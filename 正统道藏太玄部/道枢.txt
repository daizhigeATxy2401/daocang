道枢
　　经名：道枢。宋曾慥编着。四十二卷。底本出处：《正统道藏》太玄部。参校版本：一、《道藏转要》本，收入该书紫集第三至第六册（简称辑要本）。二、《至游子》（《四库全书存目丛书》影印重庆图书馆藏明嘉靖四十五年姚汝循刻本）。
　　道枢卷之一
　　至游子曾慥集
　　玄轴篇
　　心劳神疲，与道背驰；冥心湛然，乃道之几。
　　至朴子曰：天之体其高明欤？天之性其玄虚欤？天与我命，而秉以为性矣，必也冲以用之，无巧也，无拙也，无智也，无愚也，湛湛乎适於自然之场焉。昔者，太源洞长告於方丈先生曰：噫！已入於无为矣，而其性未能湛湛乎，何哉？曰：尔好乐，宫商之声也。以习蔽之矣，昆忱於斯者耶！夫人离朴为华，物诱於外，五欲六蔽以疵其洁，无以见於天元，则必濯其垢而后可也。何以濯之耶？吾心者，法水也。於是涤三昧焉，开六蔽焉，去五垢焉，汰其浊而见素矣。夫能皓皓而不污，莫先於却事物之见。故知远察微者，聪明之见也，命之日伐性之斧；务华矜荣者，声利之见也，命之日陷性之弃；巧言令辞者，利口之见也，命之曰惑性之药；奇谋诡策者，深机之见也，命之日败性之寇。是何也？智深者伪生，识远者诈强。夫界我以知者，本为知道者也；赋我以识者，本为识性者也，岂期眩於外哉！康伯子通古今之书，及闻道也，终日如愚。潘洞见子锺离子，子锺离子示以物而不能名。子锺离子曰：大矣哉！却见者也。万物芸芸，各归其根，敷荣吐华，各丧其真，朝生夕陨，物孰兔乎？吾当内自省焉。吾亦物也。於是探其本，集其灵，去有归无，返於真空。返於真空者，必先除其衅焉。夫灼以华藻，惑以铿锵，滋以膏粱，袭以芬芯，示以好恶，习以嫉娼，役以金玉，悦以爵禄，媚以语言，诬以机谋，斯十衅也，不能除焉，则违性失道矣。
　　赤松子曰：欲去之者，先澄其源，而后可也。下愚者所禀昧昧焉，上智者为邪所蔽而与之同。何以扶那而发晦乎？必舍其暗塞而投於纯明之舍焉。
　　太上曰：多知博见，彼以为明，斯乃为暗者也。天与之性，何为而亡乎？道与之貌，何为而悴乎？七情之燎焚於五内，真元烬矣。夫能使其情俱为煨而熄焉，则冥冥寂寂，真乐至矣。
　　思真子学而未知道，急焉泣於瑶池之下。真君谓曰：尔之七情不为触而发，则入真慧矣。内心未纯则尚华，而亡其纯矣。古之至人，以性却性，以形忘形。性，吾有也，不以性蔽性而入於昏；形，吾有也，不以形丧形而入於华。内而贵朴，如槁木焉。故末茂者伤本，枝大者害干。梵宫灵宇，梵八界，灵宇三千。帝之都也。吾身亦有妙庭焉，慧日所烛，玄风所扇，夫何以致之欤？惩忿窒欲，忍有所得，慈无所舍，此其端乎！
　　妙素子曰：形而上者谓之道，形而下者谓之器。器非性也，托器以入道者也。嗟夫！乱乱无涯者，生死之流也。吾能知夫尘劳之绿腐真而伐性，吾能绝焉。对松宇以遣白日，调瑶琴以战素月，斯陆於道矣。外思者，道之寇也。纷丽挠乎虑，铿铿动乎情，坤牛挽之，河车运之，外奔而入，内驰而出，则性斯丧焉。性也者，水也；风薄之则乱其清矣。吾视外境其如芥焉，则含元而登太一矣。
　　精思子曰：绮言者，语之疵也；邪视者，鉴之疵也；淫哇者，听之疵也；躁动者，正之疵也；狎侮者，议之疵也；作狂者，念之疵也。今夫驭气而游於舟廓者，其孰敢忽此耶？咎莫大於有见，恃识以开万端而求於胜也。故意可以测古人之情，明可以灼圣贤之理。顾有蔽也，莫能开之；有惑也，莫能引之。异径以为大路也，行潦以为沧瞑也。吾以为慧，而离於慧益远矣，可不务去乎？奔圣绝智，屏其良知，进乎不为之宰者，道之本也。高陵子始未闻道，其书满家，既闻道，破鳜折续，窒其视，剖其识。道非无也。性非空也。无则沉乎罔象矣，空则委於冥求矣。希声无听也，空色无视也，无象无得也。至虚者有其空，真符者有其有，於是当先固其守焉，夫然后入於正。不因人而舍，不见法而迁，此有守者也。确然有作，卓然有入，故由有而适於无，从相而至於寂矣。五空八识，不辨乎始终，而入无为者，殆未知无为之为自有欤！立我者，必自乎无我者也。赛乎尘昧，疵乎物蔽，执乎我者，害道者也。故物我俱忘而为一，一又灭之而入於无之域，豁而达，慧而通，身无相也，心无思也。我性之率可以致道，执之而物不能夺，守之而外不能盗矣。天与之形，物俱有形；道与之性，物俱有性。流形既远出性之庭，孰不有守耶？有守小而失大者，有守外而弃内者，有守彼而丧我者，有守伪而背真者。守有道乎？守其我以大者也，固其内以真者也。若不知守焉，则干正素真者至，其谁能御之哉？圆序子曰：白之守玄者欤！
　　太上谓范子曰：五蠹亡矣，七情灭矣，汝知之乎？范子曰：非炼磨者乎？曰：炼无以守，则其外移矣；磨无以守，则其有倾矣，其惟守己而已。颛蒙之子非性有殊也，惟其昧而不自觉欤。，既其觉也，神安魄定，入几微矣。
　　皇甫子曰：觉有五：或因其殃而觉欤，或因其疾而觉欤，或因其难而觉欤，或因其蒙而觉欤，或因其达而觉欤。众流既分，其源则散；众情既出，其性则蔽。是以其源不澄焉，六欲以滓之，三毒以荡之。蔽源者，流也；乱性者，情也。嗜欲者，风波也。纷华逐欲而生，纯实从物而死，性之质凋而不朴矣，性之灵渍而不明矣；根不宁而蒂不固矣。湛乎一景，独守其源，众流昭彻而澄矣。我性之肇亦与人同焉，所受之纯全而不剧，所葆之粹和而不较。中有圆者，其性也欤。运而不穷，融而不凝。穷则为蔽，凝则为止。夫能明达洞彻者，粹美以挺内，和会以塞外，熙然如春无方，如神不散。其阳不系於物，斯圆之效欤！故得其性也，静以止之而不知其运，虚以极之而不知其反，其犹独阴之寂而不入其真耶！
　　玉惠子曰：六欲生而真灵缺，岂能圆乎？三毒兴而冲和丧，岂能融乎？圆融陨而夭关至矣。物之性未尝殊也，小大所囿皆同焉，好恶所受皆均焉。从其大小，由其好恶，则迷其本，远其宗，弃其源，失其祖矣。自执其性，惊於六尘，舍於三彭，惟抉其昧，剖其愚，以明为宗，以清为性，识阴阳之所囿而同乎冲虚天元之性，则廓然之所宗矣。
　　消秽子曰：得一而清，越乎群宰之上，与化同游，与性同契者，适乎至真之祖者也。
　　赤松子曰：三明宅於中，六凿镭其外，吾不登乎异歧矣。巫峡之子以响为宗而获鬼随焉，西波之子以因求其祖而得巫报焉，所见不可不慎乎！无法之中有范焉，有围焉。空以道范之，虚以化围之。空非彼所谓之空也，虚非彼所谓之虚也。不空其思，不思其空，斯可谓达也已矣。夫以莒挈水者，犹求诸空者欤！．吾知所以裨补之，斯复其真性矣。诚以无为无，则何以语道之大乎？真修者绿类而应也，无所入，无所舍，而灵心见於外，於是真冲挺秀，奥理特达，天纯不驳，入於慧焉。
　　锺离子曰：其识通明，其名日慧；其灵盈固，其名曰圆。得寂者，亡乎寂者也。其善忘也欤，至幽至虚，可登乎亡矣。其心如滞矿焉，物不能招矣，则入冥不杳，入恍不惚。寥寥乎有见，默默乎有闻。不见为见，不闻为闻，然后有见闻之实。不晦予盖尝入乎冥冥，守乎寥寥，入寂之中而得寂之应者也。九变之上，不可名也；四游之前，不可形也；能复於斯，其惟无而已。以有为有，其失也实；以无为无，其失也虚。无之有者，真有也；无之无者，真无也。渊静之渊，渊而又渊；洞玄之玄，玄而又玄。兹犹其粗也。夫见乎无无者，斯至乎道矣，其太素之始哉！
　　锺离子曰：无中以求无，孰知之耶？夭粹而杂者，有以驳之矣；灵源而浊者，有以挠之矣。惟旷兮若谷，应受不留；澹兮若海，源委不已。无诡於道，无戕其性，浩乎守其真，寂乎袭其气，精神会通，成於不化矣。何以知其然也？实者虚之应也，虚者实之乘也，相为之用，则各归於初，莫测其变焉。夫玄览者可以涤吾之性，思而不空则殆殆於多知也，空而不思则罔罔乎无守也，其不亦达乎性命者欤！是道也，道之全性之极也。
　　五化篇
　　万物芸芸，其变不穷；能以道化，虚明则通。
　　谭子曰：至道有五化焉。孰为道化乎？夫虚化神，神化气，气化形，形生而万物所以塞也，此道之要也。形化气，气化神，神化虚，虚明而万物所以通也，此道之用也。圣人穷通塞之端，得造化之源，忘形以养气，忘气以养神，忘神以养虚，虚实相通，是谓大同。藏之为元精，用之为万灵，舍之为太乙，放之为太清。老枫化为羽人，朽麦化为蝴蝶，自无情之有情也；贤女化为坚石，山蚯化为百合，自有情之无情也。射似虎者，见虎不见其石；斩暴蛟者，见蛟不见其水。是知万物可以虚，我身可以无。以我之无合彼之虚，自然可以隐，可以显，可以死，可以生，空中之尘，若飞云之#1目未尝见也；穴中之蚁，若牛斗而耳未尝闻也。尸非见闻者乎！
　　太虚者，一虚也；太神者，一神也；太气者，一气也；太形者，一形也。命之则一，根之则一，守之不得，舍之不失，是谓正一者也。稚子弄影，不知为影所弄；狂夫侮像，不知为像所侮。化家者，不知为家所化；化国者，不知为国所化；化天下者，不知为天下所化。虚化神，神化气，气化血，血化形，形化婴，婴化童，童化少，少化壮，壮化老，老化死，死复化为虚，虚复化为神，神复化为气，气复化为物。噫！化化其无穷者哉！
　　太上者，虚无之神也；天地者，阴阳之神也；人虫者，血肉之神也。其同者，神也；其异者，形也。形不灵而气灵，语不灵而声灵，觉不灵而梦灵，生不灵而死灵。冰浮返清，形散返明，能知真死者，可以游太上之京矣。
　　孰为卫化乎？云龙风虎，得神气之道者也。神，母也；气，子也。以神召气，以母召子，何有不至乎？荡秽者，必召五方之气；伏虺者，必役五星之精。召之於外，守之於内，用之於外，无所不可也。
　　转万斛之舟者，田一寻之木；发千钧之弩者，由一寸之机。目可以观天地，一人可以君兆民。太虚茫茫而有涯，太上浩浩而有家。得天地之纲，知阴阳之房，见精神之藏，则数可以夺矣，命可以治矣，天地可以返覆矣。
　　至淫者化为女，至暴者化为虎。乐者，其形和也；喜者，其形逸也；怒者，其形刚也；忧者，其形蹙也；斯亦变化之道也。
　　场蝓之虫孕螟蛉之子，传其情，交其精，湿其气，和其神，随物大小，俱得其真。蠢动无定情，万物无定形，阴阳相搏则芝菌不根而生也，燥湿相育则蛎跻不母而生也。人体阴阳而根之，效燥湿而母之，无不济者，何也？君子体物而知身，体身而知道也。涧松所以能凌霜者，藏正气也；美玉所以能犯火者，蓄至精也。大人昼运灵旗，夜录神芝，觉思所不思，可以冬御风而不寒，夏御火而不热矣。
　　孰为德化乎？天下贤愚营营然如飞蛾之投夜烛，苍蝇之触晓窗，知往而不知返，知进而不知退。感父之慈非孝也，喜君之宠非忠也。感始於不感，喜始於不喜，多感必多怨，多喜必多怒。抑人者人抑之，容人者人容之，贷其死者乐其死，贷其输者乐其输。
　　孰为仁化乎？海鱼有吐墨上庇其身而游者，人因墨而得之。智者多屈，辩者多辱，明者多蔽，勇者多死。君子能罪己斯能罪人，不报怨斯能报人。救物而称义者，人不义之；行惠而求报者，人不报之。蝼蚁之有君也，一拳之宫与众处之，一块之台与众临之，一粒之食与众蓄之，一虫之肉与众吨之。故得心相通而后神相通，神相通而后气相通，气相通而后形相通，太古之道也。
　　孰为食化乎？一日不食则惫，二日不食则病，三日不食则死。民事之急者，食也。为巫者鬼必附之，设像者神必主之。盖乐所享也。虎狼不过噬肉，蛟龙不过嗜血，人则无所不嗜，所以不足则斗矣。夫水将逼而投於水，知必不免，且贵其缓也；虎将噬而投於谷，知必不免，或觊其生也。
　　孰为俭化乎？水火常用之物，用之不得其道，以致於败家，盖失於不简也；饮僎者常食之物，食之不得其道，以至於亡身，盖失於不节也。欲救之卫，莫过乎俭。俭於听可以养虚，俭於视可以养神，俭於言可以养气，俭於私可以养富，俭於公可以养贵，俭於门阖可以无盗贼，俭於环卫可以无叛乱，俭於嫔婶可以养寿命，俭於心则可以生死，是谓万物之化柄也。
　　奢者富不足，俭者贫有余。奢者心常贫，俭者心常富。奢者好亲人，所以多过；俭者能远人，所以寡过。奢者事君必有所辱，俭者事君必保其禄。奢者多忧，俭者多喜。奢者好动，俭者好静。奢者好难，俭者好易。奢者好繁，俭者好简。奢者好逸乐，俭者好恬淡。有毕生而一器而无缺者，有十年而一裘不弊者，斯人也，可以即清静之
　　道矣。
　　道枢卷之一竟
　　#1之：辑要本作『而』。
　　二十八太清养生上篇　太清养生下篇
　　道枢卷之二
　　至游子曾慥集
　　坐忘篇上
　　宝书之岌，三编具存；吾得其要，澄神契真。
　　心者，一身之主，神之帅也。静而#1生慧矣，动则生昏矣。学道之初，在於收心离境，入於虚无则合於道焉。若夫执心住空，亦非所谓无所也。住於有所，则心劳而气废，疾以之生矣。夫闻毁誉善恶以其心受，受则心满，满则道无所居矣。有闻如不闻焉，有见如不见焉，毁誉善恶不入於心，其名日虚心。虚则安心，安则道自来矣。心者，譬夫目焉，纤毫入目则未有能安者也。牛马家畜也，纵之不收则悍突难驭；鹰鸥野乌也，一为击绊则自然调熟。吾之心亦犹是欤。然法之妙用，在乎能行，不在能言。夫能在物不染，处事不乱，斯大道之妙乎！
　　世或以道为难进，是不知贝锦始於素丝，冲天之鹤资於谷食，蔽日之干起於毫末者也。事非常则伤於智力，务过分则弊於形神。今以隋侯之珠弹千仞之雀，人犹笑之。又弃道德，忽性命，而从不要以自伐者乎。夫挠乱吾身者，则寇盗也。吾能御之正心，则勇士也；因智观察，则利兵也；外累悉除，则战胜也；湛然常乐，则荣禄也。吾不为此观，是犹遇敌弃甲而逃，反受其咎矣。是以定者，致道之初基，习静之成功，持安之毕事也。
　　庄子曰：宇泰定发乎天光。何谓也？宇者，心也。天光者，慧也。虚静至极，则道居而慧生也。慧者，本吾之性也。由贪爱浊乱，散迷而不知，吾能澡雪则复归於纯静矣。神性虚融，体天应变，形与道同，则无生死。隐则形同於神，显则神同於气，所以蹈水火而无害，对日月而无影，存亡在己，出入无问矣。然虚无之道有浅深焉，探则兼被於形，浅则惟及其心。被形者，神也。及心者，慧觉也。慧觉者，身不兔於谢焉。何也？慧者，心照也，多用则其体劳矣。初得其慧则悦而多辩，斯神气漏而为尸解者也。故大人者，含光藏辉，凝神归实，神与道合，．身心与道同，於是六根洞达焉。身也，无时而不存；心也，无法而不通。故曰：山之有玉则草木不凋矣，人之怀道则形体永固矣。於是其妙也，有坐忘之枢焉。
　　修道成真者，必先去乎邪僻之行，外事不干於心，端坐内观，念起则灭之，虽然惟灭动心不灭照心，惟凝虚心不凝有心。欲行此者，当受三戒：一日简绿，二日无欲，三日静心。简绿者，择要去烦也。经曰：少则得，多则惑矣。无欲者，断贪求也。经曰：常无－欲，则能观其妙矣。静心者，止息游浪也。经曰：除垢止念，静心守一，其斯之谓欤。故虚心无欲，非求於道而道自归之。其要在乎涉事处喧，皆作意以安之。有事无事，常若无心；处静处喧，其志惟一。束心太急则为病为狂，心若不动复须任之，使宽急得其所常，自调适制而勿着，放而不动是为真定者也。既如是，亦不可侍其定也，而求多事，求就喧。当使如水镜之鉴，随物现形而后可也。定中求慧则伤於定，定则无慧矣，定非求慧而慧自生者也。得道者於是心有五时，身有七候，是为浅深之叔焉。五时何也？其动多，其静少者，一也；动静各半焉者，二也；其静多，其动少者，三也；无事则静，触则动者，四也；与道冥合，触亦不动者，五也。七候何也？举动顺时，容色和者，一也；宿疾尽除，身心轻爽者，二也；填补夭伤，还年复命者，三也；延数万岁，名为仙人者，四也；炼形为气，名为真人者，五也；炼气成神，名为神人者，六也；炼神合道，名为至人者，七也。
　　坐忘篇中
　　天隐子曰：人之生也，禀乎灵气，精明悟通，学无凝滞，则谓之神焉。宅神於内，远照於外，则谓之仙焉。灵气者，其不可为世俗所沦折而后可也。日喜，曰怒，日一及，曰乐，日爱，曰欲，日恶，七者情之邪也。日风，日寒，日暑，日湿，日饥，日饱，曰劳，曰逸，八者气之邪也。去邪则近於仙矣。简易者，天地之道也。天者，在吾首之上；地者，在吾足之下。吾则见之，故曰：简易者，神仙之德也。夫学道者，言涉高诡而执迷无所归本非吾学也。故学气者，反为气所病者有矣；学仙者，反为仙所迷者有矣。
　　然学道者，亦须渐而进之，盖有五门焉：一曰，斋戒；二日，安处；三曰，存想；四日，坐忘；五日，神解。
　　斋戒者，何也？澡身虚心者也。斋者，洁静也；戒者，节约也。饥即食，食勿饱，所谓调中者也。物未成者勿食，腐败闭气者勿食，五味太多者勿食。勿久坐，勿久立，勿久劳，勿久逸。左右手常摩至於温热，熨其皮肤，以去冷气，所谓畅外者也。於是形坚则气至矣。
　　安处者，何也？？南向而坐，束首而寝，居之屋庐必得阴阳适中焉。高则阳盛而明多，多则伤於魄，魄阴也；卑则阴盛而暗多，多则伤於魂，魂阳也。有所伤则疾斯生焉。又尸夫天地之气乎，有元阳之切肌，淫阴之侵体，可不慎哉！故吾之室四旁皆窗户焉，风起则阖之，风息则辟之，前必箔，后必屏。太明则垂箔，以和其内映焉；太暗则卷箔，以通其外曜焉。内以安吾心，外以安吾目。心目安则身安矣。然则彼纵情多虑，其不能安其内外也可知矣。
　　存想者，何也？存者，存我之神也；想者，想我之身也。夫何以能然乎？闭目则自见其目，收心则自见其心，心目皆不离於身，不伤於神，此其渐也。凡人终日而视他人，则心亦外走矣；终日而接他事，则目亦外瞻矣。营营浮光，未尝复照，安得不疾且夭耶？故归根日静，静日复命，复命成性，是为众妙之门也。
　　坐忘者，何也？ 因存想而得，因存想而忘也。行道不见其行，非坐之义乎？有见不行其见，非忘之义乎？不行者，心不动也；不见者，形俱泯也。或者曰，心不动有道乎？天隐子默而不对。或者曰，形泯有道乎？天隐子暝而不视。或者悟曰，道在我矣。
　　神解者，何也？斋戒者，信解也，无信心则不能解矣。安处者，定解也，无定心则不能解矣。存想者，闲解也，无闲心则不能解矣。坐忘者，慧解也，无慧心则不能解矣。四者通乎神，斯为神解者焉。神者，兼三才则谓之易，齐万物则谓之道，本一性则谓之真一。
　　天隐子曰：生於易中，死於易中，动因万物，静因万物乎。邪由一性，真由一性乎，吾皆以神解之在人也，在地也，在水也，皆为仙矣。变而通之，是曰神仙。
　　正一先生读其书，悟曰，吾则异。於是，吾之简易者，无为而无不为也。吾之渐者，守性正命日增一曰，渐之道也。斋戒之类兼修之可也。
　　坐忘篇下
　　至游子曰：吾得坐忘之论三焉，莫善乎？正一先生司马子微曰：吾近见道士赵坚造坐忘论七篇，其事广，其文繁，其意简，其词辩。读之者，思其章句，记其次序，可谓坐驰，非吾所谓坐忘也。吾闻之先师曰，坐忘者，长生之基也。故招真以炼形，形清则合於气；含道以炼气，气清则合於神。体与道冥，斯谓之得道者矣。
　　夫真者道之元也，故澄神以契真。庄子曰：宇泰定发乎天光。宇者，心也；天光者，慧照也。先定其心，则慧照内发，照见万境，虚忘而融心於寂寥，是之谓坐忘焉。老子曰：及吾无身，吾有何患？无身者，非无此身也，体合大道，不徇乎荣贵，不求乎苟进，恬然无欲，忘此有待之身者也。
　　夫长生者，神与形俱全者也。是以乾坤者易之蕴也，乾坤毁则无以见易矣。形器者，性之府也，形器败则性无所存矣。养神不养形，犹毁宅而露居者欤。或曰：人之寿终，心识苟正，则神超於真境。正一先生曰：非至正之言也。夫高德之贤，自谓彼我忘矣，是非泯矣，然见不善则颦，见善则笑，犹为善恶所惑。瓦其终也，昏耄及焉，吾未见不为众邪所诱者也。故有有识化无识者，秦女之化石是也；有人识化虫识者，黄氏之化电者也？由是观之，心识者为阴阳所陶铸，安能自定哉？所以贵乎形神俱全者，盖以此也。今有知荣贵为虚妄，了生死为一贯，至其临终，则求医祈鬼，何也？未知乎坐忘者也。忘者忘万境也，先之以了，诸妄次之，以定其心。定心之上，豁然无
　　覆；定心之下，空然无基。触之不动，慧虽生矣，犹未免於阴阳之陶铸也，必藉夫金丹以羽化，入於无形，出乎化机之表，然后阴阳为我所制矣。
　　道枢卷之二竟
　　#1而，辑要本作『则』。
　　二十八太清养生上篇　太清养生下篇
　　道枢卷之三
　　至游子曾慥集
　　集要篇
　　古先至人，立言如林；以道博观，则钩其深。
　　晁文元公曰：吾观夫浮世，其乃生老病死之乡欤，忧悲苦恼之窟欤。惟定明者内觉其身心空，外觉其万物空，於是诸相既破，无可执无可争矣。诸有者，梦幻也。梦中而人狎之，且日梦中搏必无伤也，岂非在梦知梦乎？吾尝坐玉堂，见赛人汲水，吾观空纯熟，自无全人，观汲水者，惟一块之空，自西而束，岂非在幻知幻乎？故日本无一物，随之视而起异端焉，学道者，必先止念。念起则知之，如川之泄，篑土塞之，襄陵之势可绝矣；如火之芜，杯水沃之，燎原之势可灭矣。故不畏念起，惟畏觉之迟也。觉速止速，此其妙用者欤。吾尝谓：心息相依，息调心静，念起即觉，觉之即无，此最道之权舆也。裴休曰：夫地、水、火、风，假合而聚散，非我身也；绿虑客尘，虚妄乍起乍灭，非我心也。我有真身，圆满空寂是也；我有真心，广大灵和是也。万呕起而复破，然水之性是#1尝不存也；千灯明而有灭，然火之性未尝不在也。世亦知夫三象者乎？气动而清者，天之象也；心静而宁者，地之象也；智圆而明者，日月之象也。三者和会，则自然见吾神灵之妙用矣。三象既明，而六审不可不知也。试尝自审曰：妄念息乎？外绿简乎？触诸境不动乎？黑白无差别乎？梦想不颠倒乎？方寸怡偷乎？於是可以测入道之深浅矣。吾尝自警曰：了知起灭意决定生死根，不复随绿转，．是名不动尊。夫未能无念，即用观空；未能顿空，即用对治。三策次第而用之。庄子坐忘，达磨壁观，始学者不能知也，而乃入於放旷，岂其旨哉！．吾尝端坐念实相而见魔王加#2趺之像且怖矣、瓦入道者端坐不倾动者乎？
　　碎金篇
　　漆园之玄，竺乾之空；均乎正心，与儒同功。
　　晁文元公曰：教岂有异哉？吾尝贯三道为一焉。夫儒家者流，以正身为要切，勿求其功而功自成矣；竺乾氏以复性为要切，勿求其证而证自知矣。吾始读南华之书，因齐物之理而得一法，目之曰逍遥大同观，而无一事可争；后读西方之书，因无我之理又得一法，目之日平等大空观，而无一物可齐，由是知其深浅矣。施肩吾既闻道，而着三住铭曰：心常御气，气与神合。竺乾氏为圆觉之说曰：心息相依，息调心今。吾观其理殊同归欤。天下有三乐：儒家者流日，颜氏子箪瓢陋巷不改其乐；道家者流曰，庄氏子柄迟一丘天下不易其乐；竺乾氏日，生灭灭已寂灭为乐。三者自外及内，由浅至深者也。幻意诸病，吾以理攻之可也。已往吾勿追思，未来吾勿迎想。
　　或曰：修行何以验乎？曰：置白黑二棋，一念善投白者一，一念恶投黑者一，至夜较之，即知增臧焉。
　　文元公曰：迂矣！吾则於昼夜四威仪中不计情境，惟量其力常习静念而已。受辱而畏其势忍之者，不可谓之忍也，无可畏之势而能忍之者，斯真忍也。《易》之#3《损》曰：惩忿窒欲，吾用之以为戒；《易》之《系辞》曰：寂然不动，吾用之以为定；精义入神以致用，吾用之以为慧。
　　或问：闲居何乐乎？曰：调畅太和之气，适悦天真之味，研覃微密之言，依游上妙之道。蒙庄高情，师友造化；竺乾妙旨，澡炼神明。非理外至，当如逢虎，即时而避，勿恃格兽之勇；非理内起，当如探汤，即时而止，勿纵染指之欲。外护其身，如惜干霄茂树，勿纵一斧之刃伤焉；内护其行，如惜渡海浮囊，勿容一针之锋破焉。心静则清，清而后明，明则照物，物无遁形矣，至人观之得为心印者也。
　　唐人有养鹦鹉者，能诵经，常不言不动。或问其故，对曰，身心俱不动为求无上道。及其死焚之，有舍利焉。故知得道者，皆自燕寂中入者也。
　　文元公曰：吾既耄也，弥觉聪警耳，有自然之音如乐中簧，隐隐如雷初动，浩浩如潮将至。吾谓之三妙音焉：一曰，幽泉漱玉；二曰，金磬摇空；三曰，秋蝉曳绪。
　　容成篇
　　孰为阴丹，诋其娇诬；辟其内荒，其路豁如。
　　至游子曰：吾常得崔公《药镜》之书，言：御女之战，客主恍惚，则同识不同意同邪不同积，同交不同体，同体不同交，是为对镜不动者也。夫能内外神交而体不动，得性之道也。动则神去性一哀矣。不染不着，则留其元物，使气定神住，和合成形，入於中宫，缎去其阴而存其阳焉。红雪者，血海之真物，本所以成人者也。在於子宫，其为阳气，出则为血。若龟入时，俟其运出而情动，则龟转其颈，闭气饮之，而用擂引焉，气定神合，则气入於关，以较鲈河车挽之，升於昆仑，朝於金阙，入於丹田，而复成丹矣。
　　至游子闻而大咤曰：崔公果为是言哉？吾闻之古先至人，盖未尝有也。昔张道陵黄赤之道、混气之法，盖为施化种子之一术尔，非真人之事也。然及陵之变举，则亦不复为此矣。清灵真人曰：吾见行此绝种而死，未见其生者也。夫存心包#4观而行上道，是所谓抱玉赴火，金棺葬犬者也。紫微夫人曰：为黄书赤界者，适足呜三官之鼓，致考罚尔。真人之偶景者，在於二景而已，非为夫妇之迩也。夫黄赤存於中，其可以见真人、灵人乎？魏伯阳曰：割肉以内於腹，不可以成胎，则外物不可以为丹也，明矣。是知学道以清争为宗，内观为本者也。於是深根固蒂，使纯气坚守，神不外驰，至於坎离交际而大药可成矣。善乎？庄子之论曰：必摩必清，无劳汝形，无摇汝精，乃可以长生，未闻有以御女而获仙者也。惟束汉玲寿光自云，行是法，几百四五十岁，鬓发尽白，而肌理盛壮，然卒不免於死也。世所谓善一作喜御女而得其效者，宜无瑜寿光；寿光且死，则是道也恶足以语长生久视之理也哉！彼方士以采战之方，以惑学士大夫，惧其言之不足取信也，则窃古先至人以名其书，故称《西华》二十有四篇，则曰锺离云房所作也；《西江月》十有八篇，曰张平叔所作也。指女子为偃月炉，以童男女为真铅汞，取秽浊为刀圭，肆情极欲，一日一溘然而逝，其名曰桶底脱。至游子曰：崔公之道，昔吕洞宾得之以为心地益明，则崔公不宜为此疵而不醇者也，其亦方士所托而行者欤？
　　或问曰：无漏果位者，当丰其源而啬其出，故莲华不生高地平原，而生於淤泥，何谓也？至游子曰：道家者流有八漏，竺乾之法有诸有，漏岂尔所谓漏者乎？司马子微曰：志之漏也，形趋於后土；念之漏也，神趋於鬼乡。吾所谓无漏者，无此漏也。丰入啬出，养气则然矣，达磨之胎息是也。淤泥之莲，易坏者也，未若松柏产於陵冈而不凋者也。吾亦有莲焉，盖尝发於烈火之中矣。
　　或者闻其说而疑，以问至游子曰：容成子、务成子、天老、太一与夫尧、舜、成汤、盘庚，各有阴导之书，黄帝、三王，复有养阳之方，汉氏秘於广内之藏，着於神仙之录，则其由来尚矣，子恶得以为无哉？至游子曰：吾非谓之无也，盖非所谓仙者之务尔。闻之刘向、班固之徒曰：房中者，情性之极，至道之际，是以圣王制外乐以禁内情，而为之节文焉。乐而有节，则和寿考矣。迷者弗顾，则生疾而损命。由是观之，信乎非仙者之务也。
　　阴符篇
　　黄帝之经，藏於神嵩；李荃得之，发世之蒙。
　　李荃得黄帝阴符之经於神嵩之山，而未知其止也，其后遇骊山姥而问焉，姥曰：道有太易，有太初，有太始，有太素。太易者，玄元杳冥，妙於无名者也；太初者，胞胎混沌者也；太始者，洞虚无疆，或感而彰者也；太素者，内含真一之精，为万物朴，清阳为天，浊阴为地者也。阳为魂，阴为魄。魂者，欲人之生；魄者，欲人之死。故圣人观天之道，执天之行，含真抱一，以归於太阳，养阳之魂，以消阴之魄，神仙之道其尽於斯矣。
　　天以一之数生水而润下，其居北方，於时为冬，於藏为肾，是为玄武焉，此坎之卦也；地以二之数生火而炎上，其居南方，於时为夏，於藏为心，是为朱雀焉，此离之卦也；天以三之数生木而曲直，其居东方，於时为春，於藏为肝，是为青龙焉，此震之卦也；地以四之数生金而从革，其居西方，於时为秋，於藏为肺，是为白虎焉，此兑之卦也；天以五之数生土而为稼墙，其居中央，为万物母，於藏为脾焉。故道生一，一为天。五行者，从一而生，真一之气化生五行，是以五谷、五味滋养於人。人因五行而生，因五行而死，故五行者，五贼也。圣人夺取五行之精气，还元返本，复归於真一，此老子所谓万物芸芸，各归其根，归根日静，静曰复命者也。
　　夫性者，阳之精明也。精明之气结而为人，休气为鬼，灵气为神，烦气为虫武。杂气为禽兽，奸气为精邪。人察乎精明则能见其机，见其机则能立天之道矣。
　　自五月夏至，遇#5用事之卦也，十月而为纯坤，阴盛则消阳矣；自十有一月冬至，复用事之卦也。四月而为纯乾，阳盛则消阴矣。是以龙蛇者秋冬而潜垫，春夏而起陆焉。人以真阳去其阴魔，则百神和悦，血脉流通，五脏生津，长年久视矣。此广成子所以积火以焚五毒；五毒者，五贼也。天生於坎者也，地生於离者也。
　　坎者，水也，月也汞也；离者，火也，日也，铅也。圣人使坎离互用，日月相交，铅汞相持，龙虎相反，然后能斩尸灭鬼，降精摄邪，以存正气焉。故太白真人日：五行不顺行者，龙从火出，虎从水生矣。此天地之互用，阴阳之反覆者也。
　　土者，四象之本，万变之基也。道生一，一生二，二生三，三生万物。一者，天也；三者，人也。神仙之要在乎抱一守中，故至道始於一、三而终於五。五者，数也。经日：三、五与一，万事毕矣。此何道也？铅汞得土而成还丹者也。烟萝子曰：全一有三，外应仍满於初九，此至道也。
　　阳太盛则溢，溢则生热，热者其脉实；阴太盛则衰，衰则生寒，寒者其脉虚。虚实之脉，寒热之患，皆能致死者也。阳者，汞也，其性飞者也；阴者，铅也，其性伏者也。圣人伏阳汞，以炼其魄；飞阴铅，以拘其魂。阳不得而溢，阴不得而盛，於是客邪消而尸魄丧矣。盖有毫发之阳未尽者不能死矣，有毫发之阴未消者不能仙矣。
　　夫耳耽淫声，目好美色，口嗜滋味，则五脏摇动而不定，血气流荡而不安，精神飞驰而不守，於是正气散而湿邪之气乘之以生疾矣。是以人之三要者：曰耳，日目，日口。故耳目者，神之窗牖也；口者，气液之门户也。若夫六识皆空，湛然虚寂，遗形忘物，慧照通神者，至静也。吐纳以炼五脏，导引以开百关，诵持宝章以怡神，吸引二景以集明，炼金精以固形，餐玉英以保身者，至动也。太上日：静者，性也；动者，气也。动静如一，内外和顺，非至人安能至於斯哉？
　　夫荣名富贵者，学道之尘垢也；争竞忿躁者，修真之荆棘也；旨酒珍撰者，伐性之戈矛也；淫声美色者，破骨之、斧锯也。故修真炼气，抱元守一者，谓之圣人；炼形成气者，谓之真人；炼气成神者，谓之神人；炼神成真者，谓之至人。
　　天地者，盗万物使有衰朽者也。万物盗人，使有老死者也。人盗万物，使不常存而有用者也。故不善盗者，盗其形不盗其精，反为万物所盗焉。善盗者，盗其精，所以能盗万物而长生矣。吾食其时，非嗜其酒骰也，盖盗万物之精气者也。何也？形以食味，神以食气，若以时而食其形，动其机，以盗其精，则百体顺理矣。吾之身有精光之神、形影之神、毛孔之神，各万有二千。五脏六腑，三元九宫，亦皆有神焉。惟吾不见其神，则不知其能下福祸焉。故不务敬畏，至於狠躁、凶虐、贪淫、阴险，是日贼其神矣。妄言绮语，以为人不知不见，是日昧其神矣。吾之神上通於天，贼其神者，犯於天者也，昧其神者，欺於天者也。犯天欺天，所以取夭折者欤。如是者阴邪日胜，神气日衰，尸魄日恣矣。夫能守中抱一，以阳炼阴，则尸亡魄丧而神明王矣。神明既王，则策辔八晨，飞舆五岳，升九玄，斩玉关，可与天地等年矣。
　　老君日：气中有气，是我之神者也；神中有神，是自然之道也。
　　天以一阳降於九泉而生复，此十有一月阳之始也，二阳降而生临，三阳降而生泰，四阳降而生大壮，五阳降而生夫，六阳降而生乾。五月夏至，阳极而生阴。故一阴升而生遘，二阴升而生迟，三阴升而生否，四阴升而生观，五阴升而生剥，六阴升而生坤。阴阳消息升降，斯道之枢也。故圣人收采天地之气而成二体，曰铅曰汞。铅也，汞也，其重各八两，而合於三百八十有四铢之数，以应乎卦爻而定大小之法焉。上揆卦气，下推漏刻，以均乎火之候而夺乎一千八十年之功，於是脱其凡胎矣。至於三千二百四十年而圣胎成矣，於是与造化相符，阴阳同运，圣功生焉，神明出焉。
　　瞽者目无所见，故神专在於耳；聋者耳无所闻，故神专在於目。神专则事无不精矣。利能动人者也，绝利之源则神有所专，可以制精邪#6，亡尸灭魄有千倍之功焉。老子曰：不见可欲，使心不乱，此之谓欤！
　　夫九还七返者何也？自子而至於申，自寅而至於戌者也。斯皆一阴一阳，一升一降，一沉一伏，昼夜居之而不失者也。水火水火，卦气已尽，则还丹成矣。於是制精摄邪，亡尸灭魄，有万倍之功焉。魏伯阳曰：屯用申子，蒙用寅戌，六十四卦各自有日，斯三反昼夜之理也。
　　心者，万神之主也；目者，万神之户牖也。人之神入则藏於心，出则见於目，故心安则神安，目动则心动，心动则神动，生死之机其在斯二者矣。夫能使其神出入於户牖以自照焉，居息於宅舍以自安焉，此则生之机也。塞户牖而不明焉，废宅舍而不居焉，此则死之机也。
　　魏伯阳日：五行相受以生，故火性烁金，金伐木荣，三五与天地之至精也。何也？阴阳相胜，五行相制，所以克伐衰谢焉。然反本归根则万物乃因此而生矣。阴阳激而为风雷，风雷作则万物动而滋生矣。夫炼阴阳之气，如风之行，如雷之呜，通流其百脉，淘去其积滞之五毒，於是五脏生津，百骸调畅，真一存乎其中矣。
　　夫不耻贫贱，不贪富贵，不嗜声色，不耽名利，不惧患＇难，不作黜辱，外无所求，内无所惑，惟见於空；空无所空，湛然常寂，然后昼无想也，夜无梦也，於是栖神於至乐，则天真之性有余，浊乱之情不作矣。趋边於至静则贪求不生而心无所往矣。飞乌制其身游於空虚者，凭其气也。死夫修炼其形而成至阳，其能入金石而不阂，行日月而无影，固其理也。世之人须饮食以养其形，不知绝饮食而形乃固焉；须尸魄以养其神，不知去尸魄而神乃全焉；须阳与阴并相济以生，不知阴尽阳纯则长生焉。
　　道枢卷之三竟
　　#1 是：辑要本作『未』。
　　#2加：辑要本作『踟』。
　　#3之：原作『日』，据辑要本改。
　　#4包：辑要本作『内』。
　　#5遇：辑要本作『娠』。
　　#6可以制精邪：辑要本作『 可制精摄邪』 。
　　二十八太清养生上篇　太清养生下篇卷四　西升篇　内德篇　玄纲篇　玉芝篇
　　道枢卷之四
　　至游子曾慥集
　　西升篇
　　玄言之宗，惟力默子；怀道而西，以诲尹喜。
　　老子将入於西域，尹子尹喜也遇於关而问道焉。老子曰：虚无恍惚者，道之根也。生我於虚，置我於无，故生我者神也，死我者心也，是以身者，神以为车、为舍、为主者也。其身安静则神居之，其身躁动则神去之，是以外其身存其神则精曜留矣。道得一合则与道通矣。善人者不与万物争，谦虚而无欲者也。故欲者，凶害之根也；无者，天地之元也。圣人去欲入无，所以辅其身者也。故吾视欲无所见，听欲无所闻，言欲无所道，食欲无所味，寂哉淡泊，於是清静无为气自反於未生者焉。吾见哀人者不如哀其身，一辰其身者不如爱其神，爱其神者不如舍其神，舍其神者不如守其身，守其身者斯长存矣。神者，生形者也；形者，成神者也。故形不得其神，斯不能自生矣，神不得其形，斯不能自成矣。形神合同，更相生，更相和，成斯可矣。
　　天下之上孝，可谓能养其母者也。夫能爱其母者，其身斯长久矣。身之虚者，万物至焉；心之无者，和气归焉。故善养身者，藏身於身而不出，藏人於人而不见。何也？常以虚为身，以无为心，是之谓无身之身，无心之心焉。於是守神至通，是谓道同者耶！我命在我而已，不属乎天地者也。我不视不听不知，则神不出身与道同久矣。吾与天地分一气而治，自守其根本者也。天下莫柔弱於气，气莫柔弱於道，道之所以柔弱者，包裹天地，贯穿万物者也。夫柔能生刚，弱能生强，天下莫知其根本所从生者焉。有以无为母，无以虚为母，虚以道为母，此道之根本也。何以谓道？人曰：神虽在身，令神莫在其身者也。盛生於衰者也，阴生於阳者也。故有无之相生，虚实之相成。於是有归於有，无归於无矣。人在道之中者也，道在人之中者也；鱼在水之中者也，水在鱼之中者也。道去则人斯死矣，水涸则鱼斯终矣。故圣人反归於未生，其形隐，其神留，天下归焉。无为无事，国实民富，保道之常，是为玄同。夫人得神而生，不知神之所在，惟圣人藏神於内而魄不出矣，守其母则其子全而民炽盛矣。治身之道，通玄元之混气，思以守其身者也。天非欲於清，清自归之；地非欲於浊，浊自归之；湿非欲於水，水自归之；燥非欲於火，火自归之；虚空无为非欲於道，道自归之。由此观之，物性孰不自然也哉！
　　老子言其道既竟，复以告尹子曰：语汝至道之要，静心守一，则众垢除万事毕矣。
　　内德篇
　　三业七情，既澄其源；五神守藏，三一求存。
　　太上曰：静三业口、目、耳，澄七情，则五神各守其藏，三一长存矣。三者，身之元神，离之数三者也；一者，身之真精，坎之数一者也。身之中盖有三万六千神，千二百形影，万二千精光，五脏六腑一十四神，左三魂右七魄，宜常念念，勿使离於身。日为功曹，阳气也；月为主簿，阴血也。雷公使者，在於左右三魂也；风伯雨师，在於前后七魄也。六甲，六阳神也；直符，六阴神也。於是周绕於身焉，青龙扶左，白虎扶右，朱雀导前，玄武从后，身之四象也。北斗覆首，精光之神也；天呈指足，真气之神也；胜蛇在手，胆之神也。吾居丹房之中，抱守一之法。太一者，下元之宫，真元神也，是吾之偶焉。左三右七，震兑也；戴九履一，离坎也；二四为肩，坤巽也；六八为足，乾艮也；五居中宫，土也；是为八卦九宫之神皆实於腹矣。
　　凡寝则神魂精魄散游於外，阴邪得以乘隙窃其精气，故当出其四兽以卫其身。四兽者何也？青龙出於肝，白虎出於肺，朱雀出於心，玄武出於肾。勿使众邪干其玉房。玉房者，精区也。肝主藏魂，肺主藏魄，心主藏神，脾主藏志，肾主藏精。五脏之神，出则御恶，入则安神，既卫其身，则复各还其所。呜天鼓三十有六以集神，咽液三十有六以聚气，而阴户可以阴关矣，使众邪不得下居焉。闭气者，自一至十以心默数之九九而止。闭气者，非闭噎其气也，乃神定气和，绝思忘虑，使鼻之息悠然若有若无；诊其脉以六动为一息，九九者八十一息也。常存赤气自其口出，状如火输，周其室中，定则内想安寝其中，自然疾病除而阴邪远矣。
　　玄网篇
　　道家者流，其源汪洋，搜厥玄微，以提其纲。
　　崇玄子唐，昊筠，凹兀时人曰：道至无而生，天地者也。天动也，而北辰不移，含虚不亏焉；地静也，而东流不辗，兴云不竭焉。故静者，天地之心也；动者，天地之气也。心静气动，所以覆载而不极欤。通乎道者，心宁以同於道，气运以存其形，不为物之所诱，是之谓至静者也。本无神也，虚极而神自生；本无气也，神运而气自化。气本无质，凝委以成形；形本无情，动用以亏性。故生我者，道也；灭我者，情也。情忘则性全，性全则形全，形全则气全，气全则神全，神全则道全，道全则神王，神王则气灵，气灵则神超，神超则性彻，性彻则反覆，通流与道为一，可使有为无，实为虚，与造物者为俦矣。道不欲有心，有心则真气不集；不欲苦志，苦志则客邪来舍。在於平和恬淡，澄静精微，虚明含元，有感必应，应而勿取，真伪斯分矣。故我心不倾，则物无不正；动念有属，则物无不邪。邪正之来，在我而已。惟炼凡至於仙，炼仙至於真，炼真合於妙，合妙同乎神，神与道合，即道为我身，所以升玉京，游金阙，能有能无，不终不段矣。
　　崇玄子曰：吾尝谓神仙有可学之理焉。夫有不学而自致者，禀异气也；必学而后成者，功业充也；学而不得者，初勤终息也。故远於仙者近於仙者各有七焉；形气为性之府，形气毁则性无所存，性无所存则我何有？此远於仙者，一也；或谓仙必有限，归於沦坠，此远於仙者，二也；或谓形体以败散为期，营魄以更生为用，安知入造化之洪炉，任阴阳之鼓铸？此远於仙者，三也；或谓轩冕为得意，功名为不朽，悦色耽声，丰衣厚味，此远於仙者，四也；强盛之时为情爱所役，及斑白之后习学始萌，而伤残未补，窃慕道之名，乖契真之实，此远於仙者，五也；汲汲於炉火，孜孜於草木，此远於仙者，六也；动违科禁，静无修习，此远於仙者，七也；若夫耽玄虚，寡嗜欲，体含至静，以无为为事，此近於仙者，一也；万阴贼，植阴德，惩忿损欲，齐毁誉，修清真，此近於仙者，二也；身居禄位，心游道德，仁慈恭和，弘施博爱，此近於仙者，三也；爵之不从，禄之不爱，恬然以摄生为务，此近於仙者，四也；静以安身，和以养神，精以致真，此近於仙者，五也；失於壮齿，收之晚节，以功补过，以正易邪，惟精惟微，积以成着，此近於仙者，六也；忠孝清廉，不待学而自得，谓之隐景潜化，死而不亡，此近於仙者，七也。取七近，放七远，是为拔陷区出溺途者也。
　　玉芝篇
　　五太相生，在物之先，明告来者，犹鱼之荃。
　　朝元子陈举，宝元中人曰：体混元之本，法天地之枢，立为洪炉大鼎，以炼其真焉。内以养铅汞，外以象离坎，运其阴阳，驱龙驭虎，以返本还元。於是玄霜绛雪，玉药金膏，九转而成宝矣。魏伯阳以参同成道，马明生以金液超真，阴长生炼太真之剂，刘安修太一之元，此所谓奥荃者欤。方其阳魂未交，其如玄窟焉，阳精既兆，乃禀性以成乎形。是以阴判阳而归寂，阳寓阴而成质，阴阳交而万物泰矣，日月合而四时成矣。夫天地不交，何以为昼夜乎？日月不合，何以着盈反乎？万物不合，何以显荣枯乎？
　　当太易之时，混混蒙蒙如胞中蒂焉，於是而有太易首春一阳之义也。其体玄黄，四象未明。玄雾乎金液，华光锁乎水精。夜加乎子，初九潜龙之位也。太易者，仁也，春也，阳也，龙也，日也，天也，火也，魂也，神也，汞也，木也。故阳气也者，入乎物日生，离乎物曰死。太易者，司生也。夫阳不发於下，则万物何以生哉？故经曰上水下火，盖谓此也。阳必蒸於上，阴必润於下。蒸者，其热也。热蒸其阴，阴腾其气。轻者上浮而为天，其清云霞，其凝雨露，其散风烟，其寒霜雪。时自乎子而至乎午，其升者也；自乎午而过乎子，其降者也。夫云霞、霜雪、雨露、风烟、气雾，所以降而滋万物者也。经曰：返本还元归於地脉，此之谓欤！其在於身则为津，为液，为涕，为血，为肉，为精，为髓。夫五金八石之伦，依乎天地之升降，运转和合，而归乎本元，故日还也。九炼成刚，故日丹也。
　　太初者，天地万物之初也。阳经阴复，二气未分，龙吞虎并，云雨交罗，阳光炳惧，阴气凝矣，上下搏而成形。恍恍惚惚，其中有物；杳杳冥冥，其中有精。何谓物欤？阳中有阴，坤元之气也。其属有也，水也，铅也，阴也，气也，虎也，魄也，形也，白也，母也，性也，金也，一也。受性於上彰於下，其象日中有乌，石中抱玉，水中产金，泥丸中有血，是谓血之海，脑中也。母之元也。何谓精欤？阴中有阳，乾元之气也。其属无也，龙也，神也，魂也，火也，木也，刚也，影也，一也，父也。产於上司於下，其象月中有兔，水中有砂，铅中有白金，是谓气之海脐下也，父之元也。故阴居阳，其主血；阳居阴，其主筋骨。《易》曰：云从龙，风从虎。风云者，阴阳二气也。男者，阴之宗也；女者阳之主也。离发乎坎下，汞居乎水中，上下之象也。神居其中，谓之三才。
　　太始者，二仪立形之始也。阴阳得位，虎龙分矣，天地清浊之气随崇钥而化万物。是气也，在道日阴阳，在人曰魂魄，在物曰表裹，在天曰日月，在地日声色，在丹田曰铅汞。是道也，生於一，一生二，二生三，三生万物，终於一者也。故曰：一者，水也；二者，火也；三者，土也。物有不因此而生灭者乎？水火者，各得其一者也。得一者，物之母，气之精，命之根，识之祖也。天得以增其威，地得以发其机，是神之祖，气之使，物之父，魂之制，身之主也。水生一男是为坎，其名日汞；火生二女是为离，其名日铅。是之谓四象者也。汞者，丹也；铅者，药也。天老神君曰：用铅不用铅，须向铅中作，及至用铅时，用铅还是错，何以言之？汞，阳也，子也；铅，阴也，母也。汞无铅其独#1子不母，何以生哉？铅汞合而三年为宝，焚去铅之气，是为脱壳，其名日纯阳。用铅不用铅也。吾尝观乎大道莫越乎阴阳，相合#2会於中宫，盖有动有静焉。动者，汞也，清而喜飞；静者，铅也，浊而不起。汞之飞偶乎火者也，铅不起偶乎水者也。水所以流湿，火所以就燥者欤。神者，命也；静者，性也。命也者，动而有生有成焉；性也者，静而无染无着焉。是以三魂归诸天，七魄归诸地，各有所源也。
　　太素者，本也。本立而道生矣。太始、太素之时，刚柔判矣，以立三才，以彰四象。太素者司秋，万宝之所以成者也。经曰：火虚水空，此其形象者欤。譬夫人之在胎，阴血阳精，混然而成，三月而阴阳分，则各有所居矣。母之元职乎泥元，其名血之海；父之元主乎阴位，在於脐下，其名气之海。各有神气交焉，其名三才。冲和之气随母呼吸，应其上下。三才备而万物长矣。母之元主血、肉、精、髓、意、魄，即吾之铅，虎也；父之元主筋、骨、心、魂，即吾之汞，龙也。五月而形将成，表裹分矣。吾之化育，其犹是乎！阳丹，精也；阴丹，血也。日南至，一阳之始，潜龙之位也。俟乎五阴退而阳升。十一月、十二月、正月者，三阳之时也，万物芽矣。吾之炼形亦犹是乎！功盈三千，何谓也？服丹千日者，三年也。亦譬夫一时三月也在丹，三年二气布矣。易吾之躯而成自然之体，运水火交汞铅於九转。九转者，九年也。九九者，数之盈也。九年之内有九易焉；一年易气，二年易血，三年易脉，四年易肉，五年易髓，六年易筋，七年易骨，八年易发，九年易形。志於道者，其可不察於斯欤？舍是而求道者，其犹瞽者之逐兔矣。黄帝曰：吾有还丹，其品七焉：津也，髓也，血也，唾也，精也，气也，神也。故指水、火、铅、汞以喻焉。津为汞，精为铅。水处乎脑中，火居於脐下，运铅以制汞，炼汞以投铅，来往归源，水火正矣。
　　太极者，天地万物之终也。故曰：太易，水也；太初，木也；太始，火也；太素，金也；太极，土也。万物生死於土矣。夫一阳孳萌於子十一月也，其於易也，始乎复，次乎临、泰、大壮、夫，乾者，阳数之极也。一阴孳萌於午五月也，其於易也，始乎娠，次乎还、否、观、剥，坤者，阴数之极也。是为一岁之象也。一月者亦一岁之象也，一日者亦一月之象也，皆有阴阳五行之数存乎其问。万物至於八月、九月未有不成者也，吾之丹是以有九转者欤！
　　夫孰非阴阳合而然耶？日有乌者，阴也；月有兔者，阳也。月自一日至八日，其名上弦，一百九十有二铢，金水平分。其名一八，春之分也。其时属乎卯，是为铅，一百九十有二铢。至於旬有六日，阳数极而明也，於是一阴至而阳退焉。故旬有六日之后则复亏至二旬有三日，其名日下弦，亦一百九十二铢，龙虎中分。亦名一八，秋之分也。其时属乎酉，是为汞，一百九十有二铢，至二旬有四日阴盛而阳衰，日月尽而阴极矣。阳也，阴也，其终而复始乎？故八之日为一百九十有二铢，旬有六日则三百八十有四铢矣。斤生两，一斤十六两。两主分，一两四分。是以有三百八十有四铢，应乎大易之策数。一岁之日其气其候二十有四，於是乎备矣。计其分六十有四，则又大易之卦之爻也。六＋四卦凡三百八＋四爻也。在易之策数斯合矣，在人之息数斯亦合矣。故起火於子至於午六时，阳也，其象春夏；自午至於子六时，阴也，其象秋冬。且一日之内，自有天地日月星辰次序之运具焉二十四气、七十二候皆全。故吾之道废一而为之者，未之有成也。夫起火必於子者，何也？承阳气起火，火力斯全矣，过乎子则阴盛而火不然也。故日，水克火也。火也者，非其心之火者也。心者，神也。吾有中宫之鼎在乎心之下，故心为火则为焚，火在鼎之上也。经曰：火起於脐下，水出於鼎中，既济之象也。上水下火。是鼎也，时至乎卯则增铅，时至乎酉则增汞；铅不得火则不腾矣，汞不得铅则不凝矣。经曰：取水於山，起火於海，取汞於重楼，采铅於九天，其运也，备乎四时。与神御之，与气和之，於是四象具矣，而中宫之鼎状如鹦子，三年赤白判而换躯矣。金肠玉骨出於五行，其名日蜕。故四象交而汞乾矣，一阳备而铅去矣，其名日还丹、於是神魂立矣，其体刚矣。三花合一，五彩归阳，夫是之谓无修之地。
　　朝元子尝歌以为诗，凡六十篇。至游子读之曰：深乎！大道之蕴也。吾今表而出之。
　　其《直旨》曰：二青须配四黄研，变化无非合自然；欲使参同归一室，须凭云雨运三田。南边血是砂中汞，北畔精为水内铅；此个大罗天上法，与他相识便为仙。
　　其《配药》曰：冲和国内两三家，尽产金银汞与砂；艳艳灵苗山上药，英英紫雾浪中花。九重天际生元火，三级坛心驾宝车；了了玄玄玄裹事，更无玄妙与君夸。
　　其《冬至》曰：离坎相赓我可穷，五阴之下有乾龙；阳符进退高还下，复卦抽添单又重。镇日午时当立夏，每宵子后是新冬；莫言天地人难测，《周易》分明见旨宗。
　　其《得路》曰：岂信蓬壶去不赊，两条岐路接天涯；离中自有庚辛地，阴内长开甲乙花。三景云从朱顶鹤，五方风引紫河车；昆仑山下焚烧处，一道光风阿母家。
　　其《玄牝》曰：中岳嵯峨日月齐，乾坤枝叶在灵溪；龟蛇往复云双段，风雨淋滩水一畦。炉裹君臣名子午，鼎中夫妇号束西；此中幸有留年药，何得身心一向迷。
　　其《子母》曰：一中有一一难论，三境元从一处分；赤石洞中藏圣母，绛宫台上别神孙。碧潭波内真真汞，白玉峰前谖谖云；个是乾坤开辟祖，世问愚俗岂教闻。
　　其《母脸》曰：绛阙琼宫已太平，看看修就紫金城；雨风扑灭三般火，雷#3电驱回五个精。黑气渐消随雾散，丹阳初饵逐云轻；虽然功未全真体，知向仙都列姓名。
　　其《紫河车》曰：融风白气并，金母下蓬瀛。雪岭三关透，天街两路行。丹房朝列帝，水府伴华婴。九九阴霜雪，阳光亘紫城。
　　其《道释》曰：玄黄造化奥难寻，金地宗门义更深；龙虎旧来生四海，金刚元本住双林。阳魂独立全身命，阴性孤超去太心；无限常流全不悟，甘同水泡在浮沉。
　　其《乐道》曰：万种虚劳柢个身，此中消息妙通神；时看金凤山头舞，夜看琪花海面春。谷气五行皆作土，阳丹经劫不成尘；朝朝惟切寻同志，去见束昊不见人。
　　其《筑坛》曰：筑坛不用土兼灰，造化全凭丙作媒；苦雾凝霜阴孕汞，轻霞笼雪火生胚。三层功满分三界，五府才成见五台；修炼但教依此法，莫将尘秽乱神胎。
　　其《胎息》曰：杳杳复冥冥，冲和白又清；三人归本国，庶子返束淇。阳结阴成象，金荣火有形；何人功对此？千日满神灵。
　　其《二八》曰：窈窕风流二八颜，夫妻喜跃共团圆；屯蒙中析阴阳位，卯酉平分上下弦。白兽晦初同虎寝，青虹月望伴龙眠。原缺二句
　　其《神水》曰：明君理化万邦清，一振黄河接杳冥；万法主张由列帝，三才宗本在束瞑。玄珠制伏冲和殿，赤水循环太乙庭；不悟百年能几日，甘随五贼恣身形。
　　其《原道》曰：立天之道定人身，不离铅砂汞与银；兑马冲回山顶雨，坤牛耕起海宫春。君臣殿内调三气，文武炉中养四神；任是大才无自解，宣尼犹自问渔人。
　　其《匹配》曰：风流二八又相逢，此夜欢期喜气重；夫妇归眠青甲帐，筑婆回跨白庚龙。共飧沆淦凝金骨，相合云霞外玉容；此个不知谁是倡，且将天地共同宗。
　　其《七返》曰：阿母自行营，风云才后迎；循环游五岳，次第入三清。伏住南来水，收归七味精；九还功满日，霞体六铢轻。
　　其《演道》曰：一从得理便闲闲，柢想安居养自然；泯谢三花清国土，收和七宝种芝田。死生尽道因天地，性命原来属汞铅；此法丹霄应有路，'四瞑他日任成尘。
　　其《铸鼎》曰：兔髓乌肝共一斤，乾坤炉裹炼成真；青龙乳雪添肌骨，赤水生花铸鼎身。三足体中分世界，两重城裹列星辰；时人不识长生法，却道烧丹不是真。
　　其《火候》曰：初九阳从半夜来，鲸鱼海内透蓬莱；九重城裹龙车返，十二楼前虎驾回。日月一斤为大药，乾坤两斤始成胎；分明测取周天数，莫遣蹉跎复卦催。
　　其《心法》曰：又属南无又属黄，门前双树号金刚；万缘尽是心中造，七贼须凭剑下亡。定裹慧灯船倚拖，禅中祖印日挥霜；一灵到岸捐心法，始得名为解脱香。
　　其《合道》曰：诧女在孤帏，刘郎半夜期；东西霞雾起，上下雨风随。调伏三般汞，安和五个儿；神丹千日后，夫妇两分离。
　　其《炉有门》曰：五蕴山头白玉峰，青君枝叶在其中；峥嵘浪起龙行雨；谖键云生虎啸风。双派碧流连上下，两输红日复西东；眼前有道分明指，自是疑多执过空。
　　其《三五》曰：大天垂象接昆仑，八卦元从子夜分二，三界生成真武火，五符兴废祝融君。黑龙吐雾河池雨，赤帝行春岳渎云；不去个中寻觅取，甘随声色乱纷纷。
　　其《道机》曰：闲骑地马玩山川，走遍乾．坤似瞥然；黑面夜叉驱白虎，青毛符使拥朱饼。二升海水滋三界，六寸瓷瓶迭九天；了得此情真自适，有谁斟酌到幽玄。
　　其《道德》曰：离坎是根元，滔滔造化权一，浑阴名上德，下德号先天。母壮儿应在，汞乾铅自捐。丹阳能九转，抱一作神仙。
　　其《玉楼金阙》曰：昆仑山顶有三官，把断天津上下问；一簇亭台龙出没，两条岐路凤回还。冲和殿裹阴阳主，十二楼中性命闲；不肯个中穷造化，镇随思想在人寰。
　　其《灵元国》曰：一点晶荧黑处分，两层街郭梵金银；满城龙虎游三境，绕国髭毛属万民。无量神仙俱在鼎，大千沙界不离身；但如体内真穷像，向外求真心是尘。
　　其《三一》曰：波心出五行，天地自圆成；芬馥田三段，澄清水一泓。兴亡俱在土，复性却归庚；似我人知少，忘机莫乱呈。
　　其《九鼎》曰：圣贤垂象体人伦，不离刚柔影裹真；万物陶镕天上水，五行兴废海中春。轩皇大冷元明土，大士双林本喻身；还返不能归旧处，长交出没在迷津。
　　其《怡道》曰：不羡公卿富与华，祗将至道当生涯；每飧王母园中果，静看束君洞裹花。水底日为奎木火，土中铅是紫河车；忙忙尘世愚迷者，岂信登天路不赊。
　　其《大海》曰：四瞑名四大，万变合天神；水面三更火，潭中半夜春。两潮龟口浪，一雨海门津；此道应知少，知能几个人。
　　其《九天》曰：阴阳开窍九重门，尽是常人体上存；地马发生玄女火，铁牛耕转黑龟魂，驱回尾穴连空焰，赶入天衢直上奔；此是命基天地宝，更将乌兔合乾坤。
　　其《三清殿》曰：上下冲和境，楼台七宝城；二仪含万化，一气贯三清。雨水山头降，云霞海面生；金丹分九品，灵感自圆成。
　　其《华池》曰：圣母驾河车，经游梵释家；徘徊双凤起，宛转五云遮。地轴从秋石，天轮辗彩霞，不能知此理，何处觅黄芽。
　　其《指道》曰：有无元是坎离精，真使黄家道便成；万物祖因坤地出，三千宗本丙家生。南边凤隐青中白，北畔龙眠黑内明；但了阴阳昭造化，自然凡体得轻清。
　　其《畅道》曰：自有田园种麦麻，更凭意马下三车；九天拱手元君宅，万物生成阿母家。火角牛兄吞水虎，雪毛狮子产金沙；但须识与真铅汞，匹配时时发寸芽。
　　其《运用》曰：昨宵金凤下高梧，眠抱骊龙口内珠；光体碧潭红浪起，影随寒雪白金敷。清风吹散花三朵，白乳修成酒一壶；从此丹台归有路，四瞑他日任焦枯。
　　其《性命》曰：甲龙属火藏坤地，庚虎名为造化才；有动有飞真姥女，无增无臧号如来。阴消始是纯阳体，相寂方超六趣胎；祖佛祖仙从此得，尽归斯理出尘埃。
　　其《真伪》曰：悟取玄黄造化身，区区外觅匪通神；阴阳非采他人物，龙虎须凭自己珍。灵药入身齐日月，丹砂经火尽灰尘；九年还返无差错，炼取纯阳作至真。
　　其《归一》曰：从头指道非常道，尽说阴阳造化权；含养胞胎须十月，焚烧丹药在三千。五行芽滓皆归土，七魄阴风尽变乾；功到纯阳名抱一，骑龙飞入大罗天。
　　其《道源》曰：一灵元产一芝中，见性西方四类同；海下虎龙分昼夜，云中男女号西束。男居北海青藏白，女住南山黑映红；万圣千贤从此得，尽归斯地合真空。
　　其《五行相生》曰：一物分作五般形，五般精彩五般情；青龙本是金公子，白虎元来诧女兄。四象安排坤地出，中天寄养丙家生；大丹偏仗金花力，须赖良媒匹配成。
　　其《五行相克》曰：大道幽玄妙复微，五行相返各生威；南方使者元披黑，北面将军大着诽。坤女杀夫夫顺伏，兑金克木木归依；玄黄若也无交合，争得阳从坎下飞。
　　其《炉鳌》曰：炉鳌分为二气君，循环上下接其源；森罗溉灌三田溢，凝结方成四海浑。二八身中分造化，一斤药内炼乾坤；烹煎更要华池水，雨骤蕾买归返故园。
　　其《认铁牛》曰：是人皆有铁牛骑，无限常流总不知；饥到每飧金虎髓，渴来常饮水银池。牵车停歇双林下，运火常依半夜时；个是阴阳真动用，生成家活尽由伊。
　　其《交合》曰：嫦娥夜夜下天堂，红炬迎将入洞房；乍别九天朝圣祖，才临中国面仙郎。饥飧王母琼林果，渴饮束皇绮殿浆；此是乾坤真造化，昭昭何处不生光？
　　其《入室》曰：今宵夜半是良辰，喜遇夫妻结旧姻；离女坎男来顺令，庚夫甲妇认相亲。俊龙趁向山头习，狞虎降归海内淳；姥女刘郎相见后，引归洞府炼成真。
　　其《般汞》曰：两条岐路接泥丸，上得青山却下山；每遣黄婆肩地户，镇令青帝闭天关。仁龙宛转三清路，义虎回旋九转湾，，全假金公亲捉缚，日魂那敢不归还。
　　其《运铅》曰：铁牛子后喂红花，猛烈咆哮势莫加。回首海中喷白雪，旋身路上产黄芽。九天光熔龙行火，三界阴霖凤吐砂；了得上天天上法，自然容易到仙家。
　　其《子母相见》曰：定思凝神半夜强，彩霞缭绕下丹房；昔时共管庚辛地，今日同居甲乙乡。五彩浪中龙出没，九宵云外鹤飞翔；三才同法无差别，自是愚人乱忖量。
　　其《刚阳》曰：阴息阳腾复卦周，专持真一则刚柔；．三年共作壶中客，二味同居海上洲。制伏玄珠归戊土，安排离火起坤牛；九重门裹堪回首，直上龟峰是旧游。
　　其《添鼎》曰：药非金石及三黄，纯用灵元对五常；子夜添炉三姓宝，晨昏投鼎五家浆。玉楼池畔风云窟，龟岭山头子母房；便是还丹真秘理，更於何处觅仙方。
　　其《立基址》曰：二物相将入鼎炉，含胎凝质变凡躯；微茫裹面生鹦子，恍惚中问结露珠。三级坛成分物象，五峰山就建毗庐；但知将北为南用，便是阴阳造化模。
　　其《萌芽发》曰：泰卦阳和尽发萌，丹＋砂鸿惭立生成；黄婆最解调文武，赤帝偏能运甲庚。遇剥金风花果实，开蒙海浪雨云生；更将九野银河水，浇沈灵根易长成。
　　其《二仪分》曰：三月成胎二气全，勤修水火见精专；清风透肉肌肤变，白气穿肠骨髓坚。鼎内已观新父母，壶中重认旧山川；阴阳功备归真体，一个清身继列仙。
　　其《换鼎》曰：一转年年一转新，重重入鼎绝妖尘；照清五藏除三昧，洁静重楼爽万神；换骨已凭金凤髓，易筋全仗木龙津；南宫名下刊仙籍，位列丹台作上真。
　　其《功满》曰：九转功成已脱胎，飞升功化任高裁；五条霞影明千界，一颗玄珠镇九垓。下隐瑶宫连十洞，上朝金阙冠三台；周流适意功难澈，直上青天更不回。
　　其《直事》曰：直事难教气侯愆，精词刚健在周天；既能和合离宫女，须假堤防坎户铅。但把红尘裁后土，自然白液变纯乾；古今传道皆如此，尽贯希夷造化权。
　　道枢卷之四竟
　　#1独：疑为『犹』之误。
　　#2相合：此上疑脱r阴阳』二字。
　　#3雷：辑要本作『云』。
　　道枢卷之五
　　至游子曾懂集
　　周天篇
　　周天之候，通乎昼夜；八卦居中，不速而化。
　　至游子曰：二十四气，每气差二分有半。夏至极长，冬至极短，春秋二分，昼夜平均矣。冬至之后则盈行，夏至之后则缩行，此乃阴阳升降之期也。子者五，癸者四，此大雪、冬至之刻也。冬至者，其日出於辰之二刻，入於申之三刻，昼三十有五，夜六十有五，坎卦之上元也。大雪者，其日出於辰之一刻，入於申之三刻，昼三十有八，夜六十有二，乾卦之下元也。丑者四，己者四，此小寒、大寒之刻也。小寒者，其日之出入昼夜与大雪之候同，坎卦之中元也。大寒者，其日之出入昼夜与小雪之候同，坎卦之下元也。寅者四，甲者四，此立春、雨水之刻也。立春者，其日出於乙之二刻，入於庚之二刻，昼四十有三，夜五十有七，艮卦之上元也。雨水者，其日出於乙之四刻，入於庚之四刻，昼四十有五，夜五十有五，艮卦之中元也。卯者五，乙者四，此惊垫、春分之刻也。惊垫者，其日出於卯之二刻，入於酉之二刻，昼四十有八，夜五十有二，艮卦之下元也。春分者，其日出於卯之中，入於酉之中，昼夜俱均焉，震卦之上元也。辰者四，巽者四，此清明、谷雨之刻也。清明者，其日出於卯之三刻，入於酉之二刻，昼五十有三，夜四十有七，震卦之中元也。谷雨者，其日出於甲之四刻，入於辛之四刻，昼五十有五，夜四十有五，震卦之下元也。巳者四，丙者四，此立夏、小满之刻也。立夏者，其日出於甲之三刻，入於辛之三刻，昼五十有八，夜四十有二，巽卦之上元也。小满者，其日出於甲之三刻，入於辛之三刻，昼六十，夜四十，巽卦之中元也。午者五，丁者四，此芒种、夏至之刻也。芒种者，其日出於寅之一刻，入於戌之二刻，昼六十有二，夜三十有八，巽卦之下元也。夏至者，其日出於寅之二刻，入於戌之二刻，昼六十有五，夜三十有五，离卦之上元也。未者四，坤者五，此小暑、大暑之刻也。小暑者，其日出入昼夜与芒种之候同，离卦之中元也。大暑者，其日出入昼夜与小满之候同，离卦之下元也。申者四，庚者四，此立秋、处暑之刻也。立秋者，其日出入昼夜与立夏之候同，坤卦之上元也。处暑者，其日出入昼夜与谷雨之候同，坤卦之中元也。酉者五，辛者四，此白露、秋分之刻也。白露者，其日出入昼夜与清明之候同，坤卦之下元也。秋分者，其日出入昼夜与春分之候同，兑卦之上元也。戌者四，乾者四，寒露、霜降之刻也。寒露者，其日出入昼夜与惊垫之候同，兑卦之中元也。霜降者，其日出入昼夜与雨水之候同，兑卦之下元也。亥者四，壬者四，此立冬、小雪之刻也。立冬者，其日出入昼夜与立春之候同，乾卦之上元也。小雪者，其日出於乙之三刻，入於庚之一刻，昼四十，夜六十，乾卦之中元也。
　　黄帝问篇
　　归自崆纲，复访皇人；究其三一，知彻知真。
　　天真皇人隐於峨眉之山。黄帝既平蚩尤，将求无为之道，周游天下而至於青城之野，始见育真人焉，於是得九一之旨。因闻皇人明於大道，复从而问焉。皇人曰：子欲修其身，先冷其意而后可也。故内安其神，外去其欲，众患或起，以气治之。
　　黄帝曰：修道者，亦有患乎？皇人曰：闻道晚者则先已泄其真
　　气而虚败，恶得无患乎？
　　黄帝曰：敢问以何气治之而可？皇人曰：其小用水，其大用火，一切有患无有能拒水火者也。夫深居而瞑目，於鼻之上而望寸缕，亦不得想离其本躯及起之，则为定矣，诸境勿外逐焉。次观白毫光明出於眉之上，极力移之入於顶门，三昧定实则功斯胜矣。中心无为，外想不入，从九至九，炼七至七。夫欲隐处於世，常想开顶门，使黄云满於天地。冥心细想，其内有神；用意行之，去来自如。欲离其躯，黄云重盖，或归於其体，或分其形，或入於众人之身，或夺人而安己，或使其人离其体，方便相救，广施德焉则可也，利己损人斯有罪也。然分形之法，须俟生阳数之一焉。冥心静室，明炼五行，於顶之上藏太阳四十有五，其数足焉。眉之下五轮既全，而於定之中起焉。於是，火中有木神，水中有金气，水火五藏交相往来而不离於土，然后想其真精二肾，合於一气。心血下凝而为婴儿，其象土之上有黄芽焉，是乃吾之命也。日出之初，照水者百过，又日践其影。於是二肾日月之光，各出赤白之气，夜财七七出於顶门，十月而与身等灵，斯为地仙矣。炼肾之气出入於耳，百日而注以讧海，内炼其精华以为剑，炼五脏之精满乎九九之数，使金鼎收其气，身腾而升天，於定之中复投於胎，再修再结，十有二年而变四身，其应无尽。黄帝曰：善！
　　轩辕问篇
　　天清地宁，近取诸身；用火守阴，其阳乃纯。
　　子崔子曰：学道者先澄心无为，内境、外境、是非俱忘焉，然后息气养形，形神俱妙，与道合真矣。心为天，肾为地，天清则地宁矣。
　　轩辕问曰：天何以清？地何以宁？
　　子崔子曰：一者，天之清也。
　　轩辕曰：时有十二，十二之间，子午变动，阴云霞雾不能常清，何也？
　　子崔子曰：日月常有用者也，阴阳转动是之谓阳极而阴生也，升降阴阳所以见天不能常清也。变动其四时之季，各以一季受气焉。故生死万物非天不清，所生万物非地不宁。
　　轩辕曰：宁者生万物，何也？
　　子崔子曰：地，黄也，中央土也。
　　其土受日月阴阳转用，各季受一气焉。
　　凡季月旬有八日，四季则七旬有二日，土之盛者也，所以成万物焉。
　　轩辕曰：人之生何如哉？
　　子崔子曰：亦由阴阳合而受一气乃成也。阳之极也见阴精而为宝，阴之极也见阳精而为宝，阴无阳则不能化矣。男肾之左其先成也，女肾之右其先成也，然后立性为万物灵。
　　轩辕曰：何为而死欤？
　　子崔子曰：男纯乎阳者也，女纯乎阴者也，十有二时之中性有变焉，故气随性散。阳者为阴，克取其精；阴者为阳，克取其血，所以枯绝而死欤。
　　轩辕曰：不死亦可致欤？
　　子崔子曰：灭其三要，通其九窍，得其五行，绝其外境。外境不入，内境不出，气定则可不死矣。骨节通流，九窍安静，五行相生，五脏不滞，六腑通明，病何自来？是谓水中得火，火中生水也。无心而入定则神清矣，其气转动，於四季化万物焉。於是阴消而纯阳矣，可以长生。
　　轩辕曰：如之何可以入定无心，水火相交，纯阳不死乎？
　　子崔子曰：定中生气，气中生神。神定者，道气也。神能用法，法能用也阴夫火火中生水，能变常用，其水焉如惧，心不能定乎？水火也，则用火守其，久则纯阳而阴柔不生矣，斯道之全。
　　轩辕曰：善！
　　百问五周天篇　黄帝问篇　轩辕问篇　百问篇篇
　　修真之方，浩乎无涯，正#1阳之言，司洞之车。
　　纯阳子曰：吕洞宾也读丹经玄书，其旨渊深，惧后世莫测焉，於是以问於正阳子锺离云房曰：《清静经》言有动有静者，何谓也？
　　正阳子曰：动者，汞也，情而飞者也；静者，铅也，浊而不起者也，此无异故焉。铅之飞，盖得火者也；汞之不起，盖遇铅者也。动则有生灭，静则无所着焉。
　　纯阳子曰：洞庭紫府在於身为何所乎？
　　正阳子曰：此精之海，清静之府，在於肝之内，其胆是也。
　　纯阳子曰：孰为泥丸？其状何如也？
　　正阳子曰：此血之海也，其别九房。房之状方圆弥寸，其周九寸，其色白。其中一房有血焉，其名曰血海。
　　纯阳子曰：丹有阴有阳，何色耶？何居耶！
　　正阳子曰：丹之阴者，居於血之海，丹之阳者，居於脐之下，各有神气交会焉，此丹之元也。阴丹之元者，血也，其主血内魂魄，在於丹田，铅之银也；阳丹之元者，精也，其主精内心神，在於丹田，汞之龙也。
　　纯阳子曰：九炼者何以至於九欤？
　　正阳子曰：九炼者，九机也。一年益其气，二年益其血，三年益其脉，四年益其肉，五年益其髓，六年益其筋，七年益其骨，八年益其发，九年益其形。
　　纯阳子曰：还丹何也？
　　正阳子曰：九年而成者也。其目点漆，其肤凝脂，其骨化玉，其肠化筋。白毫生於眉，金光周於身。行轶六骥，洞视百步之外，口鼻常有清香之味。
　　纯阳子曰：何以谓之铅与汞乎？
　　正阳子曰：铅也者，生於肾之左，其外玄，其内白，木之正气也，其居北方子位也，阴中之阳也，於是又有二焉：铅精之得火者也，脑中之精血者也：汞也者，生於肾之右，其外青，其内赤，金之正气也，其居南方午位也，阳中之阴也，於是又有四焉：琉璃玉者也，水至於中宫者也，津结砂者也，胆之液气者也。
　　纯阳子曰：何以造化而能成丹乎？
　　正阳子曰：必也取水於山之巅，取火於海之底，扳汞於重楼，采铅於九天，汞入则铅住而归，凝於中官，其状鹦子，其色朱橘，其名圣胎，於是玄白判而为造化者也。
　　纯阳子曰：进火周天，或抽或添，其用之也，有年、有月、有日、有时，何也？
　　正阳子曰：年也、月也、日也、时也，其属乎水，则皆系之阴者也，能克火焉。於是又有仲春、仲秋之月，七日、八日，二旬有二日，有三日，与夫既望、既晦，皆不可以行功矣。三彭守乎灵府则其功难成，须用法行持可也。
　　纯阳子曰：火在吾身，何物为之乎？
　　正阳子曰：愚者以心为火。夫心之内有神焉，谓之天地之炉，阴阳之鼎，盖在心之下者也。夫以心为火，则火反居其上，其何以烹欤？非既济之道也。火当从下发，如蒸釜焉。故火者，下元真一之气既极而成火，起於脐之下者也，水者出於脑者也。
　　纯阳子曰：何谓之炉？
　　正阳子曰：其在吾身者也。夫大冷之为冶也，外有炉以载火，然后炉之中可以置镕矣。镕内有药，其上加覆焉。吾之炉岂异是哉！
　　纯阳子曰：敢问冶之门与其状，可得闻乎？
　　正阳子曰：紫烟非世之火也。紫姻者，气也。三素升降乎内外，鼻之息绵绵不失，而后炼之成紫烟焉。
　　纯阳子曰：蛇有四，鼠有二，何物欤？正阳子曰：四者，四时也；二者，日月也。妙哉，其难言者乎！
　　纯阳子曰：洞房之官居何所欤？正阳子曰：其在乎眉之问，其入二寸属乎泥丸之前，状如玉山，内有白元之神居於紫极。
　　纯阳子曰：明堂则何如？
　　正阳子曰：其在洞房之前，入於眉者弥寸，内有中元之神居焉。
　　纯阳子曰：太上有存三守一之道，何谓欤？
　　正阳子曰：一物而三体者欤，水也，火也，土也。其聚也，是为心，为肾，为脾；其变也，是为气，为血，为精。气也，血也，精也，其化为神。方其在身，故乃赤、黄、玄之鼎也，斯中宫者也。
　　纯阳子曰：人之生死何其循环之无端欤：□
　　正阳子曰：此无异故焉，不见乎性者也，故有委心以生贪，贪生着，着生烦恼，以苦其心，心乱则神烦，神烦则欲盛，欲盛则疾且死矣。
　　纯阳子曰：性何谓欤？
　　正阳子曰：其在太虚耶，是难言者也。形气之去来者，其性也。
　　纯阳子曰：神何谓欤？
　　正阳子曰：上玄之宫，太一真气者也。其数三万六千，随其所生而变焉，故在气变神，在神变气，气在则神存，神去则气散。其散也，为云，为雾。名之为形，出之为仙，入之为真，上结乎三元，下结乎万物，而有长养之道焉。是以不散者其真耶，散者其死耶。
　　纯阳子曰：神气尽而死，气何以绝乎？
　　正阳子曰：形有六窍焉，其血亏疏则神不精不正矣。不精则津液滞矣，不正则邪气会矣，於是乎生关壅而死路辟矣。
　　纯阳子曰：金液琼浆何谓欤？
　　正阳子曰：琼浆者，目之汨也，其余气流於上胖之右，是为金液也。
　　纯阳子曰：神水何谓也？
　　正阳子曰：心中之血也，其余气流於舌之左者也。
　　纯阳子曰：然则华池何谓欤？
　　正阳子曰：肾中之水也，其余气流於舌之右者也。纯阳子曰：黄芽何谓欤？
　　正阳子曰：其生於脑之中，其居於中宫，是为脑之涎，脾之液，液之余气流於上唇者也。
　　纯阳子曰：青龙何谓欤？
　　正阳子曰：肝也，木也。中有神水出入，在於脊胜之左，而内出於目者也。
　　纯阳子曰：白虎何谓欤？
　　正阳子曰：肺也，金也。中有神水出入，在於脊胜之右，而内出於鼻者也。
　　纯阳子曰：朱雀何谓欤？
　　正阳子曰：心也，火也。其位南方，其干丙丁，中有神水，由腹之右通於舌之下者也。
　　纯阳子曰：玄武何谓欤？
　　正阳子曰：肾也，水也。其位北方，其干壬癸，中有神气，由腹之左而通於耳者也。
　　纯阳子曰：勾陈何谓欤？
　　正阳子曰：脾也，土也。其干戊己，中有神气，由肾之中夹脊之上通於胜理而入於脑者也。
　　纯阳子曰：黄婆何谓欤？
　　正阳子曰：脾土也，故称黄焉，盖脾之气也。
　　纯阳子曰：金翁何谓欤？
　　正阳子曰：肺金也，故称金焉，盖肺之气也。
　　纯阳子曰：女、婴儿何谓欤？
　　正阳子曰：女者，心之涎也；婴儿者，肾之水也。
　　纯阳子曰：嘘也，呵也，吸也，呼也，嘻也，咽也，吹也，叫也，其气之出属何藏乎？
　　正阳子曰：鼻之气属乎肺者也，故曰吸；口之气属乎肝者也，故曰吹；至夫咽者属乎肺，吹者属乎肾，呼者属乎脾，呵者属乎心，嘻者属乎三焦，叫者、嘘者属乎膀胱。
　　纯阳子曰：内、外八卦何谓欤？
　　正阳子曰：肝，震也；心，离也；肺，兑也；肾，坎也；大腹，乾也；胆，巽也；小腹，坤也；膀胱，艮也；此其内者也。目，离也；舌，震也；口，兑也；耳，坎也；颈，乾也；趾，坤也；腹，巽也；手，艮也；此其外者也。
　　纯阳子曰：天仓何谓欤？
　　正阳子曰：其名有三；曰食堂、曰咽门、曰地户，吾之口也。
　　纯阳子曰：铁牛何谓也？
　　正阳子曰：青龙者也。
　　纯阳子曰：重楼何谓欤？
　　正阳子曰：玉楼者也，人之食噪也欤。
　　纯阳子曰：恍惚之中有物，杳冥之中有精，何谓欤？
　　正阳子曰：夫所谓物者，气中之水也。其水无形，盖自冬至则阴至於天，积气而生者也。是乃太极而生阴，其名有三：曰真水、曰铅、曰虎之魄，其形白而性金，故曰日之金乌、石之玉、水之金，脑之血，总曰血海，居於脑者也。夫所谓精者，水中之气也。其气无形，盖自夏至则阴至於地，积阴而生者也。是乃太极而生阳，其名有三：曰真火、曰汞、曰龙之魂，其形赤，其性火，故曰月中之玉兔。水之砂，在人为筋、为骨，为物之刚者也。
　　纯阳子曰：乌、兔何也？
　　正扬子曰：金乌者，心中之水，水中之真气也；玉兔者，肾中之气，气中之真水也。
　　纯阳子曰：五岳、六曹、四渎、五湖、九江、二台、风雨，何以辨乎？
　　正阳子曰：左脸者，岱山也；颗者，衡山也一，右脸者，华山也；颊者，常山也；鼻者，嵩山也。五脏，五湖也；六府，六曹也。三焦者，三台也。大肠九曲者，九江也。精者，江也；搜者，河也；血者，淮也；津者，济也；亦曰四海也。汗者，雨也；气者，风也。
　　纯阳子曰：一身犹一国也。孰为君臣欤？
　　正阳子曰：心者，王也；气者，相也；脾者，大夫也；肺者，尚书也；肾者，烈女也；肝者，户部也。胆者，礼部也；胃者，兵部也；膀胱者，刑部也；精海者，工部也。纯阳子曰：龙，何物也？正阳子曰：元气生於二肾之左右，杳冥之府也。元海也，大小如环，其气出入如红缕，神之父也，阳之根蒂也，阴阳之源也。
　　纯阳子曰：虎，何物也？
　　正阳子曰：阴之血也，液也，变而为之者也。其生於离，窃五谷之真气，至於心而化焉，流於肾之官而精气成矣，是谓朱汞也。火龙在坎也，命之根也，神之母也。
　　纯阳子曰：铅者，静也，性也，性果何所生乎？
　　正阳子曰：五谷之真气为心所窃，化而为血，於是血复化为液，液复化为真气，凝而为神，此性也。
　　纯阳子曰：汞者，动也，命也，何谓也？
　　正阳子曰：命者，居於二肾之中，元海之内，所出真元之气，於是其中有真水焉，本生於心，流於肾化而为精，精者莫亲於斯二者也，故灵源流之元气不止则神不宁矣。
　　纯阳子曰：本立而道生，何谓本欤？
　　正阳子曰：神也，气也，精也，髓也，涕也，唾也，津也，血也，汗也，汨也，斯其为本欤，本之不立，如木之蠹条干槁矣。故吾身流转则体润矣，是谓神水者也。
　　纯阳子曰：三池何谓欤？
　　正阳子曰：口者，玉池也；泥丸者，天池也；胃者，中池也。
　　纯阳子曰：九宫何谓欤？
　　正阳子曰：脑之中有九房，其骨八片，九房之中又有四雌五雄守焉。
　　纯阳子曰：三关何谓欤？
　　正阳子曰：口者，天之关也；手者，人之关也；足者，地之关也；泥丸者，上关也；绛宫者，中｀关也；下元者，下关也；以此为关，何以闭塞乎？非知道者之言也。吾今告汝：以上关者，目也；中关者，鼻也；下关者，口也；其径通乎九窍，邪之所害也，故欲加键焉。
　　纯阳子曰：人有天地阴阳，何谓欤？
　　正阳子曰：首，天也，足，地也，其外者也；心圆而肾方，其内者也。日，阳也，月，阴也，其外者也；气升而液降，其内者也。故天至於地八万四千里，心至於肾亦八寸四分焉，此心肾比天地者也。
　　纯阳子曰：二至也，二分也，於吾何所法欤？
　　正阳子曰：时加乎子，加乎午，二至也；时加乎卯，加乎酉，二分也。此日之比於二至二分者焉。晦也，望也，二至也，二分也。此月之比於二至二分者焉。夫日北至而阳升，自下而上以还於天，於是一阴至焉；自日南至而阴降，从上而下以还於地，於是一阳至焉。春之分也，阳升於上也，遇春分而入於阳而离乎阴者也；秋之分也，阴升於上也，遇秋分而入於阴而离乎阳者也。
　　纯阳子曰：五贼者何居乎？
　　正阳子曰：人者得五谷而养，得五行而生，生则有败者也。故五行者可以生可以死，五行者所以为寇欤。
　　纯阳子曰：月候气节时岁，何谓也？
　　正阳子曰：十二时者，一日也；五日者，一候也；三候者，一气也；二气者，一节也；二节者，一时也；四时者，一岁也。
　　纯阳子曰：勒阳关有道乎？
　　正阳子曰：入室敛身端坐，神识内守，微胁其腹焉。
　　纯阳子曰：丹有采者，何谓也？
　　正阳子曰：满口咽其津液而般归於命府，运气於黄庭之中，於是气液造化而成精，津积而为血，血积为珠，珠为汞，汞为砂，砂为丹，此其采之者欤。
　　纯阳子曰：黄庭何谓欤？
　　正阳子曰：其在膀胱之上，脾胃肾之前，脐之后，肝之右，肺之左，如鹦子，如权石？
　　纯阳子曰：脾者谓之黄婆而不谓之黄庭，何也？
　　正阳子曰：脾能接心之液、肾之气，和合而成丹，非黄庭也。
　　纯阳子曰：进火者於何所乎？
　　正阳子曰：火者生於脐之下，观之无形，远不可取也，近不可舍也，状如青冥焉，不可名也。
　　纯阳子曰：金液炼形，形神妙而合道真，何谓也？
　　正阳子曰：炼汞成神，炼气成形，於是后升前咽，一一物合而成胎，是为与道合真，斯金液炼形者也。
　　纯阳子曰：日用八卦何谓也？
　　正阳子曰：时加乎亥者，乾也；加乎子者，坎也；加乎寅者，艮也；加乎巳者，巽也；加乎酉者，兑也；加乎申者，坤也；加乎午者，离也；加乎卯者，震也；此犹外者也。
　　纯阳子曰：夹脊亦有三关，可得闻乎？
　　正阳子曰：夹脊之节二十有四，凡一关直三．节焉。脑之下名曰玉关，其夹脊相对名曰中关，内肾相对名曰下关。
　　纯阳子曰：闻大道之名，未闻其状也。
　　正阳子曰：道者无形也，言之非道也；道者虚也，以实言之非道也，道以虚为体者也，其如呼於山者，其谷应之欤。故养於肺之中者，神气也，真性也。
　　纯阳子曰：修真者有魔挠焉，其何以哉？
　　正阳子曰：念不归一而外驰则魔斯至矣。於是心动则神迷，神迷则昏，昏则魔盛而功难成也。
　　纯阳子曰：御之有道乎？
　　正阳子曰：难乎其言哉！
　　纯阳子曰：风也，云也，雨也，雾也，霜也，雪也，霞也，如之何其变也？
　　正阳子曰：真元之气也，其气不定，呼而为霞，吸而为雾，吹而为风，呵而为云，零而为霜雪，凝则为雨露，升黝腾於天，降则坠於地，清射浮，浊财沉，斯随所变者欤。
　　纯阳子曰：人之身有天地之数，上位下弦具焉，其金八两，是为一百九十有二铢，其银亦然，阳也阴也亦然，故六十有四卦，其爻三百八十有四，一分四铢以应阴阳之火，数有日月时候焉，其在人也谓之何哉？
　　正阳子曰：天地之数，吾已言之矣。八万四千里，天地也，八寸四分，心肾也。故夺得天地之数者，如运诸掌数，二五为十也。
　　纯阳子曰：白马之牙，其状如何？
　　正阳子曰：五行备矣，五脏之正气其津其精凝焉，其气其液合诸於鼎，於是白气出矣，其状如纵火，如白马之牙。
　　纯阳子曰：心有异名乎？
　　正阳子曰：心者司南，其干丙丁，其德在火，其卦曰离，其名曰朱汞，曰赤龙之趾，曰女，曰离女，曰瑶台。心有血焉，谓之赤凤之髓，其流入於脑谓之海，其流入於）华池谓之神水。
　　纯阳子曰：肾有异名乎？
　　正阳子曰：膺者司北，其干壬癸，其德在水，其卦曰坎，其名曰婴儿，曰异铅，曰金光，曰金精，曰灵根，曰玉壶，曰玉炉，曰北海之龟。
　　纯阳子曰：九还七返何谓也？
　　正阳子曰：时自子而至申，九转者也。故炼者九年为一转，三转而为一周焉。天有七曜，人有七窍。夜行五转者，七曜也；内行五脏者，七窍也。吾之真气上下周流，自申至於寅，一阴一阳，一升一降，一浮一沉，精也，髓也，涕也，唾也，气也，液也，汗也，昼夜存之而不走失者，七返也。
　　纯阳子曰：金鼎、金华何物也？
　　正阳子曰：金鼎者，华盖下覆焉，其位西方，其干庚辛，其德金焉；金华者，肺也，其位西方，其气白，自肺而出，其凝如花。
　　纯阳子曰：神光何如哉？
　　正阳子曰：修之九年，其光见矣。
　　纯阳子曰：意者犹马欤，犹猿欤，不知乾之马、驿之马状如何也？
　　正阳子曰：乾马者，心之液也；驿马者，其气也。猿者，心之意也。
　　纯阳子曰：乾之牛何也？
　　正阳子曰：肾之气，北方壬癸之水也，所谓铁牛也。
　　纯阳子曰：六贼何谓欤？
　　正阳子曰：目也，耳也，鼻也，舌也，心也，意也。夫万事之根，孰不由是者乎？
　　纯阳子曰：三车何谓欤？
　　正阳子曰：前后微胁者，大牛车也，羊鹿车也；胃院者，河车也，天河也，水府真一之气从天内来，通於口鼻，故曰河车者也；脐之下者，火车也。
　　纯阳子曰：孰为蓬莱之洞欤？
　　正阳子曰：腹之中其上下者也。
　　纯阳子曰：孰为曹溪欤？
　　正阳子曰：唇之内，牙之外者也。
　　纯阳子曰：孰为三尸欤？
　　正阳子曰：心肾之气也，一日三毒，二曰三尸。三尸灭则成真矣。
　　纯阳子曰：二泉孰生欤？
　　正阳子曰：其出於口之中，舌之下，左右有二穴焉，其大如缄锋，通於心肺，时有精液生於咽，此润万物而濡五脏者也。
　　纯阳子曰：人何以肖天地欤？
　　正阳子曰：吾之目，其日月也；吾之肠胃，其湖海也；吾之喜怒，其阴霁也；吾之鼻颗，其五岳也；吾之呼吸，其雷霆也；吾之五脏，其五行也；吾之气，其风云也；吾之毛发，其草木也；吾之汗相，其雨露也；吾之血脉，其江河也；吾之涕唾，其霜雪也；吾之秽，其粪土也；吾之男女，其阴阳也；吾之形，其栋宇也；吾之九窍，其九曜也；吾之四支，其四方也；吾之毛孔，其四象也；吾之五行，其五星也；吾之津液，其泉水也；吾之四象，其四时也；吾之八卦，其八节也地有八节；吾之兴寐，其昼夜也；吾之蜡虱，其蝼蚁也；吾必老稚，其寒暑也；吾之否泰，其日月盈亏也；吾之生死，其天地之返覆也。夫能测天地之机，吾可以等其久矣。
　　纯阳子曰：既闻要道，於是发玄键而知八漏之禁焉：目之汨走者，肝漏也；鼻之涕走者，肺漏也；口之唾走者，肾漏也；外肾之汗者，心漏也；夜而盗汗者，小肠漏也；寝而有涎者，脑漏也；梦与鬼淫者，神漏也；淫欲者，乃身漏也。夫八者能固而不漏，使入於金鼎玉池，聚之以为铅汞者，其可度哉！
　　道枢卷之五竟
　　#1正：原作『止』，据辑要本改。
　　#2三：辑要本作『二』。
　　道枢卷之六
　　至游子曾慥集
　　虚白问篇骊山之姥，始释阴符，载为发明，山泽之儒伟。
　　纯粹子杨谷，字虚白，号纯粹子见奇士於蜀都，方瞳湛然，月角有光。纯粹子异之，从而问道焉。
　　奇士曰：唯。纯粹子因曰：《阴符》不云乎上有神仙抱一之道，中有富国安民之法，下有强兵战胜之方，何谓也？
　　奇士曰：抱一者，炼神也。《老子》曰：道生一，一生二，二生三，三生万物。一者，水也。天生神水妙化之基，《易》所谓天一者也。真一子曰：此真铅之精，天地之根，阴阳之祖也。万类赖之生成焉，千灵乘之舒惨焉。夫能抱一守中则神气不散，名真人矣。昔者，黄帝得天皇真一之经而不达其旨，乃见皇人於峨眉之山而问焉。皇人曰：真一者，在北极太渊之中，其前有明堂，其下有绛宫，於是华盖金楼，左杓右魁，龙虎分卫焉。不夺不与，一安其所；不迟不疾，一入其室；能暇能豫，一乃不去；守一居真，乃得通神；节饮约食，一乃留皂。故知一者非难也，守之而勿失者为难也。纯粹子曰：世之学者以道为强名者也，号之虚无以为自然，无为更不修炼，斯何如耶？
　　奇士曰：斯言过矣，不知天地要用之机，阴阳变化之道。夫无为者，非不修炼者也。不因修炼其何以离於生死乎？所谓无为者，无所不为也。身外之物谓之有为可也，悟道修真非有为也。夫道者，性之本也；性者，心之源也。心性同体，应化无边，是乃所谓自然者也知乎此而能虚心实腹，抱一而迁，则可以仙矣。
　　纯粹子曰：富国安民者奈何？奇士曰：炼气之法也。
　　《老子内丹经》曰：一身之设，一国之象也。圣人以身为国，以心为君，以精气为民。民安则国斯泰矣，民散则国斯虚矣。
　　夫能惜精爱气，则所以长生者也。夫人之形禀父母精血而为，元气所化者也。中黄真人曰：骨肉者以精血为根焉，灵识者以元气为本焉。性者，命之本也；神者，气之子也；气者，神之母也；子母者，不可斯须而离也。如是则气乃湛然住於丹田而成变化矣。《老子》曰：绵绵若存，用之不勤。出息微微，入息绵绵，深根固蒂，此长生久视之道也。《内观经》曰：气来入身谓之生，神去於形谓之死，所以通生谓之道。於是气旺则人旺矣，气衰则人衰矣，故日气能富形，神能御气而飞形者也。其诀在乎天门开，地户闭，永永绵绵而勿废。其吸也至於根，其呼也彻於蒂，如鹦抱卵，如鱼生水，圣胎成而斯蜕矣。
　　纯粹子曰：强兵战胜奈何？
　　奇士曰：金液炼形者也。积魂以消阴魄，阳兵以御阴寇，盖用五行相克，八卦相荡，归根复命而成丹者也。黄帝曰：还丹百数，其要在乎神水华池。易真子曰：还丹者，反覆阴阳之气者也。圣人设其法象诱太阳之气，先为神丹以驻形神，然后能成其道焉。如国之有寇须兵以制之，既制之矣乃可行皇王之道焉。坎戊者，月精也；离己者，日光也；坎离者，水火也；子午者，卯酉也；龙虎者，乌兔也；震兑者，房参也；魂魄者，阴阳也；雄雌者，父母也；夫妇者，男女也；铅汞者，金木也；甲己者，乙庚也；乙庚者，丙辛也；丙辛者，丁壬也；丁壬者，戊癸也；金华秋石者，婴儿姥女也；黄芽白雪者，丹砂也；交梨火枣者，玉醴金浆也．；河车者；黄婆也；神水者，华池也。此殊名而同归者也，其要不出乎阴阳而已。《太一志》曰：圣人括《易》象以炼铅焉，固身保神非外物也。曹真人曰：以元气补元气，岂必丹砂石哉！陶真人曰：缀花不可以结实，内肉不可以成胎。立乾坤，运水火，合三才，应天符，然后可以为丹矣。刘真人曰：乾坤者，鼎也，天地之道也；坎离者，药也，南北之位也；龙虎者，束西也。真一子曰：自复也、乾也、娠也、坤也十有二辰之中观其气候，分震巽之门，子而往，午而来，阴符阳火合於天符。三百有六十度，此晦朔阴阳刑德交会、天地变化万物生成之数也。依乎刻漏而运行焉，夺取气候入於神室之中，可使真铅天地之母受此运用而产精神者也。《龙虎经》曰：道犹驭也，衔辔准绳，随軏辙之处中以制乎外者也。盖有偃月之鼎，其要在乎三日庚生以开兑之户，黑金胚出而白银来矣。九六者，春夏也，其施三五焉；七八者，秋冬也，其复来往焉。是知大丹者，元气之所造化。故曰：华池神水，玉汞金铅，乾坤运用，日月烹煎，屯蒙发火，进退精研，抽添沐浴，九转一年，坎离贯通，功行三千，持之勿息，化形为仙。
　　纯粹子於是始明三清之要，复问曰：止行炼神可乎？
　　奇士曰：斯神仙矣，为其形沉而神超也。
　　纯粹子曰：止行炼气可乎？
　　奇士曰：斯胎仙矣，为其神气交感，结胎育婴，如蝉蜕也。
　　纯粹子曰：止行炼形可乎？
　　奇士曰：斯住世矣，为其返老而为少也。
　　纯粹子曰：三法俱行则何如？
　　奇士曰：斯升天官矣。
　　纯粹子曰：三法之外亦有道乎：
　　奇士曰：於是有存神入定，尸解活脱，投胎移形，蹑斗步呈，五符三气，五牙六字，抱月采日，服气绝粒，吐纳屈伸，道引存想，其条千数皆傍门之浅方，初学之渐阶，不足进也。
　　纯粹子遂从授炼神、炼气、炼形之诀焉。
　　真诰篇
　　列仙之灵，吐辞为经；撮其玄机，可以顺生。
　　杜广平杜契宇也，后汉末人授玄白之道於介先生，常旦旦坐卧，任意存於泥丸，其中有黑气焉；次存於心，其中有白气焉，脐之中有黄气焉。其初存也，气出如豆，既而其大冲天。於是三气如云，缠咽绕身，而覆身之上，变而为火，在三咽之内复合景以炼一身，一身之内五脏照彻。如是旦而行之，至日中而止。於是服气百有二十过，所谓知白守黑可以不死者也。《太素丹经景》曰：一面之上，常得左右手摩拭之使热，高下随形，皆使极匝焉，可使皱斑不生，而光泽如少女矣，所谓山川通气者也。
　　《精景按摩经》曰：卧起当平气正坐，先叉左右手乃度以掩其颈后，因仰面视上而举其颈，使颈与左右手争为之三四止，使人精和血通，风气不入，已，复屈动其身体，伸手四极，反张侧掣，宣摇百关，为之各三焉，外起以悦或厚帛，拭颈中及耳之后，使周匝俱热温温然也。顺发摩颈若理栉之无数焉，良久摩左右手以治面目，已，乃咽液二十过，以导内液。常行之则其目明，其体不垢，邪气不干矣。於生气之时咽液二七过，按体之所痛向其王方而祝：曰：左玄右玄，三神合真；左黄右黄，六华相当；风气恶疫，伏匿四方；玉液流泽，上下宣通；内遣水火，外辟不祥；长生飞仙，身常体强。祝已复咽液二七过，按所痛者二十有一过。常行之则无疾矣。耳目者，寻真之梯级，总灵之门户也。常以．手按其眉后之穴三九过，以手心及指摩其目权上，以手旋其耳行三十过，其摩惟数数然无时也。既已则以手逆乘额上三九过，从眉中而复上行入发际，其咽液无数焉，常行之目清明矣。眉之后有小穴，是为上元六合之府也，其生化生日之辉焉。目之下权之上，是庾明之津也，以手旋其耳者，采明瑛之道也。夫人之老鲜不始於耳目者也，以手乘其额之上而内存赤子，则日月双明，上元喜矣。於是终三九之数，是为手朝三元，固脑坚发者也。首之四面，以左右手乘之，顺发就结，惟令多焉，於是首血流散，风湿不凝矣。既已则以手按其目二九过，是为检目神者也。
　　司命束卿曰：清斋辟谷，则昼存日夜存月，在於口中，使其大如环，其日赤色有紫光九芒焉，其月黄色有白光十芒焉，於是咽其光芒之液，常密行之无数焉，或使日月居於面，左日右月，於是二景与其瞳合气相通，是为摄运生精、理和魂魄之道也。
　　太虚真人曰：月之五日子之时，内存日象从口而入，在於心之中，使照一心之内，与日合光，觉其心暖焉，即咽液九过，至於十有五日，二十有五日、二十有九日复为之，则耳目聪察，百关鲜彻，面有玉光，体有金泽。十有五年，太上遣仙车至矣。
　　《大智慧经》曰：内存心中有日大如钱焉，赤色而有九芒，从心而上，出喉至齿，回还胃中，如是良久，自见其心胃已。乃吐气咽漱三十九过，一日三行之，行之一年疾除，五年身有光彩，十八年可以得道，日行无影矣。夜服月华如服日焉，惟从脑中而下，其入於喉芷，亦不出於齿而还入於胃。
　　张微子曰：平旦先闭目内视，如见五脏，因口呼出气二十四过，使目见五色之气相缠於面，因入於口纳此五色之气五十过，咽液六十过，扣齿七通，咽液七过，乃开目，久行之常乘云雾而行，此服雾之方也。
　　九华真妃曰：日者霞之实，霞者日之精。唯闻服日之法，未见餐霞之经。餐霞之经甚秘焉，致霞之道甚易焉。目者，身之镜也；耳者，体之牖也。视多则镜昏，听众则牖闭矣；吾有磨镜央牖之术焉。面者，神之庭也；发者，脑之华也。心悲则面焦矣，脑臧则发素矣，精元内丧则丹津损竭矣；吾有童面还白之法焉。精者，体之神也；明者，身之宝也。劳多则精散矣，营镜则明消矣，，吾有益精延明之经焉。守真一笃者，一年则首不白，秃发更生矣。内有家业子孙之羁，外有王事朋友之交，耳目．广闻，声气杂役，则道不专，行事无益矣。真才多隐乎林岭之中，远世而抱找则婴颜而玄鬓矣。於是吾将致乎玉醴金浆、交梨火枣腾飞之药，若体未真正，邪念盈怀，则不能致矣。火枣交梨者，非外物也。其生於心。其中有荆棘则梨枣不见矣。
　　青童大君曰：欲殖灭度根，当拔生死栽；沉昤堕九泉，但坐惜形骸。
　　西城真人曰：神为度形舟，薄岸当别去；徘徊生死轮，但苦心犹豫。夫学道者可不自力乎哉！夫人之死也，其形如生者，尸解也。足不青，皮不皱，目光不毁，发不脱，而坚形骨者，尸解也。尸解之仙，方得御华盖、乘飞龙、登太极、游九宫而已。得道之士暂游太阴者，太一守其尸，三魂营其骨，七魄卫其肉，胎灵保其气矣。为道者，当令三关常调焉。口者，心之关也；足者，地之关也；手者，人之关也。三关调财五脏安矣。姜伯真遇仙，仙使乎倚日中，其影偏焉。仙曰：子笃志学仙而心不正，何也？吾诲汝。日出三丈，措手二肩之上，以日当其心，心暖则心正矣。从之遂得道焉。以夜半去枕平外，握固放其体，若气调而微者，身神具者也。学道有九患焉：有志无时，一也；有时无友，二也；有友无志，三也；有志不遇师，四也；遇师不觉，五也；觉而不勤，六也；勤不守道，七也；志不固，八也；固而不久，九也。喜怒损其志者也，一及乐损其性者也，荣华惑其德者也，阴阳竭其精者也；道之忌也。为道者，口常吐死气而取生气焉，慎笑节言而思其形焉。式规之法能使目明，何也？吾以甲子旬取束流清水，合真丹以洗其目，斯则明矣。
　　太上曰：人命在几日问？或日数日间，或曰终食问。太上曰：未也。或日在呼吸问。太上曰：善哉！可谓知道矣。
　　紫微夫人曰：为道者，譬持火入冥室，其冥即灭而明独存矣。财色者，其如刀刃之蜜欤！孺子知其甘於口而不知有截舌之患焉。
　　南极老人曰：爱而生忧，忧生则有畏。故无爱则无忧矣，无忧则无畏矣。
　　太上真人曰：弹琴弦缓如之何？或曰：不呜不悲。曰：弦急如之何？曰：声绝而伤悲。曰：缓急得中如之何？曰：众音和合，八音妙奏矣。
　　太上真人曰：学道执心其如琴乎t学道之人如思朝食，未有不得者也；惜气如惜面目，未有不全者也。下士竞於求名，其如香以自墦，墦则气灭，徒欲众闻之，不亦惑欤！
　　《太素经》曰：左右手常摩拭其面使热焉，则皱斑不生而光泽矣。摩左右掌至其热以拭其目，顺手以摩其发如栉焉。左右肱更相以手摩之，则发不白、脉不浮矣。
　　《消魔经》曰：若体中不宁，当反舌塞喉，漱津咽液而无数，斯体中自宁矣。耳数按抑则聪彻矣，其名日营治城郭，名书皇籍者也。鼻数按其左右则气平矣，其名曰灌溉中岳，名书帝录者也。目欲瞑而坐，内视以见其五脏，则肠胃斯明彻矣。吾栉发则向王地而祝曰：泥丸玄华，保精常存，左为隐月，右为日根，六合清炼，百神受恩。既已咽液者三，则发不白而日生矣。
　　《正一经》曰：闭气定静可使百鬼畏惮，功曹使者龙虎君至矣。梦之恶者，何也？一则魂妖，二则心试，三则尸贼也。既寤以左手捻人中者十有四，扣齿者十有四，则反凶生吉矣。善梦则摩其目十有四，叩其齿十有四焉。寝之床欲高，高则地气不及，工鬼气不干矣。夫鬼气侵人者，常依地而为祟焉。夜行叩齿，鬼斯畏矣，不敢近也。甲寅庚申是鬼竞乱、精神躁秽之日。黄牛道士曰：夕寝存日在额之上，月在脐之上则万邪远矣。
　　中山刘伟道学仙十有二年，仙师试之以十万斤之石悬以一发，使伟道寝其下。伟道心安体胖，仙师日可教也。饵之神丹，白日升天焉。
　　昔者，有人好道不知其方，夙夜向柏木拜之，求长生焉。逾二十有八年，於是木生紫华，其甘如饴，食之而仙。或有拜太华者，致西岳丈人授以道。或有拜河水者十年，致河伯授以水行不溺之方。此无他焉，精诚之至也。王仲甫吸引二景，餐霞四十有余年而无成焉。其子服之十有八年而仙去。南岳真人谓仲甫曰：尔脑宫亏喊，筋液不注，安得有成哉？仲甫治其疾而后修其真亦仙去。故学道者必先养其身而后可与议矣。
　　道枢卷之六竟
　　道枢卷之七
　　至游子曾慥集
　　黄庭篇
　　内景之学，盖有二家，榷其至当，其思无邪。
　　人之绛宫者，上清也，其名曰紫霞。盖身之中五行混然而聚，至灵之气者也。
　　三魂者，一曰胎光，其居上丹田；二日爽灵，其居中丹田；三曰幽精，其居下丹田。
　　下丹田者，下关元也。其名日命关、曰金关、日玄关、日死生关。
　　二肾者，其左少阳，其右太阴；上通於诸脉，及於经终，此密户也。
　　二肾所生，如日月之气常随呼吸而出入焉，内灌於生门，上入於泥丸，上下通流如日月之运行，人之动静呼吸，心宜常存之者也。
　　元气者，出於下丹田，流注於身。凡昼之干则阳极而阴生，故会合於泥究丸。阴阳相推，循环无穷，昼夜之问犹列宿分布焉。夫能服气固精，得其节符，则灵气凝变，如紫烟白云，充於三田，其升为云，其降为雨，以之灌溉五脏而植根者也。上纳津液，下勿泄其气，气液充满，如深井之出涌泉，自然洞流无穷，通於鼻门，而入於口，滋於其身，如是则黄铅紫汞生矣。依时采而炼之，入於丹田，贯诸百节，自然出暗室而照真阳之门。故日回紫抱黄入丹田者，此之谓也。
　　口者，玉池也。其中灵液皆由脾胃消化水谷承变而生焉。其源自乎肘后之关，冲之至於辗鲈之关，其分四脉：下之二脉，从顶之后入顶之下，透舌之二窍及下齿齿缝也出焉；上之二脉入於泥丸，穿於上愕之二窍及上齿出焉。一气不调则水谷不化，脾胃之气缓而玉池乾枯焉。
　　《经》曰：昼夜不寐乃成真。不寐者，非不寝也，去阴昏之气而已。
　　《九皇丹经》曰：昼咽灵液，夜伏真气，久则气输自#1运於三宫，如波涛之声。所以心合於气，气合於神，融而且和，泯泯澄湛，不逐於物，入於不动之境焉。
　　存黄庭者何也？闭八门，锁金关，澄湛灵台，扫除阴室，使二气交会於蟾官，所以制炼琼丹、填补血脑者也。
　　耳也，鼻也，口也，心也，命关也，耳鼻凡两。不可妄启发焉，当收视反听，绝诸外照。其名日七羹玉钥闭二扉，此之谓也。
　　夫修大还者，必先肩三要焉，三要者，耳也，目也，口也。而后闭金关焉。如是则太一玄泉消於幽关，上贯於昆仑矣。
　　九微上仙常带虎符者，水中之金也。
　　脾者，横津也。脾长一尺，横津长三寸有六分，在心之下，谓之黄庭之府焉。
　　心与脾者，父子也。是为火生於土，灵台之所居也。
　　鼻者，中岳也。窍之左，其气之出财阳也；窍之右，其气之出则阴也。
　　昼夜阴阳不定焉，观其运行始会於丹田，次流於寸口，朝於鼻中，贯於五内，归於命门。
　　扁鹊曰：一#2呼也，其脉行乎三寸焉；一吸也，其脉行乎三寸焉。呼吸定息，其脉之行是为六寸。昼夜一万三千五百息，则脉行乎五十度而周於身矣。其运行之道，盖如环之无端焉。
　　荣者，阳也；卫者，阴也。荣臧一息则生寒矣，卫加一息则生热矣。神能御气则鼻不失息，如婴儿之在胎者也。故胎息者，上至於气关，下至於气海，非若口鼻之劳也。
　　真人之息以踵何也？气伏於下元，则其息长而远矣；出於三焦之上，则其息短而促矣。葛真人曰：灵龟俊鹄，千岁不食者，善息故也。
　　舌之下有三穴焉：左日金津，右日玉液，中日玄膺，皆涌生甘泉以灌於气海。气海者，命门也，此生死之岸也。
　　曰神、日气、日精，身之三宝也。保之之要有三焉：始以导引百骸，通流血脉，以安其四体；中以勤修百行，抱制魂魄，以全万神；终以淘炼本元，飞行日月，以复其真精。真精者，得一可以仙矣。
　　治身之要在乎存想，於是又有妄想、真想焉。夫闭目作观，或引五色之气，或化日月之光，或为龙虎之形，或作婴儿之象，或思赤珠，或现金丹，此妄想也；闭目内视，而使神识气，气识神，於是气为神胎，形为气主，神气相合而自然，此真想也。日月既足，可以出入其毂矣。肺主乎气者也，是为华盖焉。其下通於命关，其上贯乎神庐，气或不通则鼻塞矣。於是存其白元，静调六气，哂，嘘，呵，吹，呼，吸也。可以革壅滞矣。白元者何也？肺之真气也。
　　能治身者，莫先乎行气。气活则血荣，血荣则精实，精实则神灵，而四海内丰矣。四海者何也？气、血、精、髓也。其要在乎戒五伤焉：多乎咸则心伤矣，多乎苦则肺伤矣，多乎酸则脾伤矣，多乎辛则伤肝矣，多乎甘则肾伤矣。不特此而已，久于视则血伤矣，久于外财气伤矣，久于立则骨伤矣，久于坐则肉伤矣，久于行则筋伤矣。知此者，血气调理，上可以穷七返，下可以究九还，炼真元，伏金液，於是血成乳，气成云，骨成金，髓凝霜矣。
　　肝者，藏魂也。忍怒可以制阴，抑喜可以养阳者也。一阳起於子而至於巳，则六阳极矣，常人之真气遇极则飞散焉。达生之士观其极则内生一阴，阴极於，亥，亥，六阴也。则内生一阳，阴阳相推，生生无已，故得神全精复与天地相久者也。此何道乎？用七日来复之候以摄魂还魄，炼丹结胎者也。
　　肾堂者，玄关也。心肾合为一脉，其白如栈，其连如环，其中广一寸有二分，包一身之精粹，是为九天真一灵和之妙气，至精活命之深根者也。若夫五脏六腑，百关百脉，金津玉液，日月之光华，皆在乎肾焉，常能存固，则二部之海水应刻定候，其潮自生，至於生门矣。生门者何也？幽关之户也。水之运也，及冬至则王气极，气极则凝为霜，结为冰。夫能实其肾则凝为白金，得乎离火则为还丹矣。夫火极则炎上，水极则流下，故阴极则无阳，阳极则无阴，水火之极莫能力制。悟此者斯审阴阳消长之理，擘洪蒙，开造化，提日月，升昆仑，以成逆会七返者也。始升脑则成云，次贯骨则成髓，髓满则骨坚，骨坚则生肉，肉实则筋舒，筋固射添血，血盛则益气，气冲则益毛发矣。
　　脾者，金台也，元气之大根也，能消谷分气者也。其脉下贯於命门，在脐之下一寸有三分，名日玉环，是为下丹田。夫命门者何也？性命之门，非独右肾而已也。常温养脾火，使土气充盈，则体强而本固矣。脾实气盈则其脸如丹。盖脾者其长，一尺，掩於太仓，若其壮实则五脏亨通，虚则四支堕矣。昔乖崖子张忠定，公咏也见希夷先生当暑而附火，绵冠厚纳，曰：吾守一泓之气，不能与造化争焉。
　　胆者，六府之精也，主诸气力，外应乎目瞳鼻柱者也。炼三元之气，既久则五脏之灵光夜烛矣。
　　三魂宁者，梦寐灭矣。三田各有室焉，其室一寸有二分。阳驰阴走，圣人状之为龙虎，谓其难制伏者也。曰鼻，日目，曰心，此身前之三关也；曰尾问，日肘后，曰辗鲈，此身后之三关也；日口，日手，曰足，此身外之三关也。呼吸进退，阙一不可焉。知三田者，存炼北方之正气，采之有时，还之有数，自然变化，九玄金液之大丹者也。
　　地户者，口中也；．帝乡者，额心也；鼻之气出清入玄者也。夫存想发火，运载河车，不离乎呼吸而已。於此炼其津液而入於玄宫，肾之铅汞飞出於上道，於是上下关键而不泄，圣胎斯成矣。
　　舌之吐缩，漱津咽液，当如江河之注，五内源源不绝者可也。
　　养三田，摩六府，固神室，闭邪关，於是结五内之精华，育大化之元胞，使气住于神宫，丹回於脑，可以变朽为荣矣。三田修炼之功至则留精止胎，自然三气右旋於脑户，六阳左绕於乾宫，上下顺流，百关俱爽，财九窍洞达矣。
　　北方正一之气，其主洞房金室坎离之二气也。坎离交则日月精华自然合一而会於三田矣。
　　金室下元者，肾官也。其名日寿海。尾闻不禁则沧海竭矣。故曰：长生至谨房中急，其此之谓欤！
　　内视三房九室，使内外洞彻，乃存漱五牙之玉液而咽之，五牙，五脏也。於是闭命关，下金锁，制精气，欲急伏铅汞之将飞，铅者，水中之金也，盈则魄动矣；汞者，火中之银也，满则魂摇矣。
　　大肠者，玉堂之府也；小肠者，元阳之府也；左膀者，太和之府也；右胱者，太素之府也；胃者，中黄之府也；胆者，太清之府也；修之治之，勿令故焉斯可也。
　　善治生者，先治其心，将躁则安之，将邪则正之，将求则以舍而抑之，将浊则以清而澄之，行止於是，造次於是，久之则物冥於外，神鉴於中，不求静而愈静，不求泰而弥泰，於是动寂俱忘，天真自适焉。
　　五行者，散而为五，混而为一者也。一者，一气也。一者，道之始，药之祖也。故天以一阳降而生复，六降而生乾；阳极矣则一阴降而生娠，六降而生坤，十一月至四月，其卦复、临、泰、大壮、央、乾也；五月至十月，其卦娠、逐、否、观、剥、坤也。圣人收采天地之真气，分成二体：一日铅，二曰汞。各八两合乎三百八十四铢二＋四铢为一两，三百八十四铢者一斤也，以应於卦爻者也。仰观天道，俯推漏刻，以均分其火候，夺取一千八十之火功，以脱凡胎，斯盖起於一，终於一。金丹之火候也，从玄根而论之，则混元一判，三才具焉，四时迁焉；从内景而论之，则洪蒙一判，三宫具焉，万象生焉，四气运焉。此天地人皆生於一者欤。其妙在乎合三五之气，用九九之节符。三五者何也？水、火、土也。於是闭幽门，研八迟，分三明。其父泥丸，其母雌一，以收三光，归於子室，精神不失矣。八逐者何谓也？戴九履一，左三右七，二四为肩，六八为足者是也。三明者何谓也？二肾之宫，其左为日，其右为月，而斗所居者是也。吾身有日月焉，使之高奔，上彻於泥丸，中行於五内，上下三宫，循环无穷，则百骸固而精髓实矣。此黄庭之道也。
　　玄一者何也？炼阴魄，养阳魂，结玄珠而固精海者也。
　　世人以阴炼阳，其自壮而至老者乎？达士以阳炼阴，其自老而复壮者乎？漱炼者先闭诸洞，后转赤龙，上假玉池之津液以灌养增添焉，使上下相通，是为胎津胞液之大药者也。胎津者何也？北方之中吾能深肩固键，则三田九窍清静而无漏，其一津一气结矣。
　　《经》曰：飞升上天驾玉轮，昼夜七日思勿眠，何也？六阴六阳，七复之数，内炼金丹之火候者也。勿眠者，常澄湛其真思，不可昏昧灵台者也。百谷者，土地之精也，止能养形而已。语曰：子欲不死，肠中无滓；子欲长生，肠中常清。故宜食太和之精气焉。夫欲实其腹，先虚其心。心主静者也，气主动者也。故通乎道者，翱翔海宇之外而心常宁焉，休息毫厘之问而气常运焉。静然后能契至虚，虚极则莹，莹极则明，明极则彻，彻则天地之大莫能逃乎方寸矣。心者，神之宅也；目者，神之窗也。心运则目开，心住则目闭。故昼耀景，暮闭藏，则通利华精，而阴阳调矣。荣卫二气，注行乎六合，隐於卯酉，藏於二肾。肾之左玉房也，太和真人居焉；肾之右金室也，太玄玉女居焉。北斗者，内有四辅，外有三杓，常混合於气海。气海者，初九潜龙建子之位也。
　　《经》曰：知雌守雄可无老，何谓也？雄者，火龙也，善食紫金黄芽，其性好动而不息焉；雌者，水虎也，善食红银白雪，其性好驰而无定焉。通乎道者，使龙虎潜交，饵之以紫金黄芽，养之以红银白雪，故得雄依雌恋，虎伏龙潜，自然风雨顺序，天地之功成矣。心精专则其内不倾，上合三焦而下玉浆，取津於玄膺，入於明堂，溉於其喉，神明通矣。斯乃下有还丹则必上烹元液，使阴尽而阳生，火抽而水添，循环而不止。何以取津乎？搅漱舌之下则波涛自满，咽之则注於丹海矣。大功欲成者，其邪关外塞，命门中关乎？肺者主乎荣卫二气，其在於肾是为金水相生，父子之道也。行三十六咽於玉池，则百脉通而血液滋矣。此七返者也何谓也？腾脑则成云，降口则成水，传肺则成唾，传心则成血，传肝则成精，传脾则成液，传肾则成二脉，而为阴精阳粹者也。金津玉液者，阴阳之所生也。夫能上经七返，传入於二肾，下变九还，传至於脑，上下往来而不息，於是为琼膏玉霜者欤。大功渐着则元气充实，八素之液流通，其肾受精，贯於五内，更九九之真火，气满候足则金丹成矣。
　　太极篇
　　身有横津，太极之根；葆其中黄，形可长存。
　　束阳子曰：人受中气以生，与天地同於一禀者也。《易》曰：易有太极，是生两仪。太极者，大中之谓也。《春秋传》曰：人受天地之中以生，所谓命也。人之就胎，其肾先受形焉，次之以生五脏，故肾为命门者也。其左为少阳，为天，为日；其右为太阴，为地，为月，是一身之太极判而始生者也。天地所以能长且久者，以太极常若也；人之所以长生久视者，以中气不失也。故古先至人言养生者以身之中谓之黄庭焉。黄者，中之色也；庭者，中之所生也。正当二肾之间者也。其上至於魂庭，魂庭者，脾也；其下至於关元，关元者，气海也。上下在脐各三寸，前对生门，后至密户。生门者脐也，密户者精室也。其中气液流通，上极於泥丸，下至於衡端，三元九宫、八真二十四景悉以黄庭为之主焉。人之有黄庭，即天地之有太极，老氏之谓谷神也。谷神者何谓欤？谷言其虚而受神之所藏也。玄牝者，二肾也。其左为玄，玄者天之色也。其右为牝，牝者地之类也。天地呼吸之气出入於此，故曰：天地之根，绵绵若存，用之不勤，此所谓胎息者也。审能修之常存而勿失，虽与天地并焉可也。然修之岂易也耶？其必有道焉。要之：运用不过乎心，保藏不过乎肾，涵养和会不过乎脾，致一守静真积力久则必有得矣。故修之之道，以秘啬真气为本，垮泄者其大忌也。经曰：闭绝命门保玉都，百年方醉寿有余；可不戒哉！
　　吾观脐之下三寸，是为横津化为精水，流溢於外焉，闭之唯在乎重密，重密则精气周矣。此吾之真气者也，得不竞竞谨谨以保持也哉！
　　火候篇
　　内丹之基，资火乃成；周天之度，勿失常经。
　　至游子曰：闭气二十有四，其数足矣，出则复闭。用赤龙右搅之者七，左搅之者九，漱者十有六，琢齿者二，於是分三咽焉，先右，次左，次中，此阴爻者也。闭气三十有六，其数足矣，出而复闭。用赤龙左搅之者七，右搅之者九，漱者三十有三，琢齿者三，於是三咽焉，先左，次右，次中，此阳爻者也。凡闭气一百九十二，以火二八两煅之，所谓火候者也。
　　水火篇#3
　　火本司天，水本司地；一升一降，用乃既济。
　　至游子曰：人身有三昧之火焉：一日君火，是为上昧，其心是也；二日臣火，是为中昧，其肾是也；三日民火，是为下昧，其膀胱是也。今之所行者，有日长生之火，有日周天之火。是火者不知敛散之法，则炎上而为孽矣。古诗不云乎，．本因敲石光，遂致烘天热。其是之谓欤！大抵火不可以无也，大能去三尸斯不死矣，小能去九虫斯不病矣，要知以归宿而后可也。
　　夫孰知水之功哉？水之在人也，为汗、为演、为血、为搜、为矢、为涎、为沫，此数者皆水之在人而外骛者也。其在内也，脑为髓海，心为血海，丹田为气海，脾胃为水谷之海。百骸射百川也，四海流通则百川灌盈矣。庄子曰：水之性不杂则清，不动则平，郁闭而不流亦莫能清矣。故曰：户枢不蠹，流水不腐，亦其理欤。刘高尚所以作活法也。苏子瞻居乎白鹤之峰感乳泉而赋之，其理深矣。惜乎能言之而不能行也。
　　学者於是当明水火既济之法。夫火在心为性者也，水在肾为命者也，二者实相须以济焉。肾之水非心之火养之则不能上升矣，心之火非肾之水藏之则不能下降矣。夫能长养成就上际下蟠旁通曲引於三元九官、五藏百节，斯可以保固而长存者也。是以崔子曰：定中如得水火透，便是长生不死人。
　　坎离篇
　　厥阴生坎，厥阳生离；深明其用，久视之基。
　　至游子白：天地相去八万四千里。在人之身，其心则天也，其肾则地也，相去八寸四分，合乎天地之数者也。故天气下降则心气下至於肾，肾为坎者也；地气上升则肾气上至於心，心为离者也。天地交泰，万物生焉；坎离既济，黄芽出焉。以类推之，离为阳则坎为阴也，离为日则坎为月也，离为火则坎为水也，离为性则坎为命也，离为龙则坎为虎也，离为奇则坎为偶也，离为铅则坎为汞也，离为液则坎为气也。
　　昔海蟾子以谓五行四象者即坎离之诀也。吾观日魂月魄昼夜相随而不停，性命关连，人而不知。若能明天地升降之运，知日月交合之宜，气中生液，液中生气，阴中有阳，阳中有阴，则坎离成矣。惟兹要诀，人罕知焉。马自然所阅方外士其数千百矣，其说不过咽津行气、存想胎息、周天火候而已。行年六十有四遇海蟾子，於是洒然而悟平日所闻皆非也。然则其要何哉？有二八两之药传送於炉鼎，使龙虎交加千万遍而不止，则大丹於是就矣。吕公诗云：有人问我长生法，遥知天边日月轮；真知言哉！
　　甲庚篇
　　东西定位，金木既彰；于寅于申，炼之有方。
　　至游子曰：论子午者多矣。子者，北坎太元之水也。吾观乎天文，上属玄杨之踱，当女虚危之舍，下应乎齐之野，在於人其配肾焉，推於卦气为复之卦，一阳始生之时也。午者，南离阳明之火也。吾观乎天文，上属鹑火之踱，当柳星张之舍，下应乎周之野，在於人其配心焉，推之卦气为遘之卦，一阴始生之时也。子虽为阴，一阳生於其中，谓之阴中有阳焉；午虽为阳，一阴生於其中，谓之阳中有阴焉。此学者所共知也。
　　夫学者以一阳之初动，元气上升，皆知握固盘膝，升身进火，运金精於髓海，满神水於高源，鼻气绵绵，内安神识，至丑而止，俟元气传至於亭午之时而合於心火，此水火之交感者也；以一阴之初动，液血迎合，皆知盘足迭手，安定心神，鼻气绵绵，满口含津，勿吐勿咽，运心之火上合於玉液，交心肾之气，成既济之功，至未而止，俟心血传至於亥子之时而合於肾水，此水火之还元者也。默默旋斡其功，自谓能行子午而交龙虎矣。
　　夫行子午之功者，盖欲交龙虎而还大丹。然龙虎未有不能生之而能交之者也，故行子午之功必在乎生龙虎，其妙本乎炼甲庚者也。试历论之。炼甲庚者何也？或以谓甲寄在寅；寅者，火之所生而王於午，本束南之气也。是为液血变化之方，阳龙生成之地，故炼甲必於寅之时焉。庚寄在申；申者，水之所生而王於子，本西北之气也。是为精血变化之方，阴虎生成之地，故炼庚必於申之时焉。是为龙虎所生之方而不知所以生龙虎之妙矣。夫火生於寅而王於午，其后受胎养於丑者也。水生於申而王於子，其受胎养於丑者也。凡物未有不先受胎养而有生有王也。前人行子之功至丑而止者，丑寅束北之卦也，并处於艮宫，其气均平，传送为近。盖丑之初时，神水渐降於华池，当以舌搅於上愕，行咽饮於重楼，玉液既通，跻於重楼，则甲之木受玉液而传养矣。甲有所养则肝之木生，肝之木生则传之於心，至此则心之火王焉。是以玉液传至於午地感心之火而，化血，谓之阳龙也。行午之功至未而止者，未申西南之卦也，并处於坤官，其气均平，传送为近。未之时，真药将聚於金鼎，则鼻之息多入少出，固真火於脾之土。真火既传养於脾之土，则庚之金复受脾之土而传养矣。庚有所养则肺之金生，肺之金生则传之於肾，至此则肾水王焉。故心之血传至於子地感阴气而化精，谓之阴虎也。是以太白真人歌曰：五行颠倒术，龙从火裹出，阴、阳不顺行，虎向水中生。吕公曰：阳龙还向离宫出，阴虎仍从坎位生。《太上内日月经》曰：元气入心化为血焉。血者精之源，神之母，流阴入於肾宫则化为精。
　　信乎，炼甲庚生龙虎之妙诚本乎丑未也！然神水降於华池谓之玉液，行咽饮於丑之时者，何以证之？《灵宝道要》曰：束望扶桑，未晓升身，渐过重楼，骤马数游，宇宙少男，止至扬州。艮，少男也。扬州者，丑之地也。吾观乎天文，丑者上属乎星纪之缠，当斗牛女之舍，下应扬州之地者也。张平叔诗曰：金鼎未留朱裹汞，玉池先下水中银，则行咽饮於丑之时也明矣。然液血聚於金鼎谓之真药，行养火於未之时者，何以证之？《灵．宝道要》曰：采药须凭玉兔，成亲必在黄婆，俟至壅州相见，奉送一曲阳歌。又曰：西南火入壅州，何也？玉兔，金精也；黄婆，脾土也。其坤西南之位也。壅州者，未之地也。吾观乎天文，未者上属鹑首之缠，当井鬼柳之舍，下应壅州之地也。张平叔诗曰：要知产药川源处，只在西南是本乡。此行养火於未之时也明矣。
　　夫生龙虎之妙，在乎炼甲庚以成之而收功於子午焉。行子午之功而昧此机要则恶能成其变化哉？虽然达者行修炼以通关节，非一日之力而后至也。探微妙以换凡胎，其悟必有因乎？吾尝权其至当曰：运河车之正气，诉尾闻冲夹脊，透玉京，和二物，於泥丸还大丹，於丹宠夺造化之权，成长生之道者，不过炼甲庚而已，岂不秘哉？
　　道枢卷之七竟
　　#1自：原作『目』，据辑要本改。
　　#2一：原作『二』，据辑要本改。
　　#3水火篇：此篇及《坎离篇》辑要本量於《太极篇》之前。
　　道枢卷之八
　　至游子曾慥集
　　昆仑篇昆仑之巅，是为泥丸；百神所宅，升举之门。
　　至游子曰：吾闻之太上日，道一而已。一者，斯真一之谓乎？《黄庭经》曰：子欲不死修昆仑。昆仑者，泥丸也；其犹天焉。阴不升而阳不降则在於物也，其不能造化矣；在於人也，其亦不能运转不息，与天地同流者也。故曰：向上一路，千圣不传。其惟吾所谓真一而已尔。
　　桓凯尝授道於仙君李桓，因以桓为氏。仙君曰：金丹外药，飞步隐身，坎离交际，汝皆已究达，而未闻大道也。夫默朝上帝者，实升举之门焉，然后可以超真不夜之乡，返魂不死之药。玉泉出昆仑之山，金丹出日月之国。其山也，高不满尺，大不盈升，三帝共居，百神所宅。悟此法门，朝真万遍，功行纯备，飞升紫霄，在乎方寸而已。两眉之问，神光之户，玉门、金柱相问而不通，惟得秘语灵文斯可至矣。
　　夫身之中有三万六千精光之神焉，一万二千魂魄之君焉，泥丸之中有长生不死之大君焉。二仪四象，八卦九官、方丈蓬壶，并悉圆满，无少不具。日月在乎昆仑之下，流光散於金池。金者内应於肺，肺者反应於鼻；木者内应於肝，肝者外应於目。目随五色而盲，鼻逐五香而塞。金木问隔，流光外门，神珠散失，斯其至於死者耶。
　　夫能回日月之华景，照太极之昆仑山者，何道也？吾左右之目者，日月也。照於十有二时之中，於是天门开焉，真仙自至而返童矣，三年而结黄云，千日而成圣胎，九年而登金阙，十有二年而登三台，如是则龙虎自然交矣。上帝安於金台，众神惟慕瞻乎天表。仙君因告凯曰：汝受灵文，汝心当如死灰焉，．积功十有二年，斯蹑於仙梯，白光生於圆象，紫气冲於云霓，寿与天地齐矣。凯下拜登受。仙君申言曰：内照返灵光，太一含真芳，馨香散华谷，郁郁生紫房，天门开上苍，默默朝玉皇，知此则灵光自照，内境精明矣。吾观夫竺乾之象，其顶出白色，在乎圆光之中而坐宝莲，然则道之成矣。佛老岂有异乎？
　　服气篇
　　资谷以强，资气以灵；强则有衰，灵则长生。
　　至游子曰：夫人禀天地元气而生，故一吐一纳，内外相应焉。六气者，分属於五脏，余一气则包乎三焦者也。能服其气，一年则气通矣，二年则气行矣，三年则气成凝结为玄珠矣。气者，道也；道者，虚无也；虚无者，自然也；自然者，无为也；无为者，心也。心不动者何也？内心不起则外境不入，内外安静则神和，神和则气和，气和则元气自充，元气自充则五脏滋润，五脏滋润则百脉流通，百脉流通则津液上应，津液上应则五味止绝，饥渴不生，反老还童当自兹始矣。故始也，气化为血，血化为精，精化为神。一年易气，二年易血，三年易脉，四年易肉，五年易髓，六年易筋，七年易骨，八年易发，九年易形。三万六千神居於其身，化为仙人矣。夫神者，无形之至灵也。故神禀於道，静而合乎性焉；人禀於神，动而合乎情焉。是以率性则神凝，久则神止，极则神迁，止则生，迁则死，皆情之所移，非神之所使也。服气之士，一念而神升乎三界之外，下登乎昆仑之丘，入於绛宫，彻於涌泉，使元气轮转而不穷。《经》曰：元气流通，不死之道也。
　　服雾篇
　　天地之精，散而为雾；饵其英华，形可以驻。
　　束华玉妃尝告张微子曰：吾有服雾之方。微子曰：敢问何谓也？玉妃曰：雾者，山泽华精，金石之盈气也。久服之能散形入空，与云合体矣。微子曰：敢咨其方？玉妃曰：吾以平旦之初，坐卧任己，先暝其目，内观五脏，而后口出呼气二十有四过，目见五色之气，绕缠乎尺宅之上，纳乎玉池之中者五十过，咽津者亦如之，既，祝曰：太阳发辉，云雾四迁，结气宛曲，五色洞天。神姻合启，金石华真。蔼郁紫空，炼形保全。出景藏幽，五灵化分。合明扇灵，时乘六云。和摄我身，上升九天。既已，复琢齿者七，咽液者七。久而行之，可以乘云雾而逝矣。
　　内景篇
　　一身之中，有神司之；心安神宁，形则不衰。
　　梁丘子曰：黄庭者，脑中、心中、脾中者也。
　　《经》曰：琴心三迭舞仙胎。何也？琴，和也；迭，积也。存三丹田，使和积如一。胎仙者，胎息也；犹胎在腹有气而无息也。
　　《经》曰：七羹玉钥闭两扉，何也？七窍开合，譬夫关钥，用之以道，不妄开焉。存神闭目者，二扉也。
　　《经》曰：重迭金关密枢机。何也？守精神而不泄也。
　　《经》曰：灵台盘固不衰竭。何也？心者，灵台也。有神灵居之，静则守一，动则存神，神全则体安，斯不衰竭矣。
　　《经》曰：天中之岳精谨修。何也？天中之岳者，鼻也。数按其左右则其气平矣，所谓灌溉中岳者也。
　　《经》曰：宅中有真裳衣丹，审能见之无疾患。何也？元阳子曰：常存心神则无病矣。
　　《经》曰：翳郁道烟主清浊。何也？翳郁者，木象也。得火则烟生，得阳则气清，清则目明，浊则目暗矣。
　　《经》曰：心部之宫莲含华，主适寒热荣卫和。何也？寒热，阴阳静躁之气也。人常和适以荣卫其身，老子所谓躁胜寒、静胜热，清静为天下正者也。
　　《经》曰：外应口舌吐五华，临绝呼之亦登苏。何也？心主口舌者也，吐纳五脏之津，辨识五行之味，有疾则当存丹元，童子朱衣赤冠以救护焉。
　　《经》曰：肝部之宫翠重裹，主诸关镜聪明始。何也？青阳之本始，窍於目，五行之关镜也。
　　《经》曰：摄魂还魄永无倾。何也？月之三日、十有三日、二十有三日，其夕三魂奔尸游於外，摄之者常仰视，去枕，伸足，交手於心之上，暝目，闭气三息，扣齿三通，既，以存心之中，有赤气如鹦子从内出於咽中，赤气益大，覆於其身而变成火，以焚其身，觉其体小，热则呼三魂之名曰：爽灵、胎光、幽精，而微祝曰：太微玄宫，中黄始青。内炼三魂，胎光安宁。神宝玉室，与我复生。不得妄动，监者太灵。若欲飞行，惟诣上清。若有饥渴，得饮玉精。月之朔、望及晦，七魄流荡，则夕当仰眠，伸足，以其掌掩耳，令指相接於颈上，闭息七过，叩齿七通，心存鼻端，白气其大如豆，须臾渐大，冠於其身上下九重，其气忽成二青龙，在二眉之中，白虎在於鼻之左右，朱雀在於心之上，灵蛇在於左足之下。有二玉女衣锦衣，手执火光，当於耳门。既已，咽唾七过，呼七魄之名曰：尸狗、伏矢、雀阴、吞贼、非毒、阴秽、臭肺，则祝曰：素气九还，制魄邪奸。天狩守户，娇女执关。炼魂和柔，与我相安。不得妄动，看察形颜。若有饥渴，饮日月丹。
　　《经》曰：肾部之官玄阙员，中有童子真上玄，主诸六府九液源，外应两耳青液津。何也？上玄者，心也。气与肾连，故五脏六府九液相交，百脉流通，废一不可焉。九液者，九窍之津也。肾官主於耳，其气衰则阴袭其阳，和合则百脉津液流通矣。肾气充足则耳目聪明，其阳不衰矣。
　　《经》曰：二部水王对生门，使人长生升九天。何也？元阳子曰：寒暑相催#1，男女相成。肾之左男戴日，右女戴月，其水王则化为赤子，赤子化为真人而升於九天。九天者，九黑也。青天之气主生者也。
　　《经》曰：含漱金醴吞玉英，遂至不死三虫亡。何也？金醴、玉英，口中之津也。心中胃口有诧女婴儿，裸而无衣正立於胃管，张口承注灵液，仰吸五气，当漱满口内外津液，满口吞之，遣入玄女口中，五过既毕，叩齿三通，咽液九过，则三虫亡矣。
　　《经》曰：常念三房相通达，存漱五牙不饥渴。何也？明堂、洞房、丹田之房，三三如九，合九为一。五牙者，五行之生气也。常以立春之日鹦呜之时，入室东向九拜，平坐，叩齿九通，思束方安宝华林青灵元始老君九千万人下降，室内郁郁如云，以覆其形，从口而入，直下於肝，祝曰：九气青天，元始上清，皇老尊神，衣服为青，役御天官，焕明岁星，散辉流芳，陶溉我形，上食朝霞，服引木精，因养青牙，保镇於灵，肝府充缢，玉芝自生，延年驻色，颜及童婴，五气混合，天地长并。祝已，即引青气九咽而止。
　　《经》曰：五岳之云气彭亨，保灌玉庐以自偿，玉卢，鼻也。五形圆坚无灾殃。何也？五岳之气者，五藏之气也，疏通无壅则三虫自亡，出入玄牝，绵绵不绝，於是存炼道成，虚室生白，五藏坚圆，斯疾不生矣。
　　《经》曰：五灵夜烛焕八区。何也？五灵者，五星也。罗列一身，常能存之，则与天地同体矣。
　　《经》曰：方寸之中念深藏。何也？方寸之中是为下关，在脐之下三寸，其方圆一寸，以藏精者也。方静圆动，不动不静，惟当杜塞不可泄焉。
　　《经》曰：内挟日月列宿陈，七曜九元冠生门。何也？於子之时，心存西方太白星，在二眉之间上直入於一寸，是为玉堂、紫阙，左日右月。次存北方辰星，在於帝乡、玄宫；玄宫者，在於发际五分直入一寸是也。次存束方岁星，在於洞阙、朱台；朱台者，在目之后直入一寸是也。次存南方荧惑星，在於玉门、华方；华方者，在於目毗之际五分，直入五分是也。次存中央镇星，在於金室、长谷；长谷者，在於人中直入二分是也。其存之如缀悬於上，叩齿五通，咽液五过。微祝曰：高元紫阙，中有五神，宝耀敷辉，放光冲门，精气积生，化为老人，首巾素容绿被绛裙，右带流铃，左带虎贲，手把天刚，散绛飞辰，足蹑华盖，吐芒炼神，三景保守，令我得身，养魂制魄，乘枫飞仙。故七曜者，七星也。配七窍者也。九天者，九辰也，配九窍者也，废一不可焉。
　　《经》曰：气亡液漏非已形，专闭御景乃长宁。何也？闭房炼气，不远唾，不多言，闭情欲，存日月之光是也。上清有采飞根之法，常以日出之初东向叩齿九通。阴祝曰：日魂珠景，昭韬绿瑛，回霞赤童，玄炎讽象。既已，暝目握固，存五色流霞，俱入於口，是为日华飞根者也。於是向日吞霞四十五，咽复咽液九过。
　　《经》曰：五行相催返归一，三五合气九九节。何也？五行之生克周而复始，相催之道返归於一。一者，水数也。是乃五行之首，万物之宗焉。老子曰：道生一，一生二，二生三，三生万物。易有太极，是生两仪。太极者，一也。一者，元之称也。万物所成，故曰终归一也。三者，在人则耳、鼻、口也。五者，帝精也。故三五合，三三为九者也。夫三五者，天地之根蒂，六合之要会，九宫之气节也。三元之气，混成之精，出入上清、太素之宫，能存思之则得长生之道也。
　　《经》曰：高奔日月吾上道。何也？有吞月精之法，俟月出西向叩齿十通，微呼月魄五夫人之名而祝曰：月魄皎萧，芬艳翳察，婉虚灵兰，郁华结翘，淳金清荧，艮容台标。於是瞑目握固，存月中五色精光俱入於口，其月光之中有黄气，其大如目瞳，是为飞黄月华玉胞之精者也，能修之则郁仪奔日，结璘奔月，同声相应，同气相求者也。
　　《经》曰：玄元上下魂魄炼，一之为物颇卒见。何也？资一以为炼神，炼神以合一。一者，无为之称也。其心恬淡以得之而不可见也，守真志满一自归己焉。
　　《经》曰：结珠固精养神根。何也？结珠者，咽液先后相次如珠，固精不泄焉。神根者，形躯也。
　　《经》曰：坐起吾俱共栋梁，昼夜耀景暮闭藏，通利华精调阴阳。何也？神以身为屋邑，是为其栋梁者也。心神用舍，与目相应。华精者，目精也。心开则目开，昼阳而暮阴，故曰调阴阳也。
　　《经》曰：散发无欲以长存，五味皆至正气还。何也？胎息之法，仰外散发，其枕高二寸二分，屈左右手之拇指，握固，闭目，伸左右臂去其身五寸，及漱满口，咽其津液者三，微以鼻内之气入五六息而吐之。一呼一吸为一息。至十吐气可以吨呻，呻毕复为之，满四九为一竟焉。一竟者，七日一复也。散发者，无为无欲，神凝液流，元气入於脏，以成五味而俱至焉。合五为一，寂然清静焉。
　　外景篇
　　玉牝金钥，以坚其内；独飧太和，可以不死。
　　《经》曰：上有黄庭下关元。何一也？黄庭者，在首之中，明堂、洞房、丹一田是也。二眉却入一寸为明堂，二寸为洞房，三寸为丹田。三者为上元之一一也。黄庭者，两半而成洞房，中生赤一子则为一焉。常思之无失，则赤子化为真人在明堂之中。故知一者在明堂者也。行气导引，闭目内视，安心定志，混沌无涯，致其精上流於泥丸焉。明堂之中有君臣，洞房之中有父母，丹田之中有夫妇。或曰：黄庭者，脾也。其治在中关元脐之下三寸，元阳之门在於其前，悬精如镜，明照於一身。此道也。
　　《经》曰：后有幽阙前命门，呼吸庐门入丹田，玉池清水灌灵根。何也？幽阙者，二肾也。其状如覆杯，去脐三寸，上小下大，有日月焉。命门者，脐之下也。呼吸喘息者何也？气出为呼，气入为吸。庐者，鼻也，是为吐故纳新之要焉。眉问却入三寸者，丹田宫也。玉池清水者，口之津液也。灵根者，舌也。常当琢齿漱液，可以溉灌舌根焉。
　　《经》曰：外本三阳神自来，三阳可长生。何也？男八女七，者，三光之历候也。内养从此而生，与日月相守，天地相保焉。三阳婴儿生时，一神魂魄来入於胎中，鼻引阳气取之以内养。赤子、真人、婴儿，是为三阴，所谓阴神一也。魂，阳也；魄，阴也。世之人无有道德则魂魄离身散矣。夫能拘魂制魄，使不动作，常在身中，则道合於自然者也。
　　《经》曰：游玑悬珠还无端，玉牝金钥身圆坚。何也？游玑运转，气脉流通而不止也。闭口养神，漱练醴泉如流珠也。阴为牝，阳为钥，两不相伤，得乎口和，还精炼形，故得圆坚也。
　　《经》曰：象以四时□如丹，仰前后卑各异门，送以还丹与玄泉，象龟引气至灵根。何也？明堂四达，应於四时，真人子丹之所居。咀嚼其气，夫能思之则寿无穷焉。首与足，肾与心，心赤肾黑，本於同根。水火相克，故异门也。丹者，血也。化入下元，变为白精#2。当此之时缩鼻还之，上至於泥丸，下至於口，变为玉泉，以鼻引气至於舌根，咽送於腹则雷呜应之，此真气使之然也。
　　《经》曰：独食太和阴阳气，故能不死天相既。何也？世人食土地之精，以死报地；圣人食元和之气，以仙报天。故学仙者朝食阳气，暮食阴气，并元气则可以不死矣。
　　《经》曰：道自持我神明光，昼日昭昭夜自守，渴自有浆饥得饱。何也？思心中之赤气，明照万神，守日月之光，念二肾之根，昼守光夜守神，饥食自然之气，渴饮华池之浆，则不饥渴而长生矣。
　　《经》曰：经历六府藏卯酉，转阳之阴藏於九。何也？根生六府，藏於卯酉，其要妙者也，阳反属阴，转体相就，还藏於九。九为首焉，此所谓左三右七，戴九履一也。常於鹦呜之时，仰卧披发，琢齿三十六通，吞精咽气，斯远死之道也。
　　《经》曰：肝之为气修而长，罗列五脏生三光，上合三焦道饮浆。何也？修气上行，达於其首，以补泥丸。五宫六府各有所主，故肾之上下有日月三光焉。三光者，日、月、星候也。三焦者，三关元也。浆者，华池也。
　　《经》曰：我神魂魄在中央，精液流泉去鼻香，立於玄膺含明堂。何也？中央魂魄者，二肾也。左魂右魄，昼则以魂守魄焉，暮则以魄守魂焉，拘魂制魄，不得动作可也。阴阳交接，漏液失精，则饮食无味鼻失芳香矣。舌下者，玄膺也。肺者，明堂也。含气咽之，灌於明堂，则流行於身中矣。
　　《经》曰：通我精华调阴阳，伏於玄门候天道。何也？此蓄精养神者也，负阴抱阳，调其精神。夫玄门者，鼻也。候上都之一神，使守精神以念其身焉。
　　《经》曰：清静无为神留止，精神上下关分理。何也？内修其道作无为焉，外修其道作无欲焉，於是心不烦乱，精神留止。精者，神也。气者，道也。保精息气，上下各有分理焉。当精思上下部，以守一神可也。
　　《经》曰：七孔已通不知老，还坐天门候阴阳，下於喉咙通神明，过华盖下清且冻，入清灵渊见吾形。何也？首面七孔者，精神之门户也，通利其身则不老矣。朝食阳气，暮食阴气，会於口中。於是喉咙之中有十二亭长，皆持玉戟守之，真人在其内主通气上下者也。眉者，华盖也。神位其中，入於脑户，见於泥丸，可以却白驻年矣。
　　《经》曰：还过华池动肾精，立於明堂望丹田，将使诸神开命门。何也？从其脑户历脊下入於肾者也。眉问却入一寸是为明堂，却入三寸是为丹田。鼻者，天根也；引其真气昼夜绵绵可也。
　　《经》曰：随鼻上下开二耳，阀视天地存童子，调和精华理发齿。何也？元气出入於鼻，上下通於二耳也。天者，首也；地者，下部也。童子者，存念守一神也。吸其五气，琢齿三十六通，咽津三十六过，可以理玄白也。
　　《经》曰：藏养灵根不复枯。何也？养舌之根则不复枯燥，舌之下有醴泉，其出如流珠，常含而咽之勿妄吐也。
　　《经》曰：闭塞命门如玉都，寿传万岁将有余，脾中之神游中宫。何也？人生系带於精液，常当爱养之勿妄施舍，则精凝如玉，在於下部也，可以长生焉。脾者，在太仓之上，朝为老君守理，暮游明堂，为太一君者也。
　　《经》曰：通利血脉汗为浆。何也？五内安宁，手足汗液，此神明之信也。
　　《经》曰：上察天气年益长。何也？食其元气则骨轻矣，气与神相和则寿三百年矣。
　　《经》曰：服食玄气可遂生，还过七门饮太渊。何也？玄气者，二肾问之白气也。太渊者，咽口中之醴泉也。
　　#1催：辑要本作『推』。
　　#2精：辑要本作『清』。
　　道枢卷之九
　　至游子曾慥集
　　神景篇
　　神山牡宫，气留牝府．；其气交感，以神为御。
　　天谷者，泥丸之宫也。上赤下玄，左青右白，其中有黄焉，斯元神之府也，谷神真一之至灵者也。其为吾之性欤，而心为其用焉。神静则万化安，情动则万化生。夫能守其一、守其神，神斯静矣，然后真一者在於天焉。
　　上牝者，脱也。泥丸之前紫微位焉，紫微之前玉清位焉，玉清之下明堂位焉。明堂下通乎鼻。鼻者，牝之户也。
　　下牝者，心也。心之上玉泉位焉，玉泉之上太皇位焉，太皇之上金光之庭位焉，金光庭之上慧泉位焉，慧泉之上五灵之源位焉，五灵源之上灵泉位焉。过天曜，出胃口，入九端，通夫地之要而至於其口及唯之闻者，牝之户也。
　　神者气之母也，气者神之子也，不可斯须#1而离者也。神止於牡官则气留於牝府，故神能御乎下，与气交感，升降不息，自然之道也，於是必加精进焉。使夫妙中得定，定中有神，三衣足而四器空矣。三衣何谓也？曰性，曰智，曰慧。四器何谓也？日目，曰耳，日鼻，日舌。性者神也，智有通也，慧有变也，圣人观性生法，法无量矣。於是变化至於无穷，入於无为。日用而不知日．器空矣，六尘亡矣，尚何六贼人育哉！吾则澄其神不附於万化，神通之力绵绵守之，用之何倦？守之何勤？凡比者空而不色，色而不空，无为之妙用者也。
　　三宫者，心脾之升降者也。二辏者，其路也。上通乎天门，下达乎地户，中灌溉乎三宫。脑者，上玄下赤，左白右青，其中有黄焉，三阴之正，太玄之中者也。精外谓之搜，水中谓之剩蛇，其名太素之魔，呼吸真气，运行经络者也。下之心者，上赤下玄，左青右白，其中有黄焉，三阳之正，太一之中者也。精外谓之没，水中谓之元龟，其名太玄之魔，呼吸真气运行经络者也。脾居中央，是为二气升降之府，神气交感之宫也。
　　吾能守乎泥丸、天谷，其主二千有七百息，使气定十周，自然心之阳与脑之阳合於脾，下达乎玉匮，过乎太仓，入於尾问，出於心，升於二辏，状如火输焉。元神过乎上清，行乎太枢，越乎灵道，入於中庙，历乎脑户，出於风府，传乎二辏，神气交而百体#3 五形其炎如火，其状如迸泉焉。於是观也，神不入乎色，视也，神不入於声闻也，神不入於香味也。吾湛湛乎其定，四器可谓空也矣。圣人於是知空之不空也，色之不色也，而得智慧於斯焉。知不知，孰知慧哉！视不见，孰知妙哉！故不性之性谓之合，不神之神谓之真，此其日用之定者也。夫能於定之中而明不神之神、不性之性，财神而化性，而真与天地等其久，阴阳同其运矣。
　　颐生篇
　　按购之方，出於玄策；可以延年，可以骚疾。
　　施真人曰：养生者以不损为本，进道者以无病为先，吾得安乐之法，十有三门焉。
　　少广之山有神人曰金母，戒黄帝曰：少思寡欲，则声色自无矣。
　　太上教尹真人曰：虚心弱志，则神气永宁矣。
　　彭真人名龟年曰：吾尝有目疾，昼夜睁目注视以去其昏，闭之少顷而再行焉，积功可察秋毫矣。
　　徐真人名甲曰：吾尝有目疾，正坐於暗室，运其晴以旋转者，其数八十有一二，瞋目集神而复旋转无数，功久而神光自见，状如金轮矣。
　　刘真人名网曰：吾时有脑痛，其风气上攻，昼夜以左右手束其额，大指以对天仓，闭息运气以攻其首、其目，时歇大指，使气达於顶，则风随气散矣。
　　葛真人曰：人有首痛脑风，令居幽室，静坐闭息，掩耳，气极则放焉，放之则轻摆其首而不止焉，松风去痛，明目补髓矣。朱真人曰：气弱而形衰，食多则凝塞。昼夜即其凝塞之时，盘膝静坐，升身鼓腹，闭息不止，则六腹空而饮食进矣。
　　元真人名谷曰：未仙之日绝食於旷谷，惟茹草木，则鼓腹以冲五藏之凝滞，闭息以聚三才之真气，加之以内想以火，咽其津而纳其真水焉，荣卫克悦而气和通，可以延年矣。
　　左真人名慈曰：老而奉真，多伤於风，昼夜交左右手相叉，以首，扣地，其气上冲乎天柱，漯然汗出於四支乃已。用之可以除疫，可以明目而导气。
　　王真人名利曰：觉寒之时，幽室盘膝而坐，左右手兜其肾闭息，以首扣礼者五七十，其汗四缢而出，其寒散矣。常用之，和气明目，肤泽而骨健。
　　刘真人名可道曰：居山者为雪霜所侵而其腹痛，坐密室，亡虑亡思，内想其腹，对掌抱脐，可以散寒气而益元阳矣。
　　孙真人名守一曰：凡腹痛而肠内有虫，则敛身咽气者十，抱脐搓掌百数，再搓则痛止而虫下矣。常用之补气活血，可以延年。
　　昊真人名逊曰：静坐密室，迭掌盘膝，闭目冥心，升身而凝息，内观病所自起，即心传气，百疾可廖矣。常行之，可以健步，可以还童。
　　袁真人名素曰：闭息按胯，截留真气而还下元，是为保益之方，久而不已，可以益寿，可以固形。
　　崔真人名德基曰：扣首抱颈，般运神光，入於天宫，久而不已，面目清，神气和矣。
　　刘真人名海蟾曰：迭指以闭玉户，法用含津，勿令走失，是为锁金关。可以不梦鬼交，久而不已，可以延寿而飞升。
　　盖真人名元真曰：咽纳百口，不搅而自然真水朝上矣。有疾用之则病已，常用之，肌肤华润。
　　吕真人名昆曰：搓兜脐肾，交加换手，抱脐之下，握其肾，左右手更换焉，可以集真气而壮下元矣。
　　平都篇
　　太上玄丹；至微而显，绛官紫户，其则不远。
　　中岳真君苏子玄曰：吾得太上玄丹之经焉。夫二眉之问，上却入三寸，分为守双、寸田。於是左面有绛台、青房焉，右面有黄阙、紫户焉。於绛台中问以为道，以导之左右有台阙，伺非常之气焉。紫户之神，其名日平静守法王；青房之神，其名曰正心。其神并形如婴兄，衣如其房之色，手执流金之铃，暮卧及存思之时，先存三神，仿佛见焉。乃扣齿，三呼其名而祝曰：紫户青房二大神，手把流铃，身生风云，挟卫真道，来听我前，我思感通，灵利陶甄，出入利正，上登九门，即见九真太上之尊。祝已，乃存思三一、洞房九道诸要道焉。
　　左右耳有云仪使。云仪使呜钟以闻九官者耳呜，使知有自外来也，闻之则错手掩耳，而祝曰：赤帝在宫，九真在房，请听神命，示察不祥，太一流火，以灭万凶。祝已，以手指耳门七过。面热者佳候也。颈问索索恶寒者，恶之入也；急卧暝目，存乎玄丹之官，太一真君以流火之铃焕而掷之，使恶气出，则耳目内外光火炯然，照於一身。
　　却入一寸，是为明堂之宫。其宫之中，左有明童真君焉，右有明女真君焉，其中有明镜神君焉。三官者，理乎水火者也。服绿锦之衣，带赤玉之铃，衔赤玉之镜，其形如婴儿，向外并生焉。存之既已，因三呼三君名字，明童名玄阳，字少青；明女名微阴，字少元；明镜名照清，字四明。扣齿九通，则千妖伏而万鬼灭矣。饥渴者存三君则口吐赤气，灌吾之口咽吸之，斯须饥渴除矣。求延年者，当正心安寝在於明堂三君，外向长跪，口吐赤光之气，克灌吾之身，斯须赤气环绕而为火，身与火同一体，内外光明，良久乃止，是为日月炼形焉。却入二寸，是为洞房之宫。洞房之官，其左有无英公子焉，其右有白元君焉，其中有黄老君焉，此飞真之道也。
　　却入三寸，是为丹田之宫。丹田之官，其中有上元真一帝君焉。帝君有二卿，共守三元，真一之道，斯地真者也。却入四寸，是为流珠之宫，司命之所行者也。
　　却入五寸，是为玉帝之宫，玉帝神母居之。
　　明堂之上一寸，是为天庭之宫，上清真女居之。
　　洞房之上一寸，是为洞真之宫，太极帝妃居之。
　　丹田之上辟方一寸，是为玄丹之宫，脑精泥丸之魂宫也。夫脑者一身之灵也，百神之命窟，津液之山源，魂精之玉室也。夫能脑中圆虚以灌真，万穴直立，千孔生烟，德备天地，混同大方，故日泥丸。泥丸者，形之上神也。唯知吞气纳液、呜鼓叩齿而不知所因者，乃泥丸之末流尔。
　　玄丹之宫正方一寸，有绿室紫微之房。朱姻满乎内，於是泥丸太一真君居之。其形如婴儿，坐於金床玉帐之中，服紫绣饰衣，腰带流光，左把北斗七星之杓，右执北辰之呈。北辰者，北极不动星也。《太上龙书》云：正坐玄丹，不偏不邪，言此道也。暮夜寝处，去诸思念，坐卧任意，先存北极辰星之中有紫气来入於玄丹之宫，须臾满溢出於身外而周於身内外，与紫房合体矣。又存日来入於玄丹之宫，中有紫气，视之如暗中之火珠。已，乃存上清中黄太一真君从北极紫气之中来下於玄丹之宫。已，又存其身忽然上入玄丹之宫，在太一之前对坐，其服色任意因心，起再拜稽首，膝前问道。乃咽紫气三十过，咽津三十过。已，又存北斗七星内有赤气如弦焉，径下入於玄丹之宫，於是太一及其身俱承日而行，入於赤气之道，上诣於北斗魁中。行之十四年，则与太一同游七元之纲；十六年则受书於上清矣。夕一存之，唯数而已，不可废也。专修此者，不必三一也。凡月之一日、三日、七日、十有五日，与夫夜半之时，存玄丹官中太一真君，正坐向外，口吐紫气，下入我口，随即咽之者五十过。微祝日：太上真皇，中黄紫君；厥号规英，字曰化玄；金床玉帐，紫绣锦裙；腰带火铃，斩邪灭奸；手把星精，顶生日真；平坐吐气，使我咽津；与我伺语，宴服玄丹；炼灌七魄，和柔三魂；神灵奉卫，使我飞仙；五脏自生，还白童颜；受书上清，司命帝君；所愿所欲，百福惟新。既已，复存其身上入於玄丹之宫，寝息太上之前焉。玄丹者何也？泥丸之神也。
　　《元真一经》曰：气结为精，精感为神。神为真人，真人升为赤子，此真一者也。故守三一者为地真矣，守洞房者为真人矣，守玄丹者为太微官矣。守一之道，当存北斗七星，以魁为盖，以柄指前，赤子居中。於北斗七星冉冉至於吾顶之上，星脚向天以正指前者，存阳明阴精在於后，存天关之星令云吾口七尺星对口之前，黄气阳精三道顺行焉。然七星者各有童子：一日阳明之星，其名枢明；二曰阴精之星，其名曜灵；三曰真人之星，其名北元；四曰玄冥之星，其名宝精；五日丹元之星，其名丹婴；六曰北极之星，其名虔清；七日天戊之星，其名紫英。常存之在於一星之上，则百邪不奸，凶气灭亡矣。
　　《内视中方》曰：欲登清灵，当存五星；密至密行，不出宇庭。其存之之法；於夜半生气之时，平坐榻上，向月建所在叩齿九通，咽津三十过，北向再拜。阴祝曰：谨白太上、太极真君，请五方、五帝、五灵神使共相见。祝已乃瞑目存想五星如缀悬於上，於是北方辰星在於首之上，束方岁星在於左，西方太白在於右，南方荧惑在於二膝中问，中央镇星在於心。常行之，久则见星之精为，五老至矣，可以从之问飞仙之道焉。
　　黄伯严名敬有炼形之方，曰：想北极之中辅星，而思之倏钦之中有太阳赤童持朱旌招摇之火，以烧其身，炼去三尸，可以长生矣。石汤传其方，常存其眉问有星，其光如豆，思念之，其赤如火，须臾盖於面目以周於身，忽然忘其形，惟见其火正赤，良久而灭，而身复旧焉。
　　乐子长有漱华池之方曰：常含枣核如儿吮乳，久之乃满，咽其三分而留二分，与气俱咽焉。其名日还精，可以周而复始者也。鹦呜而起，扣齿三十六通，至於三百则齿之摇者固，齲者愈，痛者止矣。於是有食五芽之方：先束向扣齿九通，而祝曰：束方青牙，紫云流霞；三素徘徊，玄霜玉罗；服食晨晖，饮咽朝华。既已，想以舌之上唇之外，取津咽液三十过，一舐接津液辄一咽，而存青色入於其肝。行之十年，束方老人来授以青真之经矣。
　　次南向扣齿九通，而祝曰：南方朱乌，丹霞太微；九道降烟，发布景辉；服食灵晨，饮以丹池。祝已，以舌舐下唇之外，取津咽之三十过，存液之赤气入於其心。行之十年，南极老人来授以景丹之经矣。
　　次西向扣齿九通，而祝曰：西方上明，飞霞金液；服食太明，素灵之精；饮以玉酒，晨华启灵；使登虚皇，上升高清。祝已，以舌舐唇之内，取津而咽之三十过，存液之白气入於其肺。行之十年，西方老人来授以素符威神之符矣。
　　次北向扣齿九通，而祝曰：北方玄滋，度云启胎；绿霞三升，紫盖苍晨；服食日华，饮以琼饴。祝已，以舌舐下唇之内，取津而咽液三十过，存液之苍色入於其肾。行之十年，北极老人来授以玄录宝明之符矣。
　　次南坐上扣齿九通，而祝曰：戊己之元，黄素五云，四霞紫青，八景九晨，二明激辉，七曜灵尊，和津灌气，服食中元，琳华亲胎，饮以醴泉。祝已，以漱满口之中玄膺内外及舌齿之问，上下表裹通匝取津而随咽之四十过，存液之黄色入於其脾。行之十年，中央黄老君来授以黄气阳精、藏天隐月、逐绿章青、腰虎书矣。此五符者，皆可以一合而上升者也。夫玄与四老俱升者，则四极老人复一时俱降同共上升乃各随方而游，非一一先去也。然其次可以常行之，不必鹦呜平坐寂念，体神清闲皆可为之也。
　　炼精篇
　　鹦呜而兴，咀嚼玉泉；外御百侮，内安三田。
　　孙真人曰：清旦未语之时，咀嚼玉泉而徐咽之，凡二七过，於是叩齿十有四。久行之，其精满矣，润乎一身。
　　发欲常理，齿欲常扣，津欲多咽，气欲常清，手欲在面，足欲频行，耳欲常摩，目欲常搓。
　　凡寅之时而为导引焉，扣齿三十有六，以集其神，存想丹田五脏之色之象而一周焉，然后澄也二息，并绝其念，使其心常存於下丹田行住坐卧，常如此存心。久之，神气自住，诸疾不生。若夫怨怒忧惧烦恼、邪之思欲奔竞，修真之大禁也，一动则元气损矣，此之谓内丹。阴施惠於人，此之谓外丹。
　　纯阳篇
　　太一之鼎，以酉为模；呼吸百刻，是谓神符。
　　黄帝游於青城之野，见广成子、岐伯、黄谷子而问道焉，於是得百刻之神符。
　　纯阳子曰：刻始於一，而吾之息百二十有五焉。子午卯酉之时，其刻九余八而己，盈乎百之数则呼吸定於一。通乎昼夜，吾之息万三千五百。环周於身，於是经络血脉流行五十营而内丹生矣。日卯曰酉，二分之数也，其可不明乎？仲春之火，太阳也，谓之火忌。於是察进退之理，以龙从虎而神符斯至矣。盖吾以兑之金为泽，水生於金，金生於土，而为太一之鼎，是所谓酉模也。吾方进火焉，三千日而珠琳成。甲，胆也子戌申午辰寅；乙，肝也未卯酉巳亥丑；丙，小肠也子申午寅辰戌；丁，心也丑卯巳未酉亥；戊，胃也子寅辰午申戌；己，脾也丑卯巳酉未亥；庚，大肠也子辰寅戌午申；辛，肺也酉卯巳丑亥未；壬，膀胱也子寅辰午申戌；癸，肾也丑卯巳未酉亥；是所谓纯阳也。天地无之则万物不生矣，吾得之以为生成之方。壬为天机，丙为地纽，以六甲还天地终五之道，斯大道也。
　　古之鼎有五：其大容水二升，其高五寸半，其名日丹砂，按天地之元气也；容水一斗，其高一尺，其名日秋石，按乎十干，皆九日而更焉；容水一斗六升，其高一尺六寸，其名曰白马，按日月之数，日更焉；容水二斗八升，其高二尺八寸，其名曰白雪，按二十有八宿，旬有五日而更焉；容水二斗四升，其高二尺四寸，其名日黄芽，按二十有四气，亦日更焉。今之鼎有九九阳数也。鼎之实金汞丹砂也。其大五升，随其形五日而更，九日而周。
　　道枢卷之九
　　#1斯须：辑要本作『须臾』。
　　#2曰：辑要本作『四』。
　　#3体：原作『礼』，据辑要本改。
　　目录
　　卷一
　　玄轴篇　五化篇
　　卷二
　　坐忘篇上　坐忘篇中　坐忘篇下　道枢目录
　　卷三
　　集要篇　碎金篇　容成篇　阴符篇
　　卷四
　　西升篇　内德篇　玄纲篇　玉芝篇
　　卷五
　　周天篇　黄帝问篇　轩辕问篇　百问篇
　　卷六
　　虚白问篇　真诰篇
　　卷七
　　黄庭篇　太极篇　火候篇　水火篇　坎离篇　甲庚篇
　　卷八
　　昆仑篇　服气篇　服雾篇　内景篇　外景篇
　　卷九
　　神景篇　颐生篇　平都篇　炼精篇　纯阳篇
　　卷十
　　华阳篇　观天篇　观空篇　太清篇　金丹篇
　　卷十一
　　泥金篇　金碧篇
　　卷十二
　　还金篇　还元上篇　还元下篇　玉壶篇　大丹篇
　　卷十三
　　指玄篇　归根篇　鸿蒙篇　呼吸篇　枕中篇　内想篇
　　卷十四
　　心镜篇　胎息篇
　　卷十五
　　圣胎篇　元气篇　血脉篇　调气篇
　　卷十六
　　灵源篇　中源篇　中黄篇
　　卷十七
　　运火篇　混元篇
　　卷十八
　　契真篇　修真篇　悟真篇
　　卷十九
　　洞真篇　崇真篇　返真篇　修真指玄篇
　　卷二十
　　真一内丹篇　还丹参同篇　金丹明镜篇
　　卷二十一
　　大还金丹篇　金书玉鉴篇　修真要诀篇
　　卷二十二
　　修炼金丹篇　金液还丹内篇
　　卷二十三
　　金丹泥金篇　金玄八素篇
　　卷二十四
　　金碧龙虎篇　九转金丹篇
　　卷二十五
　　肘后三成篇　准易击辞篇
　　卷二十六
　　日月玄枢篇　九真玉书篇
　　卷二十七
　　金液龙虎篇　太白还丹篇
　　卷二十八
　　太清养生上篇　太清养生下篇
　　卷二十九
　　上清金碧篇　金虎铅汞篇
　　卷三十
　　铅汞五行篇　真一篇　正一篇　二关篇　三元篇　三住篇　四神篇　五戒篇　五行篇　七神篇
　　卷三十一
　　七返篇　八琼篇　九仙篇
　　卷三十二
　　参同契上篇
　　卷三十三
　　参同契中篇
　　卷三十四
　　参同契下篇
　　卷三十五
　　众妙篇
　　卷三十六
　　大还丹篇
　　卷三十七
　　入药镜上篇　入药镜中篇
　　卷三十八
　　会真篇
　　卷三十九
　　传道上篇
　　卷四十
　　传道中篇
　　卷四十一
　　传道下篇
　　卷四十二
　　灵宝篇
　　道枢卷之十
　　至游子曾慥集
　　华阳篇
　　日月之枢，天地之机；华阳着书，宪章其师。
　　华阳子曰：吾有返老还童之方焉，内丹就则真气生矣，外丹成则凡骨健矣。
　　纯阳子曰：晨兴则咽恶浊之津以开其胃，呵心之气以搓其脸。夫心气者，升则为色，散则为脉，流则为血，凝则为膏矣。次以浓津涂其尺宅，内接真气，自然酣颜。夫欲采益下元者，则采龙虎之精，凝於黄庭而为内丹。内丹者，可以得长生者也。炼金石补丹田，为内大药。大药者，可以不死者也。
　　纯阳子曰：手搓脐之下，以尽九九之数，复以左右手更换兜其外肾，其数以九焉。及乎哺时则咽气而擂外肾，收膀胱之气於丹田，纳心之气於下部。心火也，当常降於下，默照如火输之旋转焉。其验虽迟，其功大矣。故曰：肾者，气海也；心者，神都也。保守无亏，搓之兜之擂之咽之，左右手抱其脐，既困则外而屈膝焉。以外肾与脐相对，自然下元坚固而交合内丹矣。
　　凡交坎离者，必取其卯酉之时可也；交龙虎者，必取其子午之时可也。古之上圣养阳不养阴，炼龙不炼虎，孰测其妙哉？夫用卯以交於坎离，於是闭息静坐，使气液相向，内滋乎五脏，外充乎四体焉。用午以交於虎，於是满口含津，使铅投於汞，丹砂凝结，采补还丹成矣。肾中生气，以气还肾，其名日小还丹；心中生神，以神还心，其名曰中还丹；脑中生髓，以髓还脑，其名曰大还丹。龙虎交者，小还也；内观者，中还也；肘后者，大还也。纯阳子曰：杀夫救妇，当寻其母。审五行之生克，随四时之盛衰，可谓尽善矣。虽然杀夫寻母止可救补於五脏之不足而已，引子杀鬼止可抽泻本官之有余而已。凡本宫之不足，当寻母而呵之，使气还於田，子母相生，般运炼形焉。
　　太阴炼形者何也？以咽中取水灌乎四支，玉液炼形者是也。太阳炼形者何也，以丹中驭气，焚於百骨，金液炼形者是也。阴炼阳其效迟矣，阳炼阴其功细矣。夫於亭午气王之时，静坐升身，鼻中出息不厌其长也，气满而汗微出，其名日真珠浴。午之后气弱之时，偃外运气於手足之间而不凝滞，及其气满则收还於丹元，再收不厌其多也，将入丹元频咽频擂斯为妙矣。若夫肘后还精补脑之余，真水下降而用既济之诀，与夫还丹之余气上升而焚身，於时皆不可以用此也。
　　金石可取为外丹，而客气终不为吾身也；坎离可采为内丹，而虚气终不能常用也。昔人取真阴真阳凝结而为内丹，於气之中复取真气还於黄庭。其行之也，当於亭午五气会合之际，注意采之，此乃赫赤金丹一日自成，旬日进功夺三百之期者也。辰巳之交，采肝之精英，其名日青金丹；未申之交，采心之精英，其名曰红液丹；子午之交，采脾之精英，其名日黄芽丹；戌亥之交，采肺之精英，其名曰西华丹；丑寅之交，采肾之精英，其名日太微丹。凡有一丹，斯可以寿百龄矣。五丹炼聚，久视之法也。取真气以炼气，於是乎气中有气，其气生神，神在即形在矣。随大运以炼真气，随小运以炼元气，固可以长生延年者也，然未若一日而炼五气，十日而结大丹，绝念以守真息，留气以养元神，始在五脏，次余一宫，气中生神，炼神合道者也。
　　周天火候之理，盖不一焉。闭息以攻病，胁腹以补衰，升身以通经络，按胯以健腰膝，所贵乎时日无差，进退有数，加臧当理，抽添合宜而已。善炼丹者以三昧之气依乎周天之运，五日一气节，次而进之，积之百息曰小成，千息曰中成，万息曰大成。午之前炼形，不厌乎频升而引也；午之后炼丹，不厌乎频咽而饮也。进火何以加臧乎？始以乾者也，次以兑，终以坤；始以炼，次以两，终以斤，皆进火之理也。
　　内观者何也？观己不观物，观内不观外者也。吾有观心之法，一念不生，如持盘水湛然常清焉。吾有观天之法，终日静坐，默朝上帝焉。吾有观鼻之法，常如垂丝鼻上，升而复入，降而复升焉。内观之至也，则气入泥丸，神超内院矣。彼沙门入定久而昏寂，止於阴神出壳而已。道家坐忘久而顽着，神气岂能成就哉？故内观之法，以争心为本，以绝想为用，下心之火於丹田，不计功程，盖如达磨所谓一念不漏，自然内定而结元神焉。
　　夫气胎息易行而难就者，何也？为有妄识心者也。真胎息难行而易成者，何也？为有清静性者也。胎息之诀，闭其所入之气，留其所传之息，绵绵若存，用之不勤可也。於是有朝元之方：於子之时气生，及午而上朝於心；於午之时液生，及子而下还於肾。龙虎交而成丹，其名日下朝元。以铅汞分胎，以成其神，三阳上升於内院，其名日上朝元。夫炼气而气见本色矣，炼神而神入元宫矣。以真火散其阴魔，於是丹就而气自朝焉，气真而神自朝焉。於午之前静坐，鼻之中长引其气，自合於中元矣；於子之前静坐，敛身咽气，则自朝於下元矣；日出之前静坐，升身偃脊，则气自朝於上元矣。
　　何以谓之还精补脑乎？夫精在於肾，以气补之，可以长生者也；气在於心，以神安之，可以不死者也；髓出於脑，以真阴真阳补之，可以返老还童者也。若夫抽肾之气於肘之后，飞入上官，是以真阴补之也；还其真气而内观，超於内院，是以真阳补之也；终日嘿嘿，忘虑绝机，二气互交，凝於髓海，是以阴阳补之也。真阴补之其法不出丑寅之问，升身直腰偃胸，闭其双关而动焉。少者月开之，老者百日开之，开其双关而复闭其上关，开数如前，既入上宫即既济矣。
　　既济、未济何道也？坎离匹配者，滋益五脏，未能成丹也。龙虎交际者，聚集五气，而未能朝元也。惟丹成於未济，神会於纯阳而后可也。纯阳子为陆居神仙长生不死者，坎离相交之功也。为纯阳上真弃壳升仙者，龙虎相交之功也。坎离之交在於离之卦，含津引气是也。阴中取阳，阳中取阴，可以长生不死而已。即日其丹成，纯阳之气生，则不比乎肾气之中有阴虎者也；即日其髓满，纯阳之水降，则不比乎心液之中有阳龙者也。上水下火，既济之义也。故无鼎中之真水，不可以制纯阳之气；无丹中之真火，不可以炼纯阳之质。一升一降，以阳炼阴，阴尽纯阳。於是阳神自聚，上朝於天宫，指日而出壳矣。既济之法者，盖取午之前，前起后起於焚身法中而用还丹咽法者也。
　　出入分形者，何道也？或以鼻之上垂丝，使升入天宫焉，或以地涌起物象，使神离於本位焉，俱可以分形者也。或以鹤出巢而冲天门，或以龙出水而入碧落，或以三级红楼，或以七层宝塔，或以花村，或以枯木，皆可以出壳者也。是之谓调神升仙之法欤。夫人之始，即父母之精血而为肾。肾者，丹也。即吾之身阴阳而为丹者，真丹也。丹成则真气生矣，至於真气足而后始可以造化焉，升之炼形则腾举矣，留之炼气则弃壳矣。若无内丹，止用肾气之升纳以求分形，则不过乎阴灵误出於天门，鬼仙之道也。保守肾气，取阴阳之粹，凝而为丹，丹成气足，随时炼气则元气朝而真神集矣。随方调神，神自成体，又何必调神之法，分形之像乎？学者患址不立而求分形之诀，纵或能出天门而往来不熟，出入有差，冥冥真灵不能再入其身，是谓之咎，亦可悲夫！
　　观天篇
　　一气之元，以道为本；水火以交，阴阳以运。
　　冲虚子本太上所论，冲虚子注释曰：元气者以道为本，要在乎精动於水火。水火者何也？心肾之气液相生者也。於是炼其阴阳，阴阳者何也？日魂也，月魄也，使之和畅而不失其度焉。金木相刑者也，因刑而成器矣。龙者阳而生於离者也，虎者阴而生於坎者也，此黄芽之名者乎！
　　修道者有三界焉。首者，天界之首也，是为上元。天谷泥丸之宫，万神之所聚焉，三万六千神之所经由焉，盖运用升降，般神入脑之路欤！．大槌骨者，天界关也，升沉上下，往来循环之途，一撞可以达於天关矣。自下而升，是为较辅之关，其中有药，是为黄芽、白雪者乎！心者，绛宫也。心安则神安，心乱则神乱，万神於是取则焉。其形丹凤，其名赤龙，盖属南方之火者也。以心之液炼肺之气，则为金膏矣。绛宫之后有太玄之关、血脏之府，何也？心之中生乎真水。真水者，玄也。脐之下三寸，其名曰大海，内有龟蛇，潜藏元气者也。
　　修生者能知所以呼吸，斯养真之本乎！．左者肾也，右者命也。抱守元气，烹炼性命，缎阴以为阳，可以安乐延年矣。肾之中有神焉，未悟则谓之烈女，既成则谓之元君，未炼则为元龟，已炼则为白鹿，其二首四足者欤！
　　大海有宝瓶焉，其藏真精谓之九还七返不死之丹，后有尾问之关，中有二窍通於辗鲈。从尾闲而上，始运也；过於太玄，再运也；过於输鲈，斯一撞而通二关者也。左者文气也，右者武气也，上通於天界，左有青龙，右有白虎，此二气也。
　　世之人於子之后午之前，漱咽其津液华池，然三关未启，则为纳气於空寂，咽水於虚肠，何以得纳於极阳之首、泥丸之宫而造化乎？必子之后一阳初生，安炉下火，集阳神於内院，擒龙虎於壶中，此锻炼精华，驱逐鬼神之妙者也。
　　人之一呼一吸也，其行各三寸。定其一息，则昼夜行一万二千有五百息而周於一身。定息般运则龙虎之胎可以成矣。
　　《老子》曰：知其母，复知其子；既知其子，复守其母。子母相恋，同守於明堂，则内之神婴不绝矣。明堂者，泥丸也。子母者，阴阳之本也。其要何如哉？养其阳神，炼其阴魄，精以为气，气以为神，神以合道，功成行满，乃长生久视之道也。
　　观空篇
　　动或不挠，滞或不通；当究其极，以观五空。
　　希夷先生曰：欲究空之无空，莫若神之与慧，斯太空之蹊也。於是有五空焉：
　　其一曰顽空。何也？虚而不化，滞而不通，阴沉胚浑，清气埋藏而不发，阳虚质朴而不止，其为至愚者也。
　　其二日性空。何也？虚而不受，静而能清，惟任乎离中之虚，而不知坎中之满，肩其众妙，守於孤阴，终为杳冥之鬼，是为断见者也。
　　其三曰法空。何也？动而不挠，静而能生，块然勿用，於潜龙乾位，初通於玄谷，在乎无色无形之中，无事也，无为也，合於天道焉，是为得道之初者也。＂
　　其四日真空。何也？知色不色，知空不空，於是真空一变而生真道，真道一变而生真神，真神一变而物无不备矣，是为神仙者也。
　　其五曰不空。何也？天者高且清矣，而有日月星辰焉；地者静且宁也，而有山川草木焉；人者虚且无也，而为仙焉。三者出虚而后成者也。一神变而千神形矣，一气化而九气和矣，故动者静为基，有者无为本，斯亢龙回首之高真者也。
　　太清篇
　　五行四象，修道之要；夫能知之，於以观妙。
　　修道者必明夫五行四象焉四象者，一曰金翁，二曰诧女，三曰婴儿，四日黄婆，然后知阴阳升降、七宝运用之理矣。五行者，五脏也。肝者，木也，其干甲乙，其中有气，名日青龙，道於夹脊之左，经络之上，流而入於其目，其化为相。汨者，真水之余气也，流而入於上愕之左，是谓金液者也。肺者，金也，其干庚辛，其中有气，名曰白虎，道於夹脊之右，入於其鼻，其化为涕。涕者，真金之余气也，流而入於上愕之右，是谓还丹者也。心者，火也，其干丙丁，其中有气，名日朱雀，道於心脉之络，入於舌下，其化为津，咽而入於心，其化为血。血者，真火之余气也，流而入於舌之左，是谓神水者也。肾者，水也，其干壬癸，其中有气，名日玄武，道於前之经络之右，而入於其耳，流於舌之右，是谓华池者也。脾者，土也，其干戊巳，其中有气，名日胜蛇，道於后之经络之上，运而入泥丸，其化为涎。涎者，真土之余气也，流而入于唇下，是谓黄芽者也。
　　金丹篇
　　以养其气，以炼其形；澄心绝虑，斯返真精。
　　茆君曰：夫欲行功，莫先养乎气，气既养矣，然后留精以炼形，则真精返而一兀气还矣。
　　吾尝静居，澄心绝思，勿窒其心而息调焉。於是为之导引，使四支通畅，取真水含养在於鼎，次开夹脊二十有四关，以内外之火焚其三关，此精气之要津也。
　　坐久而气闭以转火车，三转则金精斯起矣，数终乎九，然后以水火下至於丹田，其名有九：曰水火既济，曰坎离相交，日夫妇相投，日日月交合，日乾坤混沌，日金木相刑，曰龙虎相会，曰铅汞和合，日阴阳匹配。行之则其气通流，身如浴焉，其形於是乎光泽。如此火车之运转至乎八十有一，其数毕矣。凡於子之后，则其脐之下有火炎炎，玲疾除矣，毫毛之疾不能加也。吾试叔其工夫：一之日，其心乱而烦；二之日，谷气乱於腹内而有声；三之日，精乱时有气出；四之日，神气乱而昏；五之日，真火逼乎三尸，其虫尽行；六之日，脐之下热，是真火至於丹田，二火合也；七之日，二胁呜，真气周於腹；八之日，水火交结，丹田与脐之下常动焉；九之日，背脊热矣，关节欲通，真气渐升於脑，二九，运真火至於上丹田，时有物下焉。状如雀卵，宜炼而吞纳焉；三九，肾堂通於关节，气腾於脑，如水之寒，於是火车逆行，循环无定止，炼之如雪而鼎之上其寒飕飕然；四九，神气清矣，鼻之中出入无滞；五九，其数四十有五，神物见矣；六九，华池水盛，溉灌百脉而不枯；七九，关节呜而幽通，遍於其身，坐於密室，其体洒然如遇风，身中之气自然入矣；八九，其体轻健，其精不泄，自然流转，在乎中央，是谓法轮之运转者也；於是九九八十有一，气脉通畅，其爪红鲜，除其绝阴，手足常汗，颜色改易。凡八者，其行不废，至於百日少通运焉，则真汞真铅於是乎生，若犯乎房色则有膨腹之疾，故色心未除，暮夜饮酒，不可行也。
　　道枢卷之十竟
　　道枢卷之十一
　　至游子曾慥集
　　泥金篇
　　坎离相交，金水玄同；黄芽白虎，九载成功。
　　欲修身者，先明四象五行焉，次之究烹炼之方，下火三百八十四铢一斤也，九载成功，此至道也。黄芽者，铅之精华也；白虎者，汞中交合而见其形，归於真一者也。铅得汞而亲，斯从无入有者欤；汞得铅而入体，斯从有入无者欤。变转四象，不失五行，内外坎离，金木相配，数压卦爻，日月开时，混沌交泰，天地合而三才足矣。从子至午，修水火之运，伏想禁制六周、六甲子，七返之道毕矣。经日：铅为君，汞为臣。铅药不真，其汞难亲，铅药是真，不失家臣。青腰使者，赤白将军，金合二姓，异族同群。白虎为元，黄芽作根，变铅为粉，化汞为尘。阴居阳内，阳在阴巡，日盈月反，寒暑以分。唯有我法，与道长存。故金丹十六两可以变真矣。收黄芽筛之、淘之，澄取而养之，其名日金砂子，所谓金精者也。复以水银、白砂子五两，华池结成排垒，入於神炉而固济之，养火五日，其火常五两，其药抽至一斤，入於神室以养之，九转於三田，斯成丹矣。修气者从冬至子之时先之以沐浴，入於静室，然香，束向平坐，闭目冥心，扣齿三十有六次，呜天鼓三十有六，於是存想焉：左有青龙，右有白虎，前有朱雀，后有玄武。然后以舌漱玉液相连咽之者三十有六，相续不断。既以，存心在於下丹田，其神气集於一，其名日水火相交，曰子母相守，必使其口鼻无出入之气，如入禅定始为妙也。平旦至於午而如斯焉。凡子之后午之前，行止寝兴惟存心在於下田，使其气相守。至四月六日阳生既足，其神不散；至十月六日阴生既足，一年周匝，其气乃成，结珠於下田，大如鹦子而常动转焉。九年气足形圆，其光满室。十有八年发黑齿生，寒暑不侵。八十一年脏府空旷，其气珠自下田而来脾之上，如日月相薄，吞而咽之，自然饱满，於是其气珠离於下田而上结黄芽。一百八十年其气珠上朝於泥丸，时转於顶，其足常浮，此上升之候也，自然身出五色之气，化为五色之云，浮於足下，腾空而起入於崆峒之天，坐於退骨之台，冥心闭目，其玄珠从顶而出，化成一身，逍遥自在，是为真人。子者，黑龟也。日癸、日丑至艮者，五月日所出也；寅者，四月六月日所出也；甲者，三月七月日所出也；卯者，二月八月日所出也；乙者，正月九月日所出也；辰者，十月十二月日所出也；巽者，十一月日所出也。曰巳、日丙、日午，午者，赤凤也。日丁、日未至坤者，十一月日所没也；申者，十月、十二月日所没也；庚者，正月、九月日所没也；酉者，二月、八月日所没也；辛者，三月、七月日所没也；戌者，四月、六月日所没也；乾者，五月日所没也。曰亥、日壬，此法日月者不可不知乎此也。
　　凡欲修身者，於丑之时束向平坐，先扣齿，次呜天鼓，各三十有六，乃用左右手抬脐之下者九过，其名曰三爻；用肩左右纽九过，其名日返山；用左右手相抱，左右舞者九过，其名曰舞玉；用其首左右视后精胜者九过，其名日虎视金精；用其首前点者十八过，其名日六爻；上朝丹阙，用其首左右打肩者九过，其名曰掣摆金精。盘足而坐，想足板内水渐入精胜，穿於青宫，上入於泥丸，去前明堂，下穿於肺、肝、心、肾、脾内而过，如是者八十一过，行之九载，道斯成矣。此神仙换骨之法，上士延龄之方也。
　　甲乙之日，瞪目，行肝之气九口，而为三十六咽焉。丙丁之日，左右手叉抱后颈，行心之气九口，而为八十一咽焉。庚辛之日，行肺之气，左右手上托二十七口，而为七十二咽焉。壬癸之日，左右手叉抱其膝，行肾之气三十六口，而为一百八咽焉。戊己之日，行脾之气，撮口咽之十五口，而为二十三咽焉。肝者，束方甲乙木也，故肝之气名日青龙，其气从后脊胜左脉而上，来入於神门。神门者，目也。目中化汨，是为真木。汨之余气流入於左胶之上，其大如一黍，是为还丹焉。肺者，西方庚辛金也，故肺之气名曰白虎，其气从后脊胜右脉而上，来入於玄门。玄门者，鼻也。鼻中化涕，是为真金。涕之余气入於右胶之上，其大如一黍，是为金液焉。心者，南方丙丁火也，故心之气名日朱雀，其气从前腹左脉而上，来至於铁牛。铁牛者，舌也。舌下至於心中化血，是为真火。血之余气流入於舌下之左，是为神水焉。肾者，北方壬癸水也，故肾之气名日玄武，其气从前腹左脉而上，来至於般若船。般若船者，耳也。耳下至於肾中化精，是为真水。精之余气流入於舌下之右，是为华池焉。脾者，中央戊己土也，故脾之气名日腾蛇，其气从后脊胜左右而上，来至於泥丸。泥丸者，脑也。脑化涎，是为真土。涎之余气流入於上下唇，是为黄芽焉。
　　四象者何谓也？金翁者，唾也；黄婆者，涎也；婴儿者，精也；诧女者，血也。
　　夫人一日一夜十二时，或夜长日短，或日长夜短。其十二时，时有八刻，刻有六十分，於是十二时者共九十有六刻，内有乾坤艮巽共四刻余二十分，四六二十四，则为二百四十有八分，此通乎百刻者也。凡一口气出入，其长三寸，故一口气为一息，一息为火一铢，二十四息为火一两，三百八十四息为火一斤，一万三千五百息则为真火三十有五斤二两十有二铢，一时之气，其长六千七百五寸，十二时则为长八万一千寸矣。昼夜百刻之中，於是定二八之门，烹炼大丹，假七物以成七宝，斯有八阴八阳之图焉。子者八刻，阳也，黑龟也；丑者八刻，阴也；艮者一刻，阳也；寅者八刻，阳也；卯者八刻，阴也，青龙也；辰者八刻，阳也；巽者一刻，阴也；巳者八刻，阴也；午者八刻，阳也，赤凤也；未者八刻，阴也；坤者一刻，阴也；申者八刻，阳也；酉者八刻，阴也，白鹤也；戌者八、刻，阳也；乾者一刻，阳也；亥者八刻，阴也。
　　《老子》曰：修身者先养神，养神者先养气，养气者先养脑，养脑者先养肥，养肥者先养精，养精者先养唾，养唾者先养水。水者，华池之津液，元气之精者也。水在於肺，化为唾，其色白，象金也，常为心脉所灼。故其唾流於心化为血，其色赤，象火也，常为肾脉所克。故其血流於肾化为精，其色黑，象水也，常为脾脉所侵。故其精流於脾化为涎，其色黄，象土也常为肝脉所克。故其涎流於目化为汨，其色青，象木也。脑有二脉下连於脊胜，降至於脐之下一寸有三分，其名日气海。海者，神气精所盛者也。故日水能养万物，水竭万物枯矣。
　　夫元气未通则难穷妙用焉。元气者，人之性命也。其性属脾，脾出於意，意发而心难留者也。夫能适正则识性矣。
　　真五行烹炼者何也？地 也，白虎也；天 也，赤凤也，黄婆也，黑龟也；风 也，青龙也；山 也。真五行八卦者何也？地曰也，白元也；天 也，赤龙也，中宫也，玄龟入海也；巽 也，青蛇也；山 也。
　　内八卦真五行入鼎者何也？坤，小肠、肺、大肠也；乾，心也；艮，肾也；巽，肝、胆、膀胱也。夫身者，神气之虚宅也；气者，神之父也；神者，气之母也。神气存则长久矣，运至於元根则成圣矣。修身者必明五行晓八卦。吾用火三百八十四铢，内以应乎卦爻之数也。然八卦者从肝起焉，肝震为雷，胆巽为风，心离为火，小肠坤为地，肺兑为泽，大肠乾为天，肾坎为水，膀胱艮为山。於是肝生七子，卯震青龙之位焉，是为胆常，心丰、小肠豫、肺归妹、大肠大壮、肾解、膀胱小过；於是胆生七子，巳巽风之位焉，是为心家人、小肠观、肺中孚、大肠小畜、肾涣、膀胱渐、肝益；於是心生七子，午离朱雀诧女之位也，是为小肠晋、肺睽、大肠大有、肾未济、膀胱旅、肝噬嗑、胆鼎；於是小肠生七子，坤之位焉，是为肺临、大肠泰、肾师、膀胱谦、肝复、胆升、心明夷；於是肺生七子，酉兑白虎之位焉，是为大肠央、肾困、膀胱咸、肝随、胆大过、心革、小肠萃；於是大肠生七子，乾之位焉，是为肾讼、膀胱逐、肝无妄、胆遘、心同人、小肠否、肺履；於是肾生七子，坎真武之位焉，是为膀胱赛、肝屯、胆井、心既济、小肠比、肺节、大肠需；於是膀胱生七子，艮之位焉，是为肝颐、胆蛊、心贲、小肠剥、肺损、大肠大畜、肾蒙；此内八卦各七子，六十四卦亦各七子，而成七夫七妇，斯乃七返者也，其名曰七宝。七宝者，气也、血也、精也、津也、液也、涕也、唾也。用真火三百八十四铢炼之，九载而成功矣。
　　吾有真五行入鼎之图焉。乾、坤、艮、巽者，四隅也。北者，坎也，黑龟也，亥、子、丑属焉。亥之卦日坎、曰震、曰坤、日兑，子之卦曰节、曰贲、曰小畜、曰复，丑之卦曰大畜、曰解、曰鼎、曰临。东者，震也，青龙也，寅、卯、辰属焉。寅之卦曰大有、曰既济、曰常、曰蛊、曰同人、曰咸、曰渐、曰泰，卯之卦曰晋、曰革、曰睽、曰大过、曰无妄、曰讼、曰大壮、曰小过。右水而左风，盖艮、巽居其隅者也。南者，离也，赤凤也，巳、午、未属焉。巳之卦曰乾、曰艮、曰巽、曰离，午之卦曰遘、曰豫、曰旅、曰困，未之卦曰逛、曰屯、曰家人、曰革。西者，兑也，白虎也，申、酉、戌属焉。申之卦曰否、曰师、曰损、曰随、曰益、曰未济、曰归妹，酉之卦曰明夷、曰需、曰颐、曰蒙、曰赛、曰升，戌之卦曰观、曰中孚、曰剥、曰丰、曰噬嗑、曰谦。右地而左天，盖乾、坤居其隅者也。
　　处於静室，握固，扣齿三十六，望曰初出大步者九，饮其曰华者十八十八口，从天门而入焉，月出亦如之，可夺天地造化之机，助於金丹，资於神气。
　　金碧篇
　　道之要妙，莫大元一；能键其关，生死之宅。
　　扶桑紫阳君曰：元气者，包十三徒者也。
　　口者，藏之门户也；舌者，藏之关键也。三关出入之城，六府去来之户者乎！．五味甚则齿劳而口爽，磨喉而消胃，肠淡而心烦，是以塞兑闭关而守其中者，为可也。
　　鼻者，窗牖也。窗牖靖则神思安，神思安则清静矣，百关调则长生矣。
　　心有九用，以驱九窍。圣人获寿而安志者，保其心也。
　　大肠一丈有二尺，中元气之府也。食满则立，食空则倾，厚则无疾，薄则消形，是以圣人欲厚其腹，腹厚无滓则不死者也。厚腹者何也？弃味者也。小肠八尺，津液之源也，中连百关。故大肠者洞也，小肠者穴也，塞洞闭穴则获长生矣。心之气至於肾而合於耳，故多听则劳心，塞聪则志靖也。
　　肺者，津液之府也。五脏者顺之则康，逆之则病，乾之则热，湿之则玲。
　　夫饮食在脾，消镕在胃，是以脾受阳息而左摇，胃受阴息而右动。胃闭则人死，脾摇极则魂丧矣。呜呼，五脏由脾者也，生死由胃者也。胃安者，在胃息味而已。
　　五脏者安之从神也，摇之从气也。气满则神安。神安者，长生之道也。
　　道莫大乎元一。元一者，元气也。是生死之门户，掩闭之关键也。
　　魄者阴也，魂者阳也。寤则主其魂，寐则主其魄。是以真人不梦者，守魂而静魄也。不灭者，守魂者乎！不思者，静魄者乎！．如是则真气常存而不死矣。
　　欲安其身者安其心，不安其心则丧其真。故安身者，存真者也。真人化胎而起骨者，其气也哉金石之要，不越九一之数者也。
　　吾有龙虎之诀曰：宛宛青龙，举世难逢；沉浮不定，往来无从；下则九泉，高则太空；得水则变，举西则束；阴极阳化，阳为阴功；神之为首，水之为蒙；阴变为阳，其神即通；吹而雾起，变而靡综；九九转合，三三道融；白虎夭娇，束厌龙西；虎之势力，千牛可齐；遇乎青龙，须臾首低；龙经九火，虎伏弗迷；自相眷入，为夫为妻。龙不水则不变，虎不火则不摧；水者龙之窟，火者虎之媒；自然从之，和合如泥；龙飞於天，虎悲而啼。
　　朱雀之诀曰：朱雀火精，火不在城；火化为土，白虎凝形，赫赫炎火；斯须不停，制之有法，定之无名，青青白白，异草殊英，为黑之初，为白之灵，一左二宫，徘徊神迎，火盛在城，火而有荣，岌岌嵩嵩，木高自荣，欲入不入，乍黄乍青，忽黑忽紫，失成不成，定心锁志，其路自平。
　　玄武之诀曰：有神有文，如雨如云，能凡能圣，如人如真，入火不改，跨水为邻，九龙之路，八艮之津，还丹之首，金液之宾，为君为臣，　　失我亡身，去则汞去，来则汞臻，如尘之积，惟海是珍，服之者死，炼之者生，或为之离，或为之阴，得火一圣，拒水二金，还丹事毕，保之在心。
　　四事归三之诀曰：九鼎之数，四事之功，同归於首，九章之从，八八还九，还丹之综，玄武者龙之使，朱雀者虎之童，逢其法象，八合四通，六六积意，可阳可阴，为心为肠，乃为黄金。
　　六#2合地数之诀曰：玄黄之道，天地之章，其九为数，其阳为长，互变万物，天地全藏，为一为三，其来遂彰，八节之数，大乎必强，一一九九，伟伟煌煌，清浊立至，日月之旁，一七五三，为纪为纲，感在其内，施而外昌。
　　地合天数之诀曰：龙虎之道，天地之经。日月之数，必在着明，自於此门，以取阴阳，地数之道，四六之常，自明其阴，假阳而从，阴化为阳，其光朦朦，地连於天，与日月同，於兹大功，地数之综。
　　阴阳消铄之诀曰：阴去阳薄，天道交矣；八九既还，其阳返矣；有阳之中，达生九数。感阴阳之气，混沌九分而成九鼎。九鼎数毕，黄金成而还丹就矣。
　　八卦还丹之诀曰：乾为天，坤为地，化地为天，铅成一乾，从一展转，阳坤体全，九鼎神水，玄中又玄，丹从火化，水为阴坚，华池坤舍，神水丹铅，一左三右，去来三边，阳大阴小，去阳还丹，八七六五，华池舍安，三五之数，五行所迁，八卦之首，乾坤往还。
　　出入虚无之诀曰：天地之数，阴柔阳刚，阳中有阴，阴中有阳，化阴为阳，化阳为阴，阴阳反覆，忽浮忽沉，日月四气，天地交侵，一往二至，为癸为壬，出入虚无，圣化之心。
　　无师之诀曰：分两差阻，时日不亲，沉浮不见，上下乖分，离离在似，恍恍来闻，成我之骨，长‘我之魂，不丧其身，与天为邻。
　　八石之诀曰：八石之化，四来之风，九极之真，来往可侵，道冀在腹，时任於道，存阳为阴，返覆遮胃，分天入地，由於八石，金粟银泥，变增立至。
　　硝钢合之诀曰：二物得气，阴阳合从，八往九入，其来莫从，三生九沐，上下和同，天地之道，日月咸通，顺法天理，二石之功。
　　雌雄运动之诀曰：天附日月以为明，四气以为序，广移八节，远附六阴，多施则刚矣。列半则雌雄之道也。故还丹之数共二阳而为二阴，同为大用，以安四极，生於九鼎，而一阳伏焉，九事之变化者也。
　　汞合太阳之诀曰：举代之圣，莫比水银，生也为石，化也为珍；在火为宝，而与鬼邻；出汰圣道，潜通真人；义合八节，众仙所钦。铅锡成功之诀日：铅汞合道，体本得真；日月之大，天地之神；九鼎之初，同得清平；金液之宅，清浊以分；金舍丹户，四象之合。
　　铅金液之诀日；五金为世之珍，成液也为世之神；得阴水而合玄武，感造化而为至真；存大者自小，阴化者阳新，如得其汞，斯为真人。汞也，见暖则化，见水则分。
　　白铅液之诀曰：紫洞玉津，其神通天，还丹之首，八卦之先，大为之阴，复为之阳，日月之数，其道独彰。
　　铁石铜化神液之诀日：五累是附，三三同归；为一为先，天地之基；天何自得，金石毗毗；欲入不入，三四加之，从七从八，亦能依之；九九之道，二四分之，其原虽异，功归一岐。
　　总前液之诀日：守一阴而知一阳焉，运五行而使元气焉，知气息而化滞形焉。金液之法在乎九泉七石。九泉七石者，在於华池也。华池生乎五金花，五金花成乎九鼎。於是玄武北走，朱雀南飞，白虎坐伏，青龙大驰，还丹之事毕矣。故阴化而阳绝者，斯死矣乎！．真存而阴阳不绝者，斯真人乎！
　　道枢卷之十一竟
　　#1火：辑要本作『炎』 。
　　#2六：据文义及下文当作『天』。
　　道枢卷之十二
　　至游子曾慥集
　　还金篇
　　乾坤之祖，宇宙之灵；中有至精，在乎窈冥。
　　海蟾子刘昭远，燕人曰：金丹者，天地之气，宇宙之灵也；乾坤之祖，日月之精也。其乃恍惚之中，括在二仪；杳冥之内，包含一物。配甲庚，定离坎；绝水火，布炎冻；列君臣，走龙虎；使阴阳，还铅汞；区分有定，节候无差；九转则为金液，三年则为琼丹。故吾所谓还者，还返七源之妙，有明九转之天关者也。金者，朱汞之真铅，黄芽之真液者也。於是乎有灵之九神，无为之一主，皆萃於此书焉。诀日：交加南北合西束，造化流源夺禹功；一马骤归三岛外，六神长在五湖中；烹煎炉裹收丹雪，涤荡华池散黑风；闪电激开光世界，夜明方见是真龙。至游子日：深乎其言，此还丹之微妙者乎？
　　还元上篇
　　元气之始如黍之大；锺则形聚，离则形壤。
　　人者，三才之一也。天未尝崩也，地未尝陷也，而人之死者林林其多，何也？人者，其灵寿共四万三千二百余日，其神三万六千元阳，真气其重三百八才有四铢，内应乎乾 ，而皆不知棵，使之散焉，所以中道而人关也。乾者，六阳具而未之动作施泄也。如是能修行焉，真仙之道也。自年十有五而至於二十有五，施泄不止则其亏四十有八铢，存者其应乎遘 ；嗜欲之甚加十岁焉，其亏四十有八铢，存者其应乎遁 ；又不知养焉，加乎十岁，其亏四十有八铢，存者其应乎否 ，天地之中气也；又不知养焉，加乎五岁，其亏七十有二铢，存者其应乎观 ；又不知养焉，加乎五岁，其亏九十有六铢，存者其应乎剥 ；又不知养焉，八八六十四卦之终也，元气尽矣，其应乎坤 。坤者，纯阴也。惟安谷而生，其名日苟寿。虽然有明师焉，示之玄门，犹可几於道矣。《黄庭经》曰：有二十年J犹可还，盖谓此也。
　　吾於日南至之后，窃天地之正气，谓之升，日北至谓之降，曰年、日月、日日、日时，其中俱有阴阳焉。岁则二至也，月则二弦也，日则子之后午之前，於时亦然也。於是依法补之，可以返阴而还肠。夫百岁之木，液漏枯竭，吾取木之稚者接之，则更茂矣。人岂异於兹哉！夫能固气养精，精以养神，神不离体，气乃常住矣。
　　若夫得明师授之以诀，从而修之，时加乎子，执节而转天呈，其修金鼎，修之一年，元气增四十有八铢，其应乎复 ；修之二年，运乎赤龙，承春之气，其雨蒙蒙，海水腾於蓬岛，金鼎既开，其用巽风，其增四十有八铢，其应乎临 ？修之三年，而二气交矣，鼎中腾耀明矣。龙吟虎啸，魂掣电奔，其增四十有八铢，其应乎泰 ，泰者，立春之象也；行之弥勤，其增七十有二铢，其应乎大壮 ，其火之光盈矣，赤龙出而风雷繁矣，壶中之日月延矣，鼎之中涌乎碧波矣。大壮者，立夏之象也，o於是邪气不入，其增九十有二铢，其应乎央 ，於是制白虎而锁青龙矣；六年积用乃成，内复应乎乾。於是火光赫然，其炉红矣。於子午之时识乎真龙虎，而可以任意分之矣。然修真之要，在乎去贪慎爱欲。既修之也，一年易精，二年易髓，三年易骨，四年易筋，五年易发，六年易形，内气不出，外气不入，其名曰真人。
　　还元下篇
　　至游子曰：易之道其精微乎？古者为卦，或以二三四焉，或以三四五焉，此互变者也。至人修真之方则以上九为首，初六为足，二三四五为体焉，六爻之变转周流如荣卫之行於四时者也。然则六十有四卦之数，合乎天地者也。吾能用其数，则与天地一矣。
　　夫人所恃以生者，形也；形所恃以存者，气也。气锺则形斯聚矣，气离则形斯坏矣。能知所恃而养之者，其惟易欤！
　　吾之居处欲静茵，欲厚衣，欲适时之宜，於是或於冬至，或於日甲子焉，子之后披衣束向，踟趺而坐。束向者，取乎生气也。扣齿三十有六，以左右手相摩，俟其热以手拭其目，斯须以手掩其耳，中有细音如钟。如是者三，然后以左右手摩其面至热，徐运其舌撩乎上愕者十有二，撩乎下愕者十有二，撩乎齿之外上唇之内者十有二，撩乎下唇之内者十有二，其名日赤龙之耕。俟其津生即漱之，满其口至热则分三咽之。凡一咽必取内气，内气者，闭口以取於鼻中者也。送於脐之下丹田，想之若鼎而送气入其中焉，然后复想心之火如焰下垂而烧其鼎，故三十有六息是为一阳之爻也。次又如前以再撩焉，仍漱咽焉，二十有四息是为一阴之爻也。如是者五焉，积为五阴之爻，其名曰复。复之卦既终，於是定息少时，想其气如黄云盘旋於脾胃之上，良久，想其气复至乎脐之下，其变黄土覆乎鼎之上。然后栉其发，其数瑜百，卧少顷，如是一日之功毕矣。月为一卦，周而复始：月至乎子，复之卦也；月至乎丑，临之卦也；月至乎寅，泰之卦也；月至乎卯，大壮之卦也；月至乎辰，夫之卦也；月至乎巳，乾之卦也；月至乎午，遘之卦也；月至乎未，遁之卦也；月至乎申，否之卦也；月至乎酉，观之卦也；月至乎戌，剥之卦也；月至乎亥，坤之卦也。
　　玉壶篇
　　金丹之要，神水华池；载言其用，水火之资。
　　中条子名章，不载其姓，以其后隐於中条，故以名尝闻金丹之要在乎神水华池，而未通其旨，其后遇太一真人名元龟於岱宗，示其秘曰：石何坚兮水何柔？应五行何日休？焉知淑女数沉没，石相也沙坐土中水汨流。因曰：子知华池乎？华者火也，池者水也，乃天地之崇钥者也。
　　中条子曰：金水五行、华池，有何作用乎？
　　太一真人曰：万物者自然负阴抱阳而成焉，若无日月之精气，阴阳之成熟，则安有生育哉？且夫人之生在於胎中，亦二气相感而成者也，十月阴阳满足而后生。其真性盖如砂中有汞生於真金，则知金丹妙用其在於阴阳而后成铅成汞者也。明五行，辨气候寒暑相交，阴阳互用，阴得阳而成熟，阳得阴而起伏，此还丹之要旨也。夫木有坚虚，物有甘苦，虽同阴阳之气，其性有异焉。故金丹亦应於日月之玄象，龙虎起伏，水火运用，得四时之正候则有大功矣。
　　中条子曰：铅汞何所作之乎？
　　太一真人曰：铅，白虎也；汞，青龙也；然非人问之物也。汞生於金，金沙产於铅，长生之宝也。此道，必择道德慈慧者传之。若夫豪愎害物、贪爱拓能、狠戾恃己、挟势凌众、位高傲下、耽好酒色、壑吝无舍不可传也。
　　中条子既得其道，逾二年复见襄阳尉曹之僮名婴儿。僮者，太一之隶也，将以成就中条子焉。谓中条子曰：参星者，水也，白虎之精也，下而为宝，知而炼之可以为还丹者也。房星者，木也，青龙之精也，日月作，水火偶，合为夫妇，会之者同归，隔之者难趋。故金铅银汞丹砂者，跻圣之宝也。
　　中条子怛然大惊，遂告以太一真人水火之诀。僮曰：此太阳之精髓，转换天地，驱役鬼神者也。修之则云兴风起，龙虎相交，变易潜通，五行相得，非天人莫能知也。
　　中条子曰：仆之药何时可成乎？僮曰：炉成一阳起，纯阴毕矣。天地二气分於南北，阴阳为位，掌握中问之日月焉。
　　僮并授以太一玉壶十章。其要曰：房日青龙参白虎，日月朱雀是玄武，欲知大道玄元基须得中央戊己土。房参也，日月也，皆所谓铅汞者也。
　　大丹篇
　　神气为药，天地为炉；观乎刻漏，合易之符。
　　易成子彭仲堪，天台人也尝遇至人谓曰：无为之道莫过乎金丹，得道必由乎金符焉，故采金於丽水，求玉於昆岗，而后可也。易成子知其要，於是着录其言曰：大药者，铅汞也。铅汞之本体，假乎五行之炼化，因分汞以成铅。故铅者，五金之母也。铅有滓，五金近之而枯黑。然白金者，自於铅砺之中，以水火烹炼而成真。是以金汞相和即柔伏如泥矣。铅汞者，父子也，相见则复为夫妇焉，相制之义也。两相眷恋，终乃不去，若夫汞逢金而住。烹铅见金，炼汞不去，斯乃大药者也。经曰：道生一，一生二，二生三，三生万物。故知铅汞本根一体，盖一生二者也。各居一方，亲亲之义也。经曰：呜鹤在阴，其子和之。其谓此欤，於是知铅汞者，阴阳也，浮沉也，一体二二物者也。
　　夫人之生以神为根，血气为本。行道者，则以神气为大药焉。铅汞者金丹也，古人以为至极者也。不知金丹而惟守房中之术者，寿虽可至百岁而不可得仙，何也？以其无神也。铅汞者，日月也；日月者，水火也；水火者，龙虎也；龙虎者，阴阳也；阴阳者，天地也；天地者，乾坤也；乾坤者，易之门户，众卦之父母也。《乾传》 曰：有六时乘之位，何也？有天时，有地时，散而为三，综而为一焉。歌曰：二八子兮三七亥，四六戌兮五酉兑，正九丑兮十腊寅，十一太冲合卯内。此天之十二时也。又曰：五更二点正九月，兔鹦五漏四声彻，三七平旦是寅时，四六日出寅无别，五月日高三丈地，十月十二月四更二点，如逢十一月，四更初巳上寅时，明晓示此地之寅时也。
　　夫太阳之踱二十八宿，一昼一夜行乎一度，一年一周天有一分二厘焉。星辰日月者，东流也；天道者，西转也。天一昼一夜而周天，是为三百八十有四度焉。太阴者，一月有四节，自朔至於十五日有一迟一疾，十六日至於晦亦一迟一疾，不合则不为朔，不冲则不为望。其迟也，日行十二度；其疾也，日行十四度七十四分半；其平行也，十三度三十有七分。行道者，必视日月行度、缠次盈缩，五行经纬为之．先也，何也？四时有节符，五行有终数，得其道斯明太阴之法焉。太阴者何也？离己日精也，坎戊月光也。故铅汞者乾坤也。乾为父，坤为母，得父之气者成男，得母之气者为女。乾坤共生六子，此之谓也。
　　六位者，各以三十为节。二三而六，是为三百六十，此三十辐共一毂之道也。甲者十五日其月满，乾象夕见者也；乙者三十日，盖月之晦，是为丧朋，坤象也；丙者八日，艮之象也；己者，离也，日也；丁者二十三日，兑之象也；庚者二日，得朋震象，夕见者、也；辛者十六日，平明见，巽之象也。壬者，其虚位也；戊者，坎也，月也；癸者，其虚位也；此道也，归乎土者也。甲乙七终归於己，庚辛七终归於戊，戊己者中宫之鼎也。於是成於甲乙，终於乾坤。二体者乎日行黄道，月行赤道。刘洪曰：乾象有九道，太阳者夏至极北而南出寅入戌，冬至极南而北出辰入申。天轮左转，昼夜一周天，凡三百八十有四度，度为二千九百三十二里有三十步，冬至之后入於盈，夏至之后入於缩。
　　易成子曰：道其在斯乎！铅汞者，一也。一者，五行之始也。大衍之数五十，其用四十有九者，五行也。五行各有五，五五是为二十五焉。天有五行，地有五行，二位相得而各有合，共成五十，此天地五行十二位三元阴阳气之极数，周而复始者也。圣人知一为铅汞，故抱一修行用四十九日而圣胎成乎地雷复之卦，是为五阴之下有一阳者也。复卦曰：七日来复。其见天地之心，是以人生四十九日而七魄全，其死则四十九日而七魄绝，此来复之数、阴阳之极也。天地者，五行也，而其生成各无偶数焉。乾，阳物也，配数以奇；坤，阴物也，配数以偶。五者，生数也；十者，成数也。生者，相生也；克者，相成也。铅汞者，其通於阴阳者乎！．乾坤者，日月也；日月者，易也。有易则有乾坤，有乾坤则有易，有易则有复卦。故曰：乾坤毁则无以见易。易者，铅汞也。有两仪则有四象，有四象则有八卦。若无铅汞则乾坤几乎息矣！昼夜十二时凡一百刻，共六十分一时者，八刻也。惟辰戌丑未属土，谓之四季。每辰各九刻为一时，以四季辰各一刻分为六十分，以十二分配於四孟辰，以二十分配四仲季辰，以二十分留於本位，故各八刻二十分为一时。每一刻得一百十五息，八刻是为九百二十息，又分得仲季辰，二十分成四十息，共九百六十息，此一时也。岐伯曰：一呼一吸是为一息。故分则算分焉，刻则算刻焉，时则算时焉，息则算息焉，於是十二时共得一万一千五百二十息，合於乾坤大衍五纪极策之数者。今因一百二十息为之准则，作一百刻自然契合昼夜十二时，阴阳崇钥之大数者也。阴阳之火候者，日所用铅汞者何如哉？策衍大数八十有一日，计炭一万一千六百六十四两，共得一百八者，凡一百八焉一百八个一百八，仍得八十一者，一百四十四焉。一年者三百八十四日，除二十四气，坎离运用有二百六十日，计用炭五万一千八百四十两，共见一百八者四百八十焉。八十一者，六百四十焉，故一年之炭得九年之日，三年之炭得二十七年之日。一百二十日者一转也，一年者三转也，三年者九转也。
　　采丹有法焉。以铅作钓，故铅有钩、有竿、有钱、有饵。有钩无竿不能钓矣，有竿无栈不能垂矣，有钱无饵则鱼不出浮矣。火候有炭，炭者扶桑之木所烧而成也。坎者子也，艮者丑寅也，震者卯也，巽者辰巳也，离居中而无所直焉，坤者未申也，兑者酉也，乾居中而亦无所直焉，转而观之，斯见天地六十四卦矣。观月令斯见天时矣，十一月之日在箕，昏东壁，中日一翰中，斗建於子位之初也。《巫咸经》曰：斗在华盖之下，其下有天呈星，星之下有勾陈星，天皇大帝一星在勾陈口中，正对大帝星焉。斗为帝令，其一日天枢，其二日环，其三曰玑，其四曰权，其五日衡，其六曰闱阳，其七曰瑶光。斗有九星，其二不见焉。吾於是下为坛三层，上水下火者也。《易》曰：用九，见群龙无首，吉。又曰：云从龙，风从虎，君子进德修业欲及时也，以成德为行，日可见之行也。知进退存亡而不失其正者，其唯圣人乎1学者见之道如反诸掌矣。
　　十一月者。复也，是为初九，火起七两#1；十二月者，临也，是为九二，用火十四两；正月者，泰也，是为九三，用火二十一两；二月者，大壮也，是为九四，用火倍之；三月者，央也，是为九五，进火者也；四月者，乾也，是为上九，亢龙者也；五月者，遘也，是为初六；六月者，遁也，是为六二；七月者，否也，是为六三，三者皆当退火者也；八月者，观也，是为六四，抽火可也；九月者，剥也，是为六五，退火可也；十月者，坤也，上六，退极者也。此水火之要欤1.易成子歌曰：铅汞乾坤事似麻，更於何处觅河车，九流只会砂抽汞，仙者能烧汞作砂。
　　道枢卷之十二竟
　　#1两：原缺，据辑要本补。
　　道枢卷之十三
　　至游子曾慥集
　　指玄篇
　　非物非色，孰窥其端；往有所归，三田之丹。
　　纯阳子曰：道源既浮，以生有象。於是有玉清圣境焉，元始居之；其次有上清真境焉，元皇居之；其次有太清仙境焉，太上居之。其下有太无之界、太虚之界、太空之界、太质之界。太质者，天地混沌之初，其色玄黄，如鹦卵悬於太空。南宫飞仙日进十万八千里，历八百劫，不能出境界之外。夫惟知玄之旨，则一超入乎三清矣。混沌者，犹大受胎之始也，三百日而形生人矣。吾之丹三百日而气生神矣。
　　天如覆盆，地如盘石。阳生地中，暗负阴体，不入於纯阳之际，至天为难也；阴生天中，暗抱阳质，不入於纯阴之外，入地为难也。冬至而阳生，积十有八旬而至於天；夏至而阴生，积十有八旬而至於地。一升一降，周而复始，达此者可以等天地矣。天地相去八万四千里，人之心肾相去八寸四分，则传送升降之理一也。日月其广八百四十里，日行乎乾，月行乎坤，日得月魄而清，月得日魂而明。清明者，其气也；精华者，其质也；阴阳者，其道也；乌兔者，其象也；卯酉者，其路也；昼夜者，其度也；交会者，其用也。吾法诸日月，可以阅浩劫矣。肘后三关，其犹海外三岛也。不出三岛，不得谓之仙矣；不出三关，不得谓之道矣。背飞金晶以入於顶，不止还童而又退火抽铅焉。洞天者，上不在天，下不在地，其在虚无杳冥之际乎！周以十二山，有上中下三等，其数则三十有六也，其犹人之神宫上田焉。返复二田，气与神交，则吾之洞天也。夫道生天地，而人亦道之所生也。顾为七情乱於内，六欲诱於外，重楼浩浩而生於上，金龟续续而泄於下。吾之气也，八百一十丈，九九而损之，始乱而病，弱而老，绝而死矣。生不能养，盛不能聚，散不能收，衰不能补，为可哀也。吾有龙虎焉，非肝之青龙、肺之白虎也，是出於水火之中者也。
　　纯阳子曰：吾得子崔子名希范之言，而后知龙阳也，出乎离，虎阴也，生乎坎，二者会而为道本焉，其故何也？五行不顺行，虎向水中生；五行颠倒卫，龙从火中出焉。龙者，心液，正阳之气也；虎者，肾中真一之水也。是之谓玄中之玄。真阴阳之粹质，在人则生人，在己则生神者也。心液之火者，非存想之虚气也，非呼吸之妄用也。吾有真火三焉：心者君火也，其名日上昧；肾者臣火也，其名曰中昧；膀胱者民火也，其名日下昧。聚焉而为火，散焉而为气，升降循环而有周天之道，其数二百有六十铢而有周天之度焉。天之气五日一加者，气之候也；吾之修炼五数一，进一退者，火之候也。
　　纯阳子曰：以火养黄婆。黄婆者，脾胃之余气也。海蟾子曰：火神不可使之飞也。金晶者，肺之精英之气也，方传在於肾，造化未尽，输於泥丸之宫，故曰肘后飞金晶也。还丹者，非物也，非色也，三田之丹也。还者，既往而有所复归也。三田者，气所生也。气藏於中田而生神，神藏於上田，既藏而不可失也。火之候历乎三百日而不差，则内丹成而纯阳生，以炼五脏，於是五气斯成神而升仙矣，又何必颛颛於还丹始固其形哉？还丹者，固形者也，其亦有时而不固矣。木之既济为炭，炭之寿百年；土之既济为砖，砖之寿千年，而瓦於人乎！达真仙之道，用功不已，则可入於大道，炼气而成神矣。
　　夫欲内观起火以集神者，有丹而后可为也，无丹者徒妄想而已。炼神合道，道既成矣，则静坐默想从心地涌起，数足则自然弃其凡躯而上升矣。火以炼丹，火至则丹凝结矣。以之炼气，火至则神显象矣。火足神灵自然与道合真，静中若飞焉。及乎神合道成，忽然化为火龙飞上天门，始乎一步二步，次乎三里五里。入而未出，形神俱妙者也；出而不入，弃质升仙者也。夫调神出壳有效矣，不可寄躯，入而不出，循游往复，传道度人，功行俱全，则入洞天者也。
　　归根篇
　　天隐之书，根於理性；善保丹田，以至复命。
　　正一先生既得天隐子之书，读之三年而悟，修之三年而身心闲矣。复逾三年，天隐子告以存想之要，而后知归根之妙焉。
　　正一先生曰：人之根本由乎丹田而生者也，能复之则长寿矣，故曰归根复命焉。观夫灵识者本乎理性，性通则妙万物而无穷，故曰成性众妙焉。吾能知夫呼吸由气而活，故有吐纳之诀；津液由水藏而生，故有咽嗽之方；思虑由心识而动，故有存想之要。若夫荣卫血脉者，寤则行於外，寐则行於内，寤寐内外更相养，然后能致和平矣。时自子而至於午，先平外焉，展舒其四支，次起身而导引，使喘息调而定矣，乃扣当门小齿而小呜，后扣大齿而大呜，以左右手摩其面，俟耳也、目也暖畅焉。复端坐蟠足，以舌搅於华池，俟乎津液之生而漱之，默计其数，及於三百而一咽之。每其咽也，须呼定而咽，咽毕而吸，如此则所吸所咽皆顺下於丹田矣。凡子之后午之前，食消而心空，可以漱可以咽，无计其数，意尽则止焉。於是五日为一候，焚香静室，存想其身，从首至於足，自足至於丹田，诉上於脊脉，入於泥丸，所想黄气纷然如云，直贯於泥丸。想毕则复漱咽焉，而以左右手掩其耳，搭其脑，如鼓之声者三七焉，伸其左右足，端坐倪首，极力直颈，左右手握固，叉於二肋之下，接於腰枚之骨旁，乃左右耸其肩，闭息顷刻，俟其气盈面赤则止。行之者七，则气从於脊脉上彻於泥丸矣。此修养之大纲也，於是又有要妙焉。吾与天地之真气宜契而同运，吾能识气之来，辨其所往，可以与天地长久矣。其法起於冬至子之时，一阳始生，或迟或速，俟其气来则运吾之气，适与天地之气皆作，次之日复候此气而消息焉，此神仙至精之道也。三百有六十日运其气适与真气合，其行之至於二三焉，则体益清和，久习之则神仙不难至矣。
　　鸿蒙篇
　　至神无方，至道无体；抱朴守静，允契於理。
　　鸿蒙子张无梦，字灵隐，隐天台，真宗时人曰：国犹心也。心无为则气和，气和则万宝结矣；心有为则气乱，气乱则英华散矣。游玄牝之门，访赤水之珠者，必放旷天倪、囚千邪、剪万异，归乎抱朴守静，静之复静，以至於一。一者，道之用也；道者，一之体也。一之与道，盖自然而然者焉。是以至神无方，至道无体，无为而无不为，斯合於理矣。故得其道者，见造化之功迹、鬼神之妙，而无所不变焉。粪虫变蝉，腐草变萤，雀入水变蛤，雉入水变蜃，田鼠变驾，鱼变龙，此其小者耳。其大者，人可以变仙也。吾尝观天地变化、草木蕃蔓、风云卷舒、日月还转、水火相激、阴阳相摩，仰观俯察。远取诸物，近取诸身，着还元诗百篇，摘其要者十有二。
　　其一曰：初九潜龙向一阳，分明变化在中黄。才逢大吕吹天火，敢见萝宾履地霜。坤母若来相制伏，震男争敢放颠狂。仙翁秘密曾留语，认取金丹水裹藏。
　　其二曰：一回搜玉上昆仑，足蹑玄关众妙门。百谷水朝沧海主，九天星拱紫微尊。轮回日月阴阳斗，运动游玑造化根。昼夜周而还复始，婴儿从此命长存。
　　其三曰：昨朝姥女启灵扉，果见神仙会紫微。满殿星辰环匝位，两轮日月往来飞。冬冬天鼓连空响，灼灼金花照地晖。三洞真人相见后，玉皇齐赐六铢衣。
　　其四曰：老子明开众妙门，一开一阖应乾坤。只於罔象无形处，有个长生不死根。密密勤行神暗喜，绵绵常用命长存。 圻然了达逍遥地，别得嘉祥及子孙。
　　其五曰：元君端拱坐玄都，三迭胎仙舞八隅。宝殿地全铺翠玉，琼楼帘半卷真珠。山河不动藏玄鼎，日月推移入小壶。变化一阳天地动，太平因此妙工夫。
　　其六曰：一颗珠中世界宽，自家灵宝自家观。杳冥裹面三才合，恍惚之中万化安。阴鬼莫知安海底，火龙般去上泥丸。仁人修此玄玄事，上帝征封碧落官。
　　其七曰：自家神气自家身，何必区区问外人。合这个形骸俱是假，只因修炼得成真。流年迅速桃垂实，浩劫移看海化尘。寻取丹台天上路，恐君白首转因循。
　　其八曰：空山独坐自闲闲，得道甘归寂寞问。黄髻老翁开地户，雪衣女子把天关。烹煎神水三层鼎，玩弄玄珠九曲湾。莫问吾家生计事，酝酗一味疗衰颜。
　　其九曰：西庚束甲虎并龙，二物从来不见综。天地配为夫妇位，刚柔合作坎离宫。云雷造化三千数，水火飞腾十二重。此个无为功莫问，玉池一朵白芙蓉。
　　其十曰：十二时中子作头，抽添运用勿停留。法输有象从南转，神水无涯向北流。诧女捉乌归绛室，婴儿驱兔上琼楼。但知守一含元气，莫问沧淇几度秋。
　　其十一曰：道在丹田达者知，分明悟了更何疑。乾男自逐龙潜坎，坤女须随虎隐离。但守清虚除嗜欲，自然恬淡合希夷。仙经不是闲言语，看取千年胎息龟。
　　其十二曰：自出红尘隐洞天，五云堆裹种芝田。灵龟共饮华池水，玄豹同藏碧谷烟。明月清风何用买，玉针金栈每闲穿。时时缝补为囊素，收取还元一百篇。
　　呼吸篇
　　脾居於中，呼吸为用；真人之妙，其息以踵。
　　至游子曰：昼夜百刻，其一刻当一百三十五息焉，故昼夜为一万三千五百息，至夫日出束方，其脉一周而复更始者也，故呼吸四至，是为一息。学者谓息为气，气为命，真人之息则以其踵，是何也？斯贵其深者欤。扁鹊曰：呼出心与肺，吸入肾与肝，而脾居於中；於是呼吸之问而五行备矣。吾尝闻樊大君出（元道经》曰：复元气之应，常以减息为候。心源湛然，其息自减。故自减息至於无息，自无息至於定息。定者， 不取不挠无为之定也。於是复元归根可以住世矣。凡人以有息为常，圣人以无息为常。动而有息，静而无息；有息无息，出入自在。故有息者妄也，其要在乎谨其休而已。於是有三应焉：其一应，则为一百日有事无事皆臧，是为元气渐复，尘虑日除，虚恬日增；其二应，则为二百日忽忽自止，是为元气将定，不食五谷、不#1 嗜五味，无大饥渴；其三应，则为三百日兀然自住，是为元气归根，饥渴不至，寒暑不侵，寿齐乎天地矣。夫减息住气，皆以无息定气为成功焉。若独行减息，则其功迟矣，专行住气，则难以至於无息矣，若夫开通百关，兼行减息，则元气充盈，其功倍之。或问曰：谨其休止，亦有渐乎？曰：其谨有十九：日不减息，减二十五日，是住五十小息。曰小乏，减三＋日＋五大息。曰大乏，灭六十日三十大息。曰小醉，减十日。曰大醉，减百日兼吐减一周日。曰欲，日怒，各减五十日。曰惊，曰忿，曰欢，曰一及，各减十日。日惧，减七日。日劳，日倦，日躁，日烦，日饥，并减五日。日饱，臧三日。与夫饮食触犯，寒热过差，风湿所及，起居失节，言语散杂，思虑烦多，此皆臧损元气者也。夫人受天地之气，故呼吸出入与天地相通，是以通彻则生，壅滞则死。呼者出#2气也，受气於五脏六腑，呼出其脏腑之气归於天地。是以一呼出气，其脉上行三寸而出，即以口吐旧气，以受新气焉。吸者入气也，吸敛天地之气归於脏腑。是以一吸入气，其脉下行三寸，逐其脏府之宿气焉。呼吸不等，失天地之调气，其所以生疾者乎。樊大君之论，岂不妙哉。
　　枕中篇
　　空窍不守，邪乃为灾；精神内存，病安从来。
　　孙真人名思邈曰：大道有盈虚，人事有消长，养生者宜知自谨导引行气之方焉。
　　夫百疾之生以夭其命者，由饮食不节，不能谨其微也。夏至之后逼秋之分，肥腻勿食，酒浆勿食，蒜勿食，猜肝、犬肉勿食，五辛勿食，瓜梨之实勿食。
　　养生者寡念也，丧生者多思也。其要在乎和心损虑、去喜怒、除驰逐、谨施泄，秋冬尤当固藏者也。若或有疾，则返舌塞喉，漱液咽津唾也，瞑目内视，使心生火，想其疾之所在，以火攻之疾则愈矣。甲子、甲寅、庚申八节晦朔当燕居独处，冥心专精，以去其欲。日在亥子，勿弃唾，勿亡精，勿失气，入山未至百步而却行却行百步，然后登山，众邪伏矣，百毒匿矣。
　　导引者当以左右手摩其尺宅，使之极热则有光泽，行之五年，色如孺子。蚤起平气正坐，先叉手掩颈，仰首视天，颈与手争力为之，可以使精和血通，风气不入矣。屈动其体，反张其四支，宣摇其百关，周匝皆热，疾永除矣。仙之道有三：日保精、日行气、日服饵，皆由浅以至深者也，其大要在乎胎息而已。胎息者，不以口鼻呼吸者也。夫善用气者，其嘘也，水为逆流焉，火为灭焉，猛惊为隐伏焉，疡肿为消焉。或卒然有疾则吞三九之数，可以差矣。行气之法，处於密室，暝目闭息，置鸿毛於口鼻之上，使之不动可也。於是耳无闻、目无视、心无思，以渐除之而已。夜或有悸，则存日月入於明堂，而百邪自去矣？
　　内想篇
　　涓子得道，以授苏林；存三守一，自得於心。
　　涓子曰：立人之道，其身如栓桔焉，其情如赘疣焉。知其然也，故为修养之方。皆小道也彼吐纳咽漱按摩采取云者，。古先至人，返老还童，太一含真，盖有至要焉。吾尝炼神育胎而行内想之法而已。安坐於静室而冥心焉，以左股加右股之上，左右手俱下，虚其身如三足之鼎，於是想其左肾为日，右肾为月，日中出白气，入於精海之内，变而为赤矣；月中出赤气，入於精海之内，变而为白矣。二气交合，凝结真气，而成婴儿，莹然如玉。视吾之形，惟#3肖其始，想如卵焉。百骸俱备，以渐而滋长，跪於精海之中，左右手交叉，出入於顶门，离於其身，周游自如，可以逃天地之数矣。
　　道枢卷之十三竟
　　#1不：原作『五J ，据辑要本改。
　　#2出：原作『小J ，据辑要本改。
　　#3惟：辑要本作『为」。
　　道枢卷之十四
　　至游子曾慥集
　　心镜篇
　　四黄八石，非药之真；五彩三花，拔类离伦。
　　玄和子曰：铅真则丹成而圣且灵矣，是以古先至人惟论铅汞，而未尝及四黄八石也。夫铅汞者用之於五行，成之於四象，乃阴阳元气感通自然之道者也，犹人之受赤白之气以结胎气，足则聪明，不足则顿顽矣。是不可以不知龙虎焉。虎者，银也。其含於铅欤，是以为水也、金也。龙者，汞也，诧女也，木也，火也。金出於水，水生於木，木生於火，火生於土，道在其中矣。铅含五彩，汞吐三花，二物合璧，其名日河车者乎！魏伯阳之伦着《参同契》以言大易，顺取五行，发天地之机，以明大还之道焉，其旨隐而难知，故学者莫能究夫铅汞也。知铅汞而不知火候，知火候而不知炉鼎，知炉鼎而不知消息升降，不可以语道也。
　　夫心者，丹之源也。心不契道，则虽得玄秘吾未见其能成也。《参同契》曰：植禾以粟，抱鹦覆卵，盖言非其类者难为产焉。陶真人曰：砂产於汞，金生於铅，亦明其类不相杂也。语曰：汞生水银死，铅困灵芽生，其论至矣。还丹者何谓也？伏火而不失其本体者也。九转者，九易其铅之气，非九炼也。故至药者，阴阳化气而成，非誉石、确砂、硫黄制伏而为之者也。若夫非其类而入之，则其毒足以害生矣。愚者以药制伏其汞，使伏火而死，谬矣。故语曰：真铅不变色，真汞有神力。盖不得真铅之精气则恶能成丹乎？是以黑铅入於火，则为灰烬而已。孰为还丹之妙乎？其在三一者也。龙虎之璞，天地之精，不用其药，而用五行，此至人之论也。惟汞者，太阳之精，南方之正气也，得阴阳水火以制其变，乃居青帝之首，是为木之精，於是乎木生火而自含至灵之药焉。铅者，北方黑水之精也，其化西方庚辛之金，於是乎金生水，水生木，二物相配而为神丹焉。
　　昔者刘玄穆事魏伯阳，疑而退悔遂至夭死，徐景休积勤不息，遇师授以金丹，居於太白之山逾千余岁，信与不信之效也。近代谢冲玄、苏耽皆服金丹而为仙，则金丹之功也。
　　《参同契》曰：金以砂为主，禀和於水银，变化由其真，真者，气也。终始自相因。不用药而用五行，天生牙自然，体白马牙真、丹砂卯酉二分和二家也。淮南炼秋石，黄帝美金华。黄芽不是铅，铅非真丹砂。伏火炼成一家巡，火经九转，自然成黄芽花。白药红灵汞，秋石自相同。孤阴不独化，寡阳不可成。本来清静质，自有变通灵。龙虎相逢遇，何时不相顾。白液共相吞，为夫亦为妇。变化成黄芽，逐时依后土。若了紫河车，自然升天涯。莫炼枯铅汞，抛功似土尘。天地日月中，灵物号金公。金公不是铅，须向铅中蒙。白液炉中火，黄芽变渐成。忆初相见日，难觅水银形。阳极生阴火，火衰阳气并。自变紫河车，服食乃长生。於是一月而白液凝，其状如雪；二月而凝酥结；三月其半合蕊，犹如垂珠；四月二物抱持，犹如点血；五月飞腾恋母，其声呜咽；六月行至於紫宫，其气欲绝；七月乘阴受气，手足拽矣；八月欲成，其脏腑含乎凝血；九月点残朱皮而长毛发；十月子母分离，母困子全，其颜变乎白雪，更当温养之於炉焉。故曰：阳起於复，阴起於遘，炉寄於中央，土寄於戊，鼎上下互相赓，固守之物无使走消息，不失看，节候有时，龙虎相奔骤，阳极於乾，阴极於坤，四象宜分，六十四卦循於中尊。龙虎相喷而相吞，五行定位其中存，水火为媒陶我魂，阴阳育我明晨昏，八节运移有寒温，於是渐变黄芽根，日月相催感母恩，因之结实立其门，千秋万岁生子孙，此《参同契》之玄微者也。
　　玄和子曰：吾则有鼎卤之诀焉。卤者，炉也。鼎卤者，天地之象也，其魂在於三五而已，下有朱雀，上有玄武，其中隔乎天地，此阴阳之法也。阳生於复，九转於乾，阴出於遘，水从下流者也。火盛则侵阴，阳衰则归土，不知此者何以伏龙虎乎？二气者，子午也，一伏以制乎一飞，於是下有赤龙，木青三花姥女，在下大药也。上有玄武，神符白虎、华池黄天镜，金公水上位也。赤龙从铅者也，黑虎则从汞者也。循卦以合於阴阳，十月则脱胎矣。故知化金须金者也，变土须土者也。
　　金丹之存在於神水华池，大丹之秘不过乎《参同契》。古歌曰：白汞生丹砂，黑铅生黄芽，其中数九九，九变成三花，修至紫阳宫，黄金无可夸，但得金公合真汞，修成金液紫灵砂。
　　玄和子曰：用铅勿使铅居汞中，洒尽其滓，乃可修炼，暂假铅为相而已。故大丹之源，不离乎真铅、真汞、神符、白雪焉。将服神丹，择八节甲子上会之日，先去有为之心，修无为之体，更能辟谷调气，收视返听，即羽化可致矣。歌曰：铅本是金公，金公得铅发。学者放金公，金公即成拙。流珠为诧女，得火自然飞。忽是金公制，相怜同所归。同行复同坐，终日掩双扉。铅固鼎口也。仍被阴阳化，上下火也。随之变所依。二性皆归土，三花气不移。行到紫阳宫，共变黄花蕤。八#1月看应易，终年色紫辉。此汞名真汞，安能更解飞。女娲炼得五帝气，铅之精也。变化成精补天地。三十六算世应知，七十二石列其位。七十二两，铅三十六。天得一而成，地得一而方，木成炭而不抛。河车便向铅中取，诧女还於汞内寻。太乙出药彭祖尝，固济精研使坚密。一文一武多疏失。下鳌唯铺大海盥，炉中少用扶桑日。紫烟浓碧喷人香，虾蛤鱼鳞透日光。要知魏伯升云去，勿如嫦娥入月藏。玄和子日，是固然矣，不可不知卦气火候焉。
　　十一月，复卦也。其初爻者一阳所起，首春之象也。於子之时运符节，转天呈，以行火者也，修其金鼎，清静斋心，如对玉皇，白虎青龙俱在於鼎，白虎能制青龙，青龙始腾跃矣。十二月，临卦也。二阳之生，火候渐盛，赤龙之象也。青龙升降，如雨之飞焉。炉形如蓬岛，於是有退水进火之候，炉有门有扇，潜肩以避风，其要在於知晦朔、乾坤之数，配合铅汞，方可入鼎矣。调其火候，始可立功矣。正月，泰卦也。二气於是均平，鼎之青龙渐为三阳之所逼，腾跃甚矣。龙虎在鼎更相嘴食，听其吟啸，如婴儿之声则停腾火，火盛则发雷电之震，渐行武火焉。卦至於泰，则春令尽矣。肩鼎之北户，武火炽矣。二月，大壮一卦也。其爻是为夏之初火，渐用武火焉，阴阳之气巡其节符，於是其鼎轰然如风雷，而铅汞涌矣。闻其水滴#2火激则青龙稍困而丹稍成矣。三月，央卦也。非久变乎纯乾，则行火益武，於是青龙、白虎自制伏矣。鼎之上有紫粉，四旁有红芙药焉。四月，乾卦也。六位既终而为阳爻，是为大炉炎光者也。於是武火尤赫赫焉，此火极亢龙之时，白虎嘴尽，青龙而亦困伏矣。雷电寂然，鼎空而无声，内外调燮，海水俱竭，宜加爱护。盖将入於午位南方离之九官也。歌曰：圣人夺得造化旨，手搏日月安炉裹。微微腾倒天地精，钻簇阴阳走神鬼。日魂月魄若能识，识者便是神仙子。炼之饵之千日期，身之无阴那得死。盖谓此也。五月遘卦也。一阴始生，是为丹者，太平之候也。离宫之火，二界同符而仍旧焉。鼎中云雨已止，其中芳香红鲜，如春之和。夫自十一月还其阳，至於五月复返其阴，此九还七返之自然者欤。六月，逐卦也。阴父渐生，归於坤西南之地而得火收铅，是为秋焉。炉之上有海水焉，入阴 则增之，至阳则减之。置刻漏於室，以测时候。其丹至於斯时也，盖已满於鼎，其红如霞。夫二阴既生，则龙虎无忧其失矣。七月，否卦也。三阳已退，复归於阴，於是黄芽结花，水海之增半焉。然则一室之内，运用乎乾坤，权握造化，及丹之成，如天地之生万物者乎。八月，观卦也。卯酉者，天地分中之位者也。故酉之时，采之之要也。九月，剥卦也。五阴已还，於是阴阳将全矣。阳火渐退，上水复增，澄静而不动，一岁之终也。孰知大还丹者，从无中以运有，以一为基，於一中取一，自然而成者乎。十月，坤卦也。其位既周，其火已微。是乃纯阴结实之时也。於是祈元斗，祝太丘，天地星斗也，以保其鼎，惧夫邪气之侵也。俟乎星火自烬，炉鼎俱寒，然后开焉。鼎之上有紫粉而光明，乃谓紫游之丹矣。何以为三五一之要欤？曰，坎官有主。其名日玄母。其藏青龙，南方使者，能变通焉。偏损木之精，以归后土。混沌之．时，配以夫妇。俟夫阴尽而化纯阳，其宝飞升，可以采取焉。其采有时，其取有日，食之三年，於是牢固而为长生之主矣。
　　胎息篇
　　绵绵若存，以运元气；壁观九年，乃明兹事。
　　身毒之国，有至人曰宝冠，能胎息之方，故其形未尝衰。菩提达磨闻．而往问焉曰：震旦诸国，其人不任寒暑，以损其真气以致灭亡，吾将束游，愿得胎息之方以振之。宝冠安坐：吾语汝#3。夫人之始生，本乎胎息者也，神识与精合和而凝结焉。日月变化而成形，其形初成，则神依形而住。故神无形则不住，形无气则不变，气无形则不立。故知神、形者，受气之本也；气者，养形之根也，三者和合，然后出处於世矣。方其居於母胎，偃伏於脐之下，混沌三月，玄牝具焉，鼻也。玄牝既具，如瓜有蒂，潜注母气，故母呼而呼，母吸而吸，绵绵乎，十月气足而形固，神全而识备，於是乎解胎而生矣。生之十日而情见乎外焉；变婴为孩，指顾喜怒，先真后伪，已失其道矣。况乎意逐於外绿，目眩五色，耳耽五声，鼻惑众香，舌贪多味，身悦柔温，意蕴喜怒，运神役智，问不容息，昼夜奔驰而不止，淳朴之性荡然离散矣。於是形枯发秃，气丧神衰，寒暑相凌而不能御，其何以能长存乎？圣人於是知五行精气以成其身，故修五行精气以补之，反本还元，以握胎息之机焉。
　　心静则神悦矣，神悦则福生矣。何也？神者气之子也，气者神之母也。神用则气养矣，气绝则神亡矣。夫欲长生，其在神气相合而心不动，守於内息，神不役於外，无去无来，无出无入，湛然常住。故玄牝之门者，长生之户也。加之以外物不思也，外色不视也，外欲不耽也，外味不嗜也，常自内观，心炽不散，神合於气，还乎五藏六腑之源。至其久也，神气乃明，照彻五藏，通於四支。凡人之呼吸，出乎咽喉之中，圣人之息气，存乎气海。气海者，在脐之下三寸，其名曰子宫，元气之根本也。是吾之真一之气也。夫能守之，绵绵不绝，是谓返朴还元，肆气凝结，不化不散，五藏六腑坚而不损，形体以之不坏，神识以之安静，长生之要也。是以形者气之宅也，神之主也，主不知守其内而役於外，则宅虚而坏矣。瓦夫无一息住於气海者乎！．圣人以神气为宰御焉。呼吸而下彻乎涌泉，神气凝结，补於气海矣；呼吸而上应乎九天，神气凝结，而填於脑矣。上填泥丸，下补衡端，二景相通，可以却老矣。若夫呼不得神为宰焉，吸不得气为君焉，一息不全则伤於胎息矣。故神气不相合则不能结於四三六子宫者也。神能御气，则鼻无出息，是为真胎息者欤。鄙夫者，根境相对而生情爱，乃骛於淫欲，精气下泄，身乃枯朽，故日无涓滴之益，而时有畎侩之央，丧其性命之宗。惟神与气合，子母相守，随其呼吸上下，而散补三宫，则精魂不散。是故定者不死之根也，心者气之主也。故气者从心者也，心行亦行，心运亦运，乱则乱，定则定，忧则伤，烦则谢。是以圣人不体不用，不役不住，不定不乱，自适其适，内妄悉除，此长生之本也。
　　如是常思受父母之遗体名日胎息，既而具乎六入，眼、耳、鼻、舌、身、意。五藏六腑、骨肉筋脉皆资乎胎息而得增长焉。胎息之根源不出不没，状如鹦子，色犹水精，由念而有动转之时，内气不出，意因其发而有去来。掩心引颈，如是为主，去来之外形者也，其名曰鹤形焉。亚腰实腹，是为动转之内形者也，其名曰龟形焉。以意引之，勿由吐纳，勿在握固，二者玄牝之门，常宜闭之，使气周於身焉。先入静室趺坐，犹入定焉，身不动摇，想其胎息，如云雾，如燎炉之烟，如莲本之丝，以意引之，周於四天，息脉条畅；次引其气灌於促丸，复引其气集於舌上，搏而炼之，想如鹦子吞入於腹，不可差焉，使五脏六腑承其津气而悉坚固，於是其体光润，此胎息游遨於其身之中者也。如其饥渴，则时咽之，以意送之，莫计其数可也。饱则休息焉。病痛所在，以意攻之，既愈则已焉。行止寝坐，常存乎胎息。胎息不散，或五三#4年，功乃大成。若夫气下则勿止之，止之则成疾矣。其功既成，不必静室，任意修炼。常想其身犹如蹴鞠焉。内气充满则四支轻健矣。
　　於是又观吾身也、吾心也、吾胎息也，渐至於长大同於太虚。其初想吾身如月焉，坐一室则光满一室矣，居一城则光满一城矣，游一国则光满一国矣，至夫周乎十方虚空，而不见吾身，吾心与呼吸胎息纯一虚空，无想无念，湛然寂灭。如是观已，复如前观，由国至城，由城至室，渐复成小，於是加精进焉。欲游於他方，则惟一念而已；欲罗其形，意发则隐矣。生死自如，食与不食不相为患，斯道之成也。故调神如婴，怡怡如如，寒暑枯荣而形神自平矣。息与神合，如瑁璃器中有金像。金像者，法身也；瑁璃者，根形也。故镜明而法自形矣，水清而影自停矣。天食者，滋神者也；地食者，滋形者也。含灵抱实，神气斯自灵乎。雪山之妙药，自顶而生者也。行一空昧，体轻神怡，於是血化为乳，骨化为琼矣。故曰天道之精，杳杳冥冥，神不见神，形不见形，即心无心，即形无形，心尚不有，而况於外哉？
　　道枢卷之十四竟
　　#1八：原作『入』，据辑要本改。
　　#2 清：辑要本作『涌』 。
　　#3宝冠安坐，吾语汝：辑要本作宝冠曰：坐，吾语一汝一。
　　#4 五三：辑要本作『三五』。
　　道枢卷之十五
　　至游子曾慥集
　　圣胎篇
　　俯摇百关，仰顺四时；遵於玄途，以入希夷。
　　紫微太一曰：夫穿关透节之用，非屈伸导引则无以流而运之；克寒泻热之用，非吐纳呵吹则无以平而出之；荡毒实清之用，非鼓饮漱咽则无以湛而凝之；还精采气之用，非雄雌交合则无以走而上之；结胎分形之用，非蚌消龟息则无以任而诞之；降魔杀尸之用，非密、机圣化则无以消而灭之。此六者，登真之梯航，行道之轨辙也。
　　凡挽引吐纳、行气烹炼、结胎存神，皆须争吐咽门，仍先定闭其口，任息於鼻。鼻微开则客风入之，致八邪之害，故一，气失则元气互乱矣。闭口定息，使左右足并立，散手，左右前后摆凤翅者九。於是对心交叉十指，缓缓引力直伸胸前，俟力极，浮浮引力直耸首上，其名曰起天焉。俟力极，引上东西行九拽，又自首上展力叉十指，浮浮托空，并腰脊引令端，曲下过於膝按之及足，其名曰立地焉。俟力极，进退腰身，九擦其足上，如是者三，然后正身定息，日如此法，可以开乎三百六十关节，八万四千毛窍，行之久则补肾堂、止遗精、腰脊壮而颜光泽矣，可以益一纪之寿焉。
　　闭口而坐，展左右足，对心交叉十指，缓缓引力直伸腰前，俟力极，又浮浮引力直耸首上；俟力极，引上束西行九拽；又自首上展力叉十指，缓缓托空，引其腰令端，曲下过於膝及於足跟，力极乃止，如是者三，其名日怪柑蟠龙焉。然后正身盘坐定息，日如此法，可以泻胞之积水，散颈膊之阴气，明七窍，利三关，梦不恶，目不眩，行之六年，改枯成少矣。
　　闭口盘坐，直行攀拳於胸前，如弓之势，左右托开前手，如托太山，挽开如满月焉；然后力极转而腕节左右各三，其名曰挽射。此法能开大椎之关，畅龟蛇之穴，内通缝阙，流达上焦，可以目不赤，喉不痛，口不疮，显不疼，背不瘫，行之六年，万毒莫能攻矣。
　　闭口盘坐，缩赤龙之尾，铺左右手背於胸腹问，浮浮翅扬而合摆，其数二九，其名日苍鸦鼓翼。此法能开胸背七十二骨，散五内之邪气，通凤凰之关肘生节尾问也，转助脾输以消水谷，壮真元於胃院，畅和气於四支，行之九年，力暴猛虎矣。
　　闭口盘坐，痛擦左右掌，俟其热，分摩二目，摩之热稍息，自其大訾入力拭向其小訾，其数一九，用力於目中一开一闱，以作闪电，其数一九，其名日磨镜闪电。此法能上烧二目，除阴风，止宿汨抽肝之玲毒下注於水藏，其热如火，神关调和，胎元温暖，三尸败坏，九窍流利，散六府之积浊，发丹田之烈手如抱婴孩，右手擘退其弦，缓缓尽力，去漏精，止湿囊，行之九年，金精石，对境无刚阳之动矣。
　　闭口盘坐，中印拇指，固拳於股窠之间，私供身内，万灵帝坐龙殿，肃静身心，俨若大受朝之仪，於是显，先扣前门十过齿也，次扣后曹二十六过，其名日击磬。集神，神不集则心帝飞驰，至神不栖，阴魔动摇，而圣功难成矣。
　　吐纳六气者，扶寒热浮疫外疾，庾壅入通而已。大玲则反克之，可也，以金克木、木克土之用，转其六字，以反克而发之，病藏阴毒斯除矣。大热则毋泻之，可也，以金生水，水生木之用，转其六字，以反泻而平之，病藏热毒斯除矣。若夫浮寒浮热，惟以本六字从九至九，如法吐之。
　　其行之之时，背乾面巽，解带盘坐，合口一吸其清，开口一吐其浊者，各九过。吸者使微微自鼻中上入於脑，复自首后二十四节，节节下归於丹田而止，即觉胃中一道浊气直升於咽门，从口而出，不可使耳有所闻焉。此谓纳清出浊者。
　　然后观察所病由何脏。若目睛赤、面热、隧呕，是为肝之浮热。於是合口瞑目，叉手，以想其肝，自肝中吸吐嘘者，三九过；合口漱液，满则咽之，三九过；自咽门胃院直送入於丹田，如是者三五过，则热消矣。
　　腰脊酸疼、四体无力、面黄喘急、搜溺无度，加以漏精遗沥、恶寒盗汗、厌食羸瘠，其梦多感，此肾极玲而败者也。行之如前法，吐纳一九过。肾本当用吹，今用脾之呼者，以反克之。如前吸吐，用呼者三九过，送至丹田者，其数三五，则阴消阳元壮矣。
　　凡有疾者，惟依生克本而行之，则无不愈焉。
　　何以谓之阴阳之复乎？子之卦曰复，其星曰危、虚；丑之卦日临，其星日牛、女；寅之卦日泰，其星日斗、箕、尾；卯之卦日大壮，其星日房、心、氏；辰之卦日央，其星曰翰、角、亢；巳之卦日乾，其星日翼；午之卦曰遘，其星日张、星；未之卦日迟，其星日井、鬼，柳；申之卦日否，其星日毕、紫、参；酉之卦曰观，其星日胃、勖；戌之卦日剥，其星日奎、娄；亥之卦曰坤，其星日壁、室；此可以观天矣。
　　何以为金液内丹乎？日：於子之时起功，自复卦一阳为始焉，每一爻直五日，凡行一阳爻，先闭三十息，三咽津分一口为三口；故日一咽三咽。圣人规龙，行自有虎相随，此之谓也。行一阴爻则闭三十息，三咽气，於是阴阳实矣。五日行二卦，三十日行十二卦，至寅而终，盖三百六十日一周天者也。子至於巳六时，阳也，左行至巳而终，乾焉；午至於亥六时，阴也，右行至亥而终，坤焉。乾坤终则再起於复矣，若夫九还七返者，大而一年，小而一月，统之则一日可也。还者还转之义也，此金丹於鼎流转还返者欤。子时夜半起於甲子，甲子乙丑时以金为气焉，故乾刚坤柔，乾属金也，又阳物也，父也，男白女赤，自然之道也。朔日一甲子时，震来受符。震长男也，一阳爻则进阳火，以金为气，金之成数九。九转者，圣人隐金之名者乎，自午至亥，阴也，一阴爻则进阴火，一阳爻退其阳火，於是巽来受符，巽长女也，七者火之成数也，以火返於金，则乃七返者也。圣人盖亦隐火之名焉。
　　或日水火之用，其故何如？曰十一月用火二两十二铢，用水十二两十二铢。十二月用火五两，用水十两。正月用火七两十二铢，用水亦如之。二月用火十两，用水半之。三月用火十二两十二铢，用水二两十二铢。四月用火十五两，无水不加矣。五月用火十二两十二铢，用水二两十二铢。六月用火十两，用水半之。七月用火七两十二铢。用水亦如之。八月用火五两，用水十两。九月用火二两十二铢，用水亦如之。十月用水十五两，无火不加矣。十二州十二分则皆自寅起焉。泰者幽州，燕之分也。大壮者豫州，宋之分也。央者兖州，郑之分也。乾者荆州，楚之分也。离#1者三河，周之分也。返者雍州，秦之分也。否者梁州，魏之分也。观者冀州，赵之分也。剥者徐州，鲁之分也。坤者并州，卫之分也。复者青州，齐之分也。临者扬州，吴之分也。
　　元气篇
　　总总而生，元气是资；呼焉吸焉，内外应之。
　　夫人禀天地元气而生者也，一呼一吸，内外之气应矣。气有六：曰心、曰肺、曰肝、曰脾、日肾、曰三焦为之主焉。能服是气，一年通矣，二年行矣，三年功成，其凝玄珠於丹田矣。
　　气者何也？虚无自然无为之道也。心者，无为者欤。盖惟不动，则不起於内而外不入矣，内外安静则神存气和，元气斯至矣。於是五脏滋润，经络流通，津液常生矣。然后五味可远，则不饥渴，三田成而骨肉坚实，返老还童矣。故气之化也，始为血，血为精，精为髓。一年其气易矣，二年其血易矣，三年其脉易矣，四年其肉易矣，五年其髓易矣，六年其筋易矣，七年其骨易矣，八年其发易矣，九年其形易矣。其神三万有六千，皆化为仙矣。
　　夫五脏和津液生，三焦通气而不壅，此之谓琼丹焉。神者，无形之至灵也。神票於道，静而合於性；人察於神，动而合於情。故率性则神凝焉。久则止，极则迁，止则生者也，迁则死者也其故何哉？情之所移，非神之所使也。夫服其气必静以内观，而过於太始、太素、太初、太极、太高焉。於是元气下从其顶门至於涌泉，计其息之入，忘其息之出，元气随其意而达於三田，周流不已而如水焉，久视之方也。
　　血脉篇
　　一身之微，具乎五行；离则相克，合则相生。
　　凡人内有五脏，应乎五行焉。肝者，木也，神日青龙。其气从乎脊胜之左，上入於目，其化为相。相者，真木也。余气流入於左之上胯，是为玉液琼浆焉。肺者，金也，神日白虎。其气从乎脊剩之右，上入於鼻，其化为涕。涕者，真金也。余气流入於右之上胖，是为金液还丹焉。心者，火也，神曰朱雀。其气从前腹之左上入於舌之下，却入於心，其化为血。血者，真火也。余气流入於左之舌下，是为神水焉。肾者，水也。神日玄武。其气从前腹之右上入於耳，却入於肾，其化为精。精者，真水也。余气流入於右之舌下，是为华池焉。脾者，土也，神曰勾陈。其气从后脊胜上入於脑，其化为涎。涎者，真土也。余气流入於左之上唇，是为黄芽焉。
　　於是乎复有四象。一曰金翁者，肺中之唾，属乎纯阴者也。何以谓之金翁欤？上有金液还丹，中有神水华池，与夫黄芽和合而为阳，所谓上阳而下阴者也，故日金翁。譬如日焉，日者纯阳也，中有三足之鹦，属乎西方之金，外阳内阴者也。二曰姥女者，心中之血，属乎纯阳者也。何以谓之诧女欤？上有纯阴之唾，其中有阳，故曰诧女。譬如月焉，月者纯阴也，中有蟾有兔，属乎束方之木，外阴内阳者也。三日婴儿者，肾中之精，属乎纯阴者也。何以谓之婴儿欤？譬如男子焉，纯阳之内而有纯阴之精，是为阳中有阴；以二仪言之，坎之男、离之女也。四曰黄婆者，脾中之涎，属乎阴者也。何以谓之黄婆欤？上阴下阳，无阴阳．为之匹配，是为孤阴者也。
　　身有七宝，亦知之乎？或曰：何也？日津也，水也，唾也，血也，神也，气也，精也。
　　鼻之气入者属於肝，出者属於肺；口之气吹者属於肾，呵者属於心；怒之气属於膀胱；喜之气属於三焦；意之气属於脾；上出之气属於小肠；谷之气通於下元。此九天之真气在於身者也。
　　心者，离中虚，为火焉；胆者，巽下短#2，为风焉；肝者，震两仰#3，为雷焉；小肠者，坤六断，为地焉；肺者，兑上阙，为泽焉；大肠者，乾三连，为天焉；肾者，坎中满，为水焉；膀胱者，艮覆碗，为山焉。又吾身之配於八卦者也。修道者宜亦有考於斯焉。
　　调气篇
　　元气之海，调之在息，既汰其浊，清者斯集。
　　嵩岳仙人李奉时曰：炼质者当居於幽室，其枕二寸，其床三尺，荐软地燥，衣服适寒温之宜。仰卧坚膝，闭目勿张口，舌拄#4上愕，手握二乳，扣齿集神，此学道之所先务也。欲行正气，先调关节使之开焉。降魔者六七，虎视者五三，二目束西顾，左右拳互举。於是熨目拔耳，引其手前后托，而后拭其面，此消息之方也。
　　行气之初，或三焦未通，咽气不下，在於上焦懑而不泄，於是先学调理其气，则浊气散而清气自荣矣。其要在乎知门户之出入焉。鼻者天门也，口者地户也，入天门，出地户，则为顺气，反此则为逆焉。故逆则壅塞，顺则宣通，此阴阳之理也。既知其逆顺而行之，则鼻引以纳清，口吐以出浊。浊者因其脏，出之何也？人食五味各主一脏又有六腑之气，同臻一门而成浊气。何以察之？夜寐口合则五脏壅在於喉，及寤则大呵吐，盖有重浊众恶之气矣。故行气服气先呵去其浊，然后为之。
　　或口乾舌涩，颊无津液，喉痛而不能食者，热之证也。须大开口呵之十气二十气，即叩齿七八过，转舌漱华池而咽之。华池之水者，唾是也。又任其喘息之自然出入，调之三二过，又呵之，既已，复调其息，俟其热退乃止。热退者何以知之？喉之中清水出，甘液生者是也。
　　夫气者出於心，心邪则气邪矣，心正则气正矣。使之举手动足，喜怒哀乐，莫不由於心。心之动念莫不由於气。是以气全则身安，气亡则身灭。医师按其脉而知五脏四时升沉之候，尸吾能察口鼻取舍斯须不令出入者乎！故当以六气呼之。夫胎元者身之主也，六气者祖宗也。天门纳之，地户吐之，往来绵绵，喘息调焉，於是三田清静，玉液自兹盛矣。午之前子之后，分其阴阳，叩齿以集神，一咽再咽者皆三焉，战於十二玉楼矣。喉有十二节故谓之楼。水在坎中，其转并沥沥焉。三十六息者一时也，十息之中而一饵之，久则延年矣。咽主於肺，肺属鼻。或气不和，及劳热皮肤，创鬲上热，可以用之。呵主於心，心痛壅滞，口舌乾涩，及诸邪气，可以用之，大热则口大张，小则小张。吹主於肾，耳聋、腰足寒弱可以用之。呼主於脾，气微热不和，腹胀食不消可以用之。嘘主於肝，目昏而翳、赤而涩可以用之。唏主於三焦，三焦不和，胆多惊可以用之。五气者各主一脏，一气主三焦焉。
　　六气者，又有佐之之法。其嘘也，则目瞋睛焉；其呵也，项后手叉平焉；其呼也，反托前焉；其咽也，左右手擎焉；其吹也，平膝紧抱其胸焉。大月顺行，自嘘呵呼哂吹唏行之。小月逆行。自晞上至於嘘。凡子之后，午之前，披衣端坐，男以左足压右足，女以右足压左足，握固调息住气，俟其气壅，则以其鼻长引其气，闭目，依六气之法依其字微出其气，耳不可闻也。春束向；夏南向；季夏属土以行脾气，则西南向；秋西向；冬北向。方其行之，森然放身使气通和。可起则起，男下床先左足焉，女穿衣先右足焉。跨勿务高，唾勿及远，行勿疾，首欲数栉至於数百，齿欲常扣至於数十，手掌相摩拭面数十过，面热而止。
　　道枢卷之十五竟
　　#1离：辑要本作『娠』。
　　#2短：辑要本作『断』。
　　#3震两仰：辑要本作『震仰盂』。
　　#4 拄：辑要本作『按』。
　　道枢卷之十六
　　至游子曾慥集
　　灵源篇
　　太极布妙，人得其；葆炼元和，持之勿失。
　　何真人何仙姑也曰：命之蒂在乎真息者也。太极布妙，人得其一，而勿失者，善持也。官室虚闲，则其神自居矣，烹熬其灵府，则其血液斯枯矣，悲喜思虑所以蠹其形者也，苟迷而不知，则其气乱而精神无所据矣，元和竭而神斯去矣，方其萌芽脆弱须含畜焉。吾之根识者易於变迁，故未有美稼生於荒田者也。故九年而足乎火之候，玄应无心，其神速矣。真心者，无心也。动静两忘者，离乎欲也。神者，性也。气者，命也。神不外驰，则气定#1矣。二物者，其谁亲乎？失之何以为本哉？混合为一，而复忘其一，则可以同化元之出没，彻金贯石不为难焉。坐在立亡犹倏忽焉。此道也，易知而难行也。行忘其所行，道斯毕矣。若夫闭气数息，非吾所谓道也。专气致柔，则其神自留，往来之真息斯休休然矣。久之，绵绵归於元命，於是灵泉不汲而自流。
　　夫三万六千者，大功也，阴阳节候在其中矣。蒸融乎关脉，以变其筋骨，则光明无不通矣。三彭出乎阴尸之宅，万国朝於赤帝之宫，真人来於丹台，此岂一朝一夕所致哉？惟吾本真而已。故战胜其魔者，吾之慧力与夫虚淡而然欤。其初何以为铁基耶？念中之境须自除焉，梦中之神须自执焉。不荡不凝者，大要也；不方不圆者，玄道也。元和内运则以成其真呼吸，而求於外者非道也。元气不止则神不安矣，蠹木无根则柯叶槁矣。夫涕唾也，精血也。执本穷元，亦一而已矣。随时变化，由吾之心焉。故在体，感热斯为汗矣；在目，感悲斯为相矣；在肾，感合斯为精矣；在鼻，感风斯为涕矣；纵横流转以润其身。惟其至也，不出於神水，此神妙难言者也。真气者，能资人之生，吾恬淡无私，斋戒以宁其心，节其语言，於是得酝酬甘露之浆，饥渴除而真素见矣。其初勤苦乎修练，及功之成则逍遥焉。勤苦之中当复闲焉，以养其元神。吾之心何以得闲乎？斯纵擒在我者也。吾之用内何也？泰然而修大定者也。形神未能俱全，吾不了其命则了其性乎？彼多能者，与修行之路背而驰者也，其犹烟雾不能成雨露矣。修练之要以神气为本，神气不安则徒劳者也。无中之妙有，其难执欤。养婴儿者，必护其母欤。吾尝喊俊辨，黜聪明，养其精神为愚，其成与不成，无必取焉。无必取，其质自延矣。有必取，斯神仙矣。有必无必，惟坚其心；则神真不散而朝元者也。
　　中源篇
　　房日青龙，参曰白虎；镇星统之，万物之母。
　　世有大药，何谓也？仰观於天，房日青龙，汞之精也；参日白虎，铅之精也，二气者，至宝也。日为朱雀火之神也，月为玄武丹砂铅也。於是欲知大药而立元基焉，必得中央戊己之土者也。土者，自镇星生之，能载万物之母也。汞生於丹砂，丹砂复为汞，不见丹砂之形，及乎复本又为丹砂。故青龙者，丹砂之宅也，自有阴阳合其精华焉；白虎者，黑金之舍也。被褐怀玉，外黑内白，炼而为真铅。是以古先至人日：此神龙之精也。淮南八公日：此秋石也。秋石者何也？庚生乎金，应西方之位，辛生石也。丹砂之中生乎汞者，神水也。故神水者，汞之神也，东方木君甲乙也，南方火之主也。是为丹砂，其色赤，属阳，南方之位者也。龙虎二气也，方其相温在於鼎中，盖如人之受胎，精气混然，其交有形兆焉，则以水定四时，而为大还丹焉。其二精和合，其状乳花，於是自相制伏者也。自十有一月一阳之生，至乎四月纯阳之时，入乎五月一阴之初，即阴生阳互用，遂以自媒可也。阳极阴生，於甲午之中用阳之卦，自子至於午之中，於是六卦入於乾位焉。六卦属於乾宫。砂产於金者也，汞归於铅者也。药在於鼎，为二气之所推移，及其成熟，如人之在胎者也。阴阳结媒而成，其若神灵者乎！十月霜雪降矣，黄芽内熟，其色显显。黄芽之成者，龙虎自然之神化也。丹成而服之，则当守一存神，其心与道合焉。
　　吾尝踟趺而坐，左右手各起前后摇之三十有六。左手取右手，左右摇天柱者各三十有六。握固摇其较鲈者三十有六，双飞其输鲈者亦三十有六。左右手为挽弓焉，右挽左顾。左右手如钩，向前用力攀者各三十有六。扣齿漱津，用力三咽之，於是始行火功焉。子者四两也，每两九转则三十有六矣；丑者八两也计七十二；寅者十二两也计一百八；辰者十六两也一百四十四；巳者二十两也计一百八十；午者二十两也，每两六转，则一百有二十矣；未者十六两也计九十六；申者十二两也计七十二；戌者八两也计四十八；亥者四两也计二＋四；惟阴卯阳酉不行焉。
　　中黄篇
　　五谷养形，亦以害生；餐服元和，安而延龄。
　　人受形於胎，故以精血为根，灵识、元气为本，於是吾明五脏焉。观夫元气浩然，凝结成质。育以五脏，法五行之相应也；明以七窍，象七曜之照也。夫人之腹有五行之正气，顺之则无疾，逆之则为害矣。首天也，足地也。心之气、骨之气、节之气皆大，此所谓神宅也。如此则＂修道易成且寿矣。道以心识为用，如用心舍情，则直上於九天，此其大要者也。
　　夫婴儿在胎无声无息，合於至理，既出於胎，六识潜萌，体袭五谷，贪患并生，随识所用，口受外味以忘识，身受内役以丧情，神离形以散坏，形离神以去生，殊不知皮肉相应，筋骨相成。肝合乎筋，其外爪；心合乎脉，其外色；脾合乎肉，其外唇；肺合乎皮，其外毛；肾合乎骨，其外发。咸者，骨之伤也；苦者，血之伤也；甘者，肉之伤也；辛者，气之伤也；酸者，筋之伤也。夫孰知其以哉？气，阳也；味，阴也。味归形，形归气，气归精，其初岂不相资耶，而后皆相反焉。於是精食气而其精伤矣，形食味而其形伤矣，故谷气盛而元气衰，以至於老焉。春之
　　月七旬有二日，损苦增辛以养吾肺；夏之月七旬有二日，损酸增甘以养吾脾#2；秋之月七旬有二日，损辛增酸以养吾肝；冬之月七旬有二日，损咸增苦以养吾心；四时之季各旬有八日，损甘增咸以养吾肾，如是亦可以寿三百龄矣。先之以除欲以养其精，后之以辟谷以存其命，食胎气，食灵元，斯不死之道也。
　　有华胥国者，太上之庭者其外三十里，上罗飞棘，下布羡华，至华胥者先径其中焉。夫飞棘、羡华者，其犹吾之三彭也欤。三彭亡则吾登乎胎仙之区矣。
　　九仙君曰：道之要，盖十有八章焉：
　　《 经》 曰：专修静定身如玉，但服元和除五谷。何谓也？心者随时所动，先当争居，内绝所思，外绝所欲，则元气自足矣。世以五谷为肥肤之具，不知为坏身之本也。经曰：咸味辛酸五脏病，津味入牙昏心镜，此之、谓也。於春三月争理一室，肆几设床施茵。至子之时一气初生，则争其心神，叩齿三十六通，以左右手握固，仰外瞑目，俟喘息之出即闭口鼓满其气，以咽入为度，漱以咽之。若入於腹汨汨作声，以饥为度，饥即更服焉。气入之后，如其口燥即饮胡麻之液。巨胜三大升，去皮九蒸九曝。狭苓三两，细研为末。先下巨胜末三两，次下袂苓末，煎地数沸，少入酥蜜。久焉，气自畅通而安和，所咽流滑，胡麻之液可以止矣。久之，肠中之滓尽，则咽其气自如，汤液至脐之下。服气之初，没溺赤黄勿惧矣。夫汤液不绝则肠中之滓不尽，终不能洞晓是非矣。欲绝水谷，宜自量而已，无远近之限焉。或三十日，或五十日，或百日，三丹田自然以次停满。故三十日下田满，则神气足而不泄且不饥矣；六十日中田满，则体无虚赢行步健矣；九十日上田满，则内凝结而外充肥矣。於是三焦平实，神凝体清，淡无所思，可以栖心圣境以学胎仙。若夫或食或断，使人志散；喜贪诸味，则谷之气难遣，求仙者之大病焉。此内养形神者，一也。
　　经曰：子能守之三虫弃，得见九真五牙气。何谓也？夫服津液则得不饥，昆於服气者乎！．故绝谷者则魂魄变改，三尸动摇矣。然服气之初，或十有四日，或二十八日，滓秽既出，渐觉其体虚弱，百节无力，此元气未达也。惟勿惧焉。当坚守之，使下田满则饥渴除矣。始也，肤色黄瘠，后当悦泽矣。如兼食而行则无效焉，大抵服气欲速达於五脏，必绝其汤液。绝五十日，闭目内想脾中之气行自心而起，散至四肢，仰外祝曰：中央戊己，内藏元气，黄色内坚，用之可理，丹阳莫辞，朱陵共议，得达四肢，黄云大起心於是每至丑之时而勿差焉，历二十八日，内见脾中之气，郁如黄云，过於四肢。久之，其气可以灭烛吹火，百步之外如大风，可兴云雾以蔽其身矣。三尸者，一居脑宫。脑官者，上丹田也。其色白青，使人思饮食，好嗜欲，动摇其心焉。一居明堂。明堂者，中丹田也。使人贪财贿，好喜怒，精神恍惚焉。一居腹胃。腹胃者，下丹田也。使人爱衣服，荒酒色，撩乱其情焉。夫能用心坚强，以食其气，则三十日上虫死，六十日中虫死，九十日下虫死，於是五脏之中有五行之正气运应，於九天无所不通矣。此食气玄微者，二也。
　　《经》曰：五牙咸恶辛酸味。何谓也？五味不绝，五脏之灵气不生矣。此五牙咸恶者，三也。
　　《经》曰：蒸筋曝骨达诸关，握固港通开百窍。何谓也？服气五旬而未能绝水谷之气，遇天晴霁，於正午之时坐密室，施床设席，散发於枕上，握固，渐於二胁之傍。然后叩齿七通，端心瞑目。如觉微闷，即用力握固，稍稍筋脉徐开，灵气渐通於骨肉之问，津汗润泽於皮肤之上。数数运行，自然颜色光而气力倍。闭气炼形，元气通行於毛发．－毛发跳踯矣。此烟霞争志者，四也。
　　《经》曰：百窍关连总有神。何谓也？百窍通於百穴，百穴通於百脉。目之上有二穴焉，通於肝脉，肝脉通於心脉，故心悲则汨。脑之上亦有穴焉，通於鼻脉，鼻脉通於心脉，故心悲则鼻酸，脑热则鼻乾。盖百脉与百窍相望，百关与百节相连，是以一穴闭则一病生，一脉塞则一经乱矣。服气者则诸脉通畅，胃腹无物以停留，寒热不侵，毒物不干，吾之万神始得归集於身，痍痕客气消矣。此百窍关连者，五也。
　　《经》曰：何物为冤七七里。何谓也？其滓既尽，最当绝其水谷者四旬有九日，其至切者也。稍稍百脉洞达，返照如烛，俗心顿舍，五脏怡和，不能坚精则前功亡矣。此长存之道者，六也。
　　《经》曰：滞子神功去路难，大都谷实偏为病。何谓也？谷气坚实则五脏壅滞，神气不凝，而灵光不照矣。此咸美辛酸者，七也。
　　《经》曰：谷实精华与灵隔，缠罗六府昏诸脉。何谓也？谷气精华化而为涎、为膜，以缠罗於五脏六腑、关节筋脉焉。夫服气五六十日，见其滓尽而不知谷气精华未出也。於是有饮食之思，其情散荡，殆为三尸之所动。及夫后没或如脓、或如血、或如坏脂、或如鹦粪，乃谷气欲出也。逾三二十日，或如涎如膜者出，则谷气之精华矣。此谷实精华者，八也。
　　《经》曰：自辩元和九仙气。何谓也？谷气尽则识元气矣。此三虫宅居者，九也。
　　《经》曰：由子运动呼吸生，居在丹田内荧荧。何谓也？神气既足则呼吸运动，能兴云雾，而得隐形无滞矣。丹田之气平实，则上升下游，结如鹦子，其光照乎数里，筋骨康强，其体和平矣。此九仙真气者，十也。
　　《经》曰：胎息真仙食气得，却闭真气成胎息。何谓也？服气二百日，五脏既虚，可以学胎仙矣。先须密室厚毡累席，其枕之高四指而与身平，舍其心识，握固仰卧，初闭其息，自十至十五以及三十、五十、一百息，使其心不动移，昼夜十二时，凡一千六百五十息焉。方其气绝，则以魄留守其身，魂游上天矣。百息之后，魂神当见其魄。魄，阴神也，不欲人之生焉。其神七，其衣黑衣，其冠黑冠，其柄黑玺，是为玄母。若见之则当存念，祝曰：玄母玄母，吾身之主，长养筋骨，莫离尸户。吾与魂父，同游天去，次见三人，各长一尸有五寸，其衣朱衣，其冠朱冠，其柄朱玺。引上元宫诸脑之神百余而出，其身则见一气於二丹田中，状如白云光照洞达，则谨呼三魂之名，一日爽灵，二日胎光，三日幽精。得此阳神，领其脑官之神，引其光神游於上天。初出之时，觉其身从黑房而出，见诸鬼神诡形异质，或大或小，惟勿惧焉，俟无所见始为良矣。故为斯道者，必求同志而与之居，虑其有所见而生怖畏，身不得去也，则使同志者记其喘息之数焉。此胎息真仙者，十一也。
　　《经》曰：五脏真气芝苗英。何谓也？其肝木也，生於火，克於土，来自东方，其色青苍，受之於阳，潜伏此气，闭固千息，则青色周流而凝结矣。其行之也，自子之时当隔一时，至五十日见其气如青云，想之可以治人之浮热、时疫、臃肿、疥痒、急嗽之疾。其心火也，生於木，克於金，来自南方，其色赤，受於朱阳，港伏千息，赤色当出，每午之时存想其气，其心大如鹦子，稍稍赤气自顶而散。祝曰：南方丙丁，赤龙居停，阴神避位，阳官下迎，思之必至，用之自成。五十日则赤气如火之光，可以治人之玲疾。其肺金也，生於土，克於木，来自西方，其色白，服之千息，白色当出，每丑之时存想其气，状如白珠，其光住於眉问。咒曰：西方庚辛，太微玄冥，内应六府，外为肺神，见於气上，游於丹田，固护我命，用之成仙。存念一过，四旬有九日，肺中有气状如白云，能照厚地、一切宝物及察人之善恶，视表知裹。如不行存想五气之法，则须服气三年，然后见五脏之中，由不辨生克寒热之理。寒则用心之气，心气者，火也；热则用肾之气，肾气者，水也。故不知用气则无效矣。其脾土也，生於火，克於水，来自中央，其色正黄。闭之千息，则黄色昌矣。日一想其气而无时焉，四旬有九日自见其气，可以身入垣壁而人不得见矣。
　　其肾水也，生於金，克於火，来自北方，其色黑，是为下元，主持命房。其中有真守之。勿忘夫五藏之神气，每至五更之始各存想其色，其气俱出於顶则止，不须一一想焉。如是者，其功缓，逾百日而效。此五脏真气者，十二也。
　　《经》曰：太极真宫住碧空。何谓也？上界之宫也。故上界以七珍精气为日月，下界以阴阳托气为日月。下界一年三百六十日是为上界】日十二时焉。此太极真官者，十三也。
　　《经》曰：更上寥天入太微。何谓也？九天第五殿也。此九气真仙者，十四也。
　　《经》曰：静理修真为圣人，九行空门列真载。何谓也？九行者，一日慈愍为衣，二日止舍为食，三曰正心为乘，四日专志为财，五日谦下为床，六日顺义为器，七曰勤惠为屋，八日修空为宅，九日布施为华。此太微玄宫者，十五也。
　　《经》曰：诸行无心是实心，因心运得归天去。何谓也？无心之心因有心也。此九行空门者，十六也。
　　《经》曰：六府万神常有常。何谓也？大肠之府主於肺堂，鼻柱中央以为候色，其重十有二两，其长一尺有二寸，其广八寸。大肠十有二曲，其贮水谷一斗二升，十二时中有神焉，衣冠各如其色。十有一人水谷气尽，则其神见矣。肾府者，主其内官，外应於耳，为宅门户。盖精主肾，肾为后官，内列宫女，左壬右癸，循环於二耳，有元神守之。瞋怒则伤肾，肾伤则失其志，丧其元神。慎怒者，道之忌也。肾合气於膀胱，上应於舌根，气液往来，是以膀胱二府合为津门，而气海循环以为要路焉。服气未成当节言语，以养其津。其中有神三百六十，以应一岁之位。其气既成，常抱不贪之行，则当见其神而合神理。此六府万神者，十七也。
　　《经》曰：勿泄天章子存志。何谓也？始终不泄则天神助之矣。此勿泄天章者，十八也。
　　道枢卷之十六竟
　　#1定：究辑要本作『足』。
　　#2损酸增甘以养吾脾：此句辑要本与上句『损苦增辛以养吾肺』互易。
　　道枢卷之十七
　　至游子曾慥集
　　运火篇
　　阴阳之火，其进有时；日月之度，则而象之。
　　阴真君曰：一二二四三六四八五十六十二七十四八十六九十八十二十十一二十二十二二十四十三二十六十四二十八十五二十一，此进乎阳火者也；十六三十十七二十八十八二十六十九二十四二十二十二二十一二十二十八二十三十六二十四十四二十五五十二二十六十二十七八二十六八二十九四三十二，此进乎阴火#1者也。吾火之数盖与红金子、魏伯阳火之数同焉，合乎日月之行度，天轮周星之数者也。是为尽天地之数，极天地之用，非傍门小法之比也。
　　火候之要，有曰：昼夜四时火，天地气相通。万物禀五行，火法在《参同》。从九终六两，寒温造化功。青龙嫁白虎，一味更无钩。晖结成世宝，端凝更不流。圣人留此法，秘在火术中。阴气上腾，阳气下奔。首尾武都问，五日复一候。复卦为先首，首尾相交动。初九亥子丑，三两为先首。二九寅卯辰，四两应六律。三九巳午未，五两合圣意。四九申酉戌，火数须要实。轮还十二辰，周而应四季。九五飞龙在天，不｀运火数。上九亢龙有悔，退而下位。故九位无阴则冬至日升#2上者也，九天无阳则夏至日降下者也。是故圣人设法还四时之火，昼夜无差，火之数满足，去而上於蓬台，至於丹田，踊上居下，重炉归乎本色。如法倒焚，於是四气满足，汞砂伏於火，造化之功毕矣。砂者，阴煮而阳缎；汞者，阳毁而阴煮。此伏制而成还丹者也。
　　混元篇
　　顺天而行，合气於元；凛然特立，开乾阖坤。
　　混元真君曰：混沌者，形如鹦子，上圆下方，其中有气如隙中之尘，揽之无形，视之有景，於是立名二仪。二仪相交而出阴阳，阴阳相承而定三才焉。然人者俱禀天地一气而生矣，何为天不崩地不陷而人独死耶？天者以轻清之体而顺行，如返行逆气务於重浊，其气尽则崩矣；地者以重浊之体而逆起，如返行顺气务於轻清，其气尽则陷矣；人者阳也，而世之有形相之物者皆阴也，其行务於阴而趋邪见，以损正气，所以至於死矣。夫能顺天道而行，常得气合於元，知道不差，则可以长生矣。
　　夫不能长生者，失本元、破三奇而已。故元气破则不足，其神亡矣。神亡而气不足，自然不合於天地之行动焉。若夫本无漏泄，神识无差，三奇无犯，昼夜神思无素，可以与天地同德、日月齐明矣。修身者或元气尝破，则精神不全，必俟其精神具而气全，然后可以养命而为仙者也。不然则内外之气不相合，难以成道焉。何也？内者，人之气也；外者，天地之气也。且夫天、地、人者，皆真一之气所生也。内气不足，於旧则不合矣。夫万物者因五行而成，及其坏则以其物补之。故人之坏也，亦当究其根元而补焉。元者，一也。其初受乎父之一厘之真精，与母一厘之真气相承而成焉。故一阴一阳之谓道。道生一、一生二、二生三、三生万物，乃立乾坤，无不备者。此人之根本也。夫失其三奇者复依根元而修之，则三奇自足矣。三奇者，神、气、精也。夫人元从阴阳交感，而毁败则可用阴阳而补之，使其神气合於身，则内气自合於外，内外气合斯同於天地乎。夫阴阳补之者，何道也？修身者先养其命焉，依阴阳之运动执其气候，转其乾坤，抽添五行否泰，绵绵出入，往来贯串，与内外相应而不差，修之三载则成仙矣。
　　或问曰：父母之精气何从而得之？何所而通变之？曰：父者，木也；精者，火也；二象者，一气也。木为主，火为用焉。母者，金也；血者，水也；二象者，亦一气也。金为主，水为用也。四象者遇土则相生，不遇土则相克。夫母之元宫者，正真土也。四象之气至於此，自然相顺共聚为宝，而生性意智慧焉。木者，性也；火者，意也；金者，智也；水者，慧也。木以其性用修束方甲乙，而生於肝；火以其意用修南方丙丁，而生於心焉；金以其智用修西方庚辛，而生於肺焉；水以其慧用修北方壬癸，而生於肾焉。肾主骨、主耳，肝主筋、主目，脾主肉、主唇，心主血、主舌，肺主皮毛、主鼻。故胆者，肝府也；小肠者，心府也；大肠者，肺府也；膀胱者，肾府也；胃者，脾府也。此五行各具木#3气，至於本方以具万神，所以身全而体备者也。三十日气满，三百日造化体象既全，於是以神、气、精为之主焉。神者，脾之气也；气者，金水之气也；精者，火木之气也。三奇者，随母之荣卫经络而周於身，至於中鬲元宫双乳之下。故十日之内生膜一重，其膜上出金液白膏；三十日之内其膏满液奔奏，而出流於元宫，灌溉於三奇矣；四十日生膜二重；六十日其膏流於元宫，前膜闭矣；七十日生膜三 重；九十日其膏流於元宫，次膜闭矣。如是生九膜焉。三百日生婴儿，而三年食其积乳，然后神全气足，此人之根本也。达此者修身之理得矣。
　　修身者不先除疾则其神乱而不宁矣，尚何取於外神乎？夫疾者因乎五藏不和、荣卫难通，气顺则疾除，气逆则五藏不和，百脉滞矣。凡气之顺也，荣卫周通於身，往来无滞。修身之法曰：於戌、亥、子之时阴阳渐王而人寝於床，其气滞於百脉关节，故可以兴功焉。先引四支，次展左右手足，令百脉俱开，撼摇其身，使气往来，无有不至，则其神当明矣。神明者，何也？阴阳不测之谓神，日月精朗之谓明；学意发机之谓神，应用不差之谓明。於是即用其神，端身正坐，绝虑忘想，俟神气俱定，乃鼻纳清气，口呵浊气焉。何也？人食五味五辛，皆有刑克，能腐五藏而生患，於是清浊混而难见，故呵以淘其浊。既已，使其气止於鼻出入焉。夫金木水火者，轻清之气也，阳也；重浊者，阴也。鼻者，天门也；口者，地户也。内通五藏，惟阴阳清浊之二路而已，然各有行焉，惟往来於鼻者，不使口中之浊挠其清也。鼻之取气要当绵绵耳，不可有闻焉。何也？大纵於天门，出入自如，则不能通百脉，开四支经络五藏矣。地户既闭，惟天门之神气相传，以抱元官，是为守一者也。百节既通，百关既开，然后取百味所成之津液炼为神水，添．入於元官以为宝焉，是为抽添者也。取元宫经乎脾中所生百味五辛之津，使神气随其荣卫而运焉，自於夹脊双关，通於经脉，前至於顶门，下降於口，即漱咽以归於十二重楼，於肺乃受之而传於肾，肾传於肝，肝传於心，心传於脾，脾传於元宫，是为神水白丹砂者也。上朝於舌下之窍中，其走出於舌之上而醴漱之，复过於十二重楼，肺复受之。如此者三，然后行其真气，炼之更三五过，斯成宝矣。不复行於诸藏，惟在於心。心有三毛七窍，窍有三穴，其名日聚涎。其中所传入於藏，其左右所传入於皮肤，化而为荣卫，行乎周天之度，入於元宫，此真一也，水中之真金也。三为五行之所生杀，故名为一焉。三者，木也，阳也，应於春之发生者也；五者，土也，阴也，万物因土而生者也。木以真气就於土，土木之精炼为至宝。以人谕之，木则父也，土则母也，是乃三五一者乎。夫三百日而生婴儿，将何以长筋骨欤？惟无思也、无虑也、无想也、无贪也，神定气宁得以立体者也。学者知此，可以取阴阳之气，夺天地之造化，以修其身而入圣矣。
　　或问曰：有炼津液而不能为宝药者，何也？曰：夫五藏气逆而荣卫尚不能行，况欲炼之乎？或者之问，乃五藏之气未能相顺，故致此尔。当先制五藏之气，使之相顺，则将津液三反以炼之，岂有不为药者乎？五藏何以顺之？在乎究五行元立之基，依而修之可也。木者，位在束方甲乙，纯行於阳道，其生自丙寅，其卦主震，元自水而得气，故其象龙焉，其数九，九气足而生；火寄治於丙丁，其数三，其卦主离，离阴也，其象朱雀；二象一气也，木为主而火为用也。金者，位在西方庚辛，纯行於养伟其生自壬申，其卦主兑，元从土一而得气，故其象虎焉，其数七，七气卜足而生；水寄治於壬癸，其数一，其卦主坎，坎阳也，其象玄武；二象亦一气也，金为主而水为用也。土者，能制四象之气以为宝，此亦何异於父母之所生者哉！夫欲验五行於内者，当以九窍准焉。五藏者外通九窍,肝通於目，心通於舌，脾通於口，肺通於鼻，肾通於耳，下通於阴。故九窍有滞，则五藏不顺，五藏平则九窍通矣。五藏之病气，各具其本色焉。肝青、心赤、肺白、肾黑、脾黄是也。则就其方作用可也，如见青色，更无杂色，斯#4则藏气顺矣。其观四藏亦如之，不应乎本位之色而见斯气，逆矣。此特养命之道尔，非所谓金丹大药者也。
　　夫九转还丹者，必在乎识五行，定金锁、养玄珠、存神水，镇於元官伏气不离於肾藏，回精上朝於太和，此入圣之门也。
　　天地以日月为用者也，人以荣卫为用者也，人之用能与外之日月不差则寿同天地矣。神者，荣卫之气也。荣．者日也，卫者月也，内之神气之运，以应乎外之日月之行，自然内外相合，邺矣。太阳者，一日十二时，其应九时而' , 已余三时不应；三旬为三百六十时，其见才者二百七十时而已余九十时不见。何也？可太阳生於寅，其气顺行至於戌、亥、子之时，历乎太阴之位，二气相见，故不应焉。太阴者，一月之中其明惟二十、四日而毛前复六日不明。何也？太阴生於申，其气逆行至於戌、亥、子之宫，是为纯阴所理，一故不明焉。其行二十七日，一至於月之三日，是为日月交合之时，於是太阴不明，太阳不见矣。学者当使荣卫视日月交而交，视日月行而行，此内外相合者也。太阳者前三日后三日，於是至於艮之时，始与太阴别矣；太阴．元在其宫，前四日至於八日行於二十三日、二十七日丑之时，始与太阳别矣。於是气圆而盛明焉。日月与天地之气无差，此其所以长久者乎！吾之荣卫之气能与之合，则亦可以长生矣。
　　金丹者，炼玄珠也。以玄珠复还於本位，是为还元复命者，然须审视五行，何也？人之五脏各具其色而见焉，故修九还之法先立坛象而作用焉匀坛者，天地之诀，宇宙之宗，乾坤之首，龙虎之基也。若夫无坛象者，其犹人之无舍者乎！吾居坛中，端身正坐，观四时之季与夫日月内外相合。肝属於木，则於春三月择甲子日时，於坛中正坐，绝虑忘想，常闭地户，微启天门，出入绵绵，勿使奔速，而专意使其荣卫还於肝，其气自夹脊上通於脑，由顶门下降入於口，则漱之以归於十二重楼，先传於肺，肺传於肾，肾传於肝，肝传於心，心传於脾，脾传入於元宫，而神气受之，其数既足，则奔赓流归於舌下二窍之中，其色青，此肝气之顺者也。余者亦如之。或曰：何以知其然欤？日：肝气初行之月，於春三月而用甲子日时起功者，无诸脏气所侵，止转其位，使荣卫周於身、经络、五脏，其数既足，以生元气，用资於身，其中至精纳於元宫力夫五行生杀，其气在於本位而不出焉。至春求木王之时日。乃复施之於元宫。青者，肝之真气也。再经五脏，荣卫周身，奔胜而出见者，别在#5异色，惟纯青而已。余四气亦如' ' 之。五脏各具其色者，斯其验也。
　　金锁者何法也？取白虎首经二六二七半以为土，取三五一以为金。金者，西方之正气也。铅者，白虎之真气也。、锁者，闭也。闭阳中之真气者也。汞者，青龙之真精也。夫至精者，本乎四象真气之所化，故无形质焉。铅汞者，惟土能制之。於是气得铅汞始立体象而为二气，二气相逢然后成宝。故用密机暗夺虎铅，归於青龙之位。铅者本虎宫所住之物，返归青龙之位。如不受杀气犯破元神，五脏相顺，复住青龙之元宫焉。既有其铅，铅能制汞，汞既逢铅，自然相应而为宝，此金锁也。
　　玄珠砂者何也？取西方真色之金十有二两至於十有五两，经炼者不可用也。金木相会心不可乱而专意焉，用阴阳之数，意乱则止。夫玄珠者，四象所成也，故以金木火土而成焉。木则龙，龙则阳也；金则虎，虎则阴也；汞成龙，阳中之至精也；铅成虎，阴中之至精也。阳中有阴，故铅能住汞，汞能应铅，铅汞相和，玄朱立就矣。先用暗机取真铅，返归於青龙之元宫结就丹砂，故汞自留铅也。铅汞者龙虎之精，二气各得，其铅自然共聚，其名曰玄珠。何以知之？盖汞伏於真铅在於元宫，复令金木相交，受金之所克。若夫心动则真气降泄，宜深制之可也。於是不使出返本位，去位不能，故复入於元宫，与铅相合，此会合之合者也。二十日结就玄珠，在於十二重楼至脐之下，极热如焚。然令金木相交，须加审详焉，以复其穴，属於土而具五行者也。三十日内气充而后体象具，足可以夺三百日天地之造化，是为金丹。十月而满则生於左胁之下，其形如樱，其体如血，此所谓真金丹者也。永镇元宫，气在神住，回精上朝於脑，是为飞仙焉。上下关节俱开，使丹气往来於经络，以变其骨，三年是为真人焉。或问曰：所言三十日大功为当三年，惟三十日乎？今更言三年为真人，何也？曰：三年一闰者，天地之气满，於是有积余之气，三年可积三十日，以立天地日月度量焉。故三百日气圆，三年则上下俱足矣，如人受二气於胎，必三十日气满，三百日造化而成形，三年而后成人。故三年者，於其中以为三十日之大功者也。学者能依天地，亦以三年之内三十日积余之气为之者，上也。如是则三年自有之气固，不亡矣。
　　或问曰：少之时重利轻生，使元神破败，其气臧，其精衰，而至於老其何以修道乎？曰：老阴夺少阳则其命长矣，老阳夺少阴则死不侵矣。然则老得少气，依此施为，亦可夺天地之造化，坚固而长生者也。故修道者须知吾受胎之元本，父母之精气者也。
　　若夫铅汞相投，共为四象，入於中宫，乃具五行。五行受气既足，则以肝之气行入於中官四十五口，以心之气行入於－中宫三十五口，肾之气行入於中宫二十五口，合於一百五之数，是为真气，依三元炼神水者也。神水者，津液也。三返炼而为之，此住世可也。夫能不俟神气之足，依三元之正数，所谓玄妙之旨也。三元者，天、地、人也。以三元之气返炼神水以为宝，永镇丹田，固守元神，可以长生夺少阳之道也。法曰：白虎首得长生，遇真铅即延年；下士而达三铅，亦可以历万春秋矣。故铅者，万物之母也；汞者，万物之父也。铅汞相合，然后以象五行，依数炼足，是为真气三元，其名曰神水焉。木三、火二、金四、水五#6、土六#7，此五行之正数也。
　　道枢卷之十七竟
　　#1此段文字疑有讹夺，试订正标点为：『阴真君曰：一、二，二、四，三、六，四、八，五、十，六、十二，七、十四，八、十六，九、十八，十、二十，十一、二十二，十二、二十四，十三、二十六，十四、二十八，十五、二十一，此进乎阳火者也；十六、三十，十七、二十八，十八、二十六，十九、二十四，二十、二十二，二十一、二十，二十二、十八，二十三、十六，二十四、十四，二十五（五）、十二，二十六、十，二十七、八，二十八，六，二十九、四，三十、二，此进乎阴火者也』。
　　#2升：原作『降』，据辑要本改。
　　#3木：辑要本作『水』。
　　#4斯：辑要本无。
　　#5在：辑要本作『无』。
　　#6五：辑要本作『一』。
　　#7六：辑要本作『五』。
　　道枢卷之十八
　　至游子曾慥集
　　契真篇
　　众言骰乱，必折诸圣；至哉斯人，其独也正。
　　含光子范德昭也曰：人之大宝者，神气也。神气相离则命何从保之乎？若夫爪生於肉，爪折则肉伤矣。神气不周於身，则形器恶得不衰谢哉！
　　含光子曰：学道者多矣，莫得其要，吾尝辨之有六：
　　其一曰：吐纳。世之人皆曰吐纳为妙，呼吸为要。斯不知咽喉之中自有出入呼吸之气，尚何假於吐纳乎？夫吐纳与出入呼吸亦同耶，不同则为外物矣。庄子曰：凡人息之於咽喉，圣人息之於踵。栖真子曰：神无力而气常运，形本静而用无穷。老子曰：玄牝之门，是谓天地根，绵绵若存，用之不勤。烟萝子曰：柢随呼吸无阻隔，绵绵若存无逼迫，咽复闭气则法自乱矣。《参同契》曰：服气洪肠胃，吐吸正纳邪。《元道经》曰：鼻引口吐不可排积元气，而可以去浮寒客热而已；咽气可以救饥劣，行气可以通肌肤。李栖蟾曰：服七宿二景之精，咽气同於胎息，非真人之妙也。吾观诸古先至人之论大道，则知专尚吐纳者其亦失之矣。或者以其能不食而身轻，自谓其肠无滓可以升於云霄，斯已惑矣。《登真隐诀》曰：长生必须断谷气，谷未必能长生者也。葛真人曰：达道之士一日九餐而无苦，终年不食而无伤，不食者岂道之至乎？玄纲曰：吐纳以炼脏，导引以和体。圣人之用吐纳者，盖如此也。
　　其二曰：御女。昔者黄帝游於赤水，末学者闻之，遂言御女金华之道，浅识浮伪者争信之，至｀於形枯产竭，一无所得而不悟也。斯道也，盖有由焉。昔有裴君者，豪士也。支子元欲化之以长生之道，故设权变之方。裴君既得道，则曰：吾常患此，赖改之早耳。由是其言曼衍於世，乃有五字三峰之论，黄书赤界之诀，以诬前真，甚可惧也。陶真人曰：采女求不死，采药求飞仙，其险危甚於水火，杀伐速於斧斤者也。《真诰》曰：吾见学采御者死，未见学采御而生也，诚使精气不失且未足以成真，苟有伤焉，斯有尾闻之患矣。夫吾身之中自有少女焉，好铅华者皆求他女而不知求诸其身。经曰：娇女窈窕翳霄辉，重堂焕焕明八威。太山野人曰：少女之卫满百数，采药还元非凡女。由是观之，肾者，身之列女也，能采其气，先自腰脐通满五脏，上连#1首脊而有声，日行一千二百气，彼所谓御女者一千有二百，盖此气也，恶有能御如是者耶？杨真人曰：世上道书多误人，开图阅录益乱神。善乎！广成子之言：无劳汝形，无摇汝精，少思寡欲，可以养生。此诚学道之要也。
　　其三曰：杂术傍门。夫南宫小术盖有万条，非大道也。或存思五脏灵芽之气，赤白青黄归於五脏，至於想夫青龙、白虎、朱雀、玄武、精光、形影、七魄、三魂；或履呈步斗以习升天而行；或六甲六辰以服符药；或行房中九一之方；或导引按摩，屈伸偃仰，昼夜拗折其身体，血气为之奔走，上下沸腾，反自损焉；或存思内想，凝心绝虑，制魄思神，然一思想则一神出，日损一日焉；或立坛而醮，以求福佑，或修烧炼，用桑盛以为药，朱汞以为丹，金鼎瓷炉，黑铅白锡，草石粪秽，妄配虚无；或吐纳以引外邪之气，肠呜腹胀而伤正气，若龟者其性有寿，非因学气而然也；或慕毛女而服饵，世非无松柏也，而北#2女之复未有能飞空而行者也；或服食金石草木以固其形，而不知金石草木之性，不究四时逆顺之宜；或清静无欲，修仙炼行，寂寞苦空，休粮辟谷，兀然湛然，形如槁木，志如死灰，然不知#3天地之运动也；凡此者，皆非吾所谓之道也。徒有好学之名而无学仙之事，欲求长生乃趋死路，亦可哀哉！经曰：伪道养形，真道养神。吾将言其真者焉。
　　其四曰：神气。有用此守三归一者也。知恬淡自守，而孰知恬淡之中有性乎令．知虚无以为理，而孰知虚无之中无不为乎？徒委志於寂嘿者，无益也。为道日损，损之又损，至於无为。无为者，无不为也。损者，损尘劳松世事也。无为非拱手也，立无为之方，显无为之用者也。观此者当知神气之妙用也。栖真子曰：气在乎运，神在乎用，返神服气，安而不动，方名静者也，斯与入定者同焉。经曰：气来入身谓之生，神去於身谓之死，故至人息於神踵。踵者，首也非脐下，罗真人以为乃上界天门难入者也，其惟出灵神而不呼吸焉。元者，坤宫之气升结而为形；灵者，乾全於天之神降合而为体。是知人者与天地俱受气於虚皇，宜能与天地同其寿者也。故真人者与天地为常，神因气而结，气假神而留，神气相并则后天不老矣。烟萝子曰：中有白元君，肌肤凝皓雪。元君者，灵神之气象也。学道者能识之，得道过半矣。何以识之乎？曰：存思其白气，自脐之下至於腰、於脊，上彻於泥丸，此真结丹之图，真元之用也。於是清利泥丸，安住丹灵，三不妄出，六不妄入。三者，何也？内气不出，外气不入，然非闭气也。六者，何也？目不妄视，耳不妄听，口不妄言与味，身不妄触与受，鼻不妄香与臭，意不妄想与思，如是则外事不入，内气不盗也。八邪者：饥、饱、劳、逸、风、寒、暑、湿也，伤於真气则生疾矣。
　　其五曰：真一炼质分形。古先至人有分形散影之道，何以致之乎？此金水分形者也。夫日之中、水之中、镜之中皆能分形者欤。分形之日，元神六甲一日而出，当斯之时，其勿怖焉。夫识玄珠则知法矣，如冬至之闻雷法，当烹之则功成，行满达上清矣。
　　其六曰：玄一炼神结胎。刘根曰：凝入丹田，成童而出，此结胎者也。故精有主焉，气有源焉，呼吸绵绵，合於自然，则胎结而真全矣。夫蚌饮月华之气犹成珠於腹，死炼其神乎？是以炼气成形，其名日仙人；炼仙成形，其名日真人；炼真成形，其名日至人；炼圣成形，其名日神人。经曰：渺渺任玄津，自然炼我神。赵大信曰：一藏龙光归於争室，此存妙之本也。夫炼气成形者，导养之士也，上可千岁，下可百岁，止是旧形，终不得道。故昊天师曰：寿如龟鹤，非神仙也。昔青精先生寿三千岁，彩女以问彭祖曰：斯人仙乎？彭祖曰：导养之士也。夫龙通结珠，其珠出则身自退，换其名曰：天龙。高真所修者亦如龙焉。天真者炼其形、其神、其气，虽变见不测，然犹拘於气象者也。王屋山有退骨洞，得道上升皆退其凡躯。盖有形者不以升天，然则炼出之身为气象所拘。死父母所传之体，岂能久留乎？虽寿矣而犹未离乎阴阳之界者也。道之初成，进於一天，九百万岁复进一天焉。每进一天寿加倍焉。寿至二十倍则修炼至矣，於是升於无色之界，及其至於天龙帝龙罗觉长天，其寿盖一千二百七万九千七百七十五亿五千二百岁，然犹在阴阳迁变之中，未能入於无形者也。安期生乘骏麟而见三皇神姥，以问阳九百六之灾。神姥曰：阴阳运尽，水火焚漂乎，天地三界变灭，惟乾阳、金阙、坤宫、明堂存焉。於是十真之外归於金阙，大力神王归於明堂，纯阳不坏，纯阴不消者也。何以能炼至於十真之外乎？曰：炼形不为气，炼气不为形，其气可以见，而其形不可睹也。出不为气也，入不为息也，入於无形不使迁变#4盖气象不能拘矣，是盖与虚皇上真同者也。
　　修真篇
　　导通谷海，调适神舍；专心任真，静而观化。
　　至游子曰：人之元首有九窍焉，其上象乎九天，其下法乎九地者也。身有九窍，复有五城、十二楼、金堂琼宫，神所保之。
　　九宫太一者，何谓也？专心任真，惟存乎一官则涣然见矣。於是百邪自除，众福鼎来。用此道也，吾有六气之方、修身之旨焉：咽者，主於肺也；呵者，主於心也；嘘者，主於肝也；呼者，主於脾也；吹者，主於肾也；嘻者，主於三焦也。三焦者，法象乎三十有六气，分行於五脏六腑，通导乎水谷之海，调适乎形神之舍。夫欲养神者必先养其气，欲养气者必先养其脑，欲养脑者必先养其精，欲养精者必先养其血，欲养血者必先养其唾，欲养唾者必先养其水，然后可也。
　　九还七返者，何谓也？大而论之则一年也，小而论之则一日也，昼夜一周而天降地腾矣。故自寅而至於申，斯七返者也；复至於坤，斯九还者也。神仙之要莫大乎存想。存者，存我之神也；想者，瞑目见其形，收心见其心。目不离於身，身不离於神，此存想之渐也。其次当养性焉。养性之道欲少劳而不可极也，不可强其所不堪也。食饮欲少而不欲顿，常若饱中之饥，饥中之饱，此善养生者也。是以先饥而食，先渴而饮，食已则行，以手摩其腹者，其数百。暮卧则闭地之户，不然则真气失而邪自其外入矣。屈膝偃外，枕右而寝，其名日吉祥。春夏则蚤兴，秋冬则晏兴。其蚤兴也，勿前於鹦呜；其晏兴也，勿后於日出。常闻鹦呜而念身中有人，其长三寸，黑衣而立，念之久则可以视万里之外矣。
　　吾之动止孰亦知夫有所禁乎？晦日勿歌，朔日勿笑，前后搜勿视日月星辰、勿视西北，车勿奔，马勿驰，井勿越，鳌勿跨，枕勿高，唾勿远，眠勿举席，坐卦勿犯风霜，此未足语修真之至也。
　　吾闻诸太上曰：气象天地，变通莫测，阳龙阴虎，木液金精，上入於泥丸，下注於丹田，采五石以哺百神，内丹成则外丹应，外丹应而内丹未充，亦未可以升举矣。或闻乎金声玉振者，道将成之征也。
　　悟真篇
　　行於黄道，阴剥阳纯；玄珠有象，太一归真。
　　张平叔名伯端，天台人曰：道有二焉；夫炼五芽之气、服七曜之光、注想按摩、纳清吐浊、诵经持咒、饮水吞符、扣齿集神、绝肉辟谷、存神闭息、补脑还精及夫饵草木、缎金石，是为幻化有为之用，所谓易遇而难成者也。况夫闭息者入定出神，其理属於纯阴，其舍难固，不免用迁移之法，未得所谓自然无漏之果，岂能回阳换骨而升天者哉？
　　吾有九转金液还丹之道，在乎究阴阳、达造化、追二气於黄道，会三性於元宫，钻簇五行，和合四象，龙吟虎啸，夫唱妇随，玉鼎汤温，金炉火起，於是始得玄珠有象，太一归真矣。其用功也，盖斯须焉，至若防危虑险在谨於逆顺抽添而已，养正持盈在谨於守雌抱一而已，如是复阳生之气，剥阴杀之形，节候既周，脱胎神化矣。而学者乃以铅汞为二气，五脏为五行，心肾为坎离，肝肺为龙虎，神气为子母，津精为铅汞，不知浮沉宾主之理，何以异乎以他人为亲者哉？是殆不知金木相克之幽微，阴阳互用之要妙，於是使日月失道，铅汞异炉，欲望还丹之成，不亦难欤？观夫群书，皆云：日魂月魄，庚虎甲龙、水银朱砂、白金黑铅、坎男离女、凝成金液，不知真铅真汞为何物也？今攘其诗五篇：
　　一曰：伏炼三黄及四神，若寻草木更非真。阴阳得位归交感，二八相当自合亲。潭底日红阴怪灭，山头月白药苗新。时人不识真铅汞，不是凡砂及水银。
　　二曰：人人尽有长生药，自是愚迷枉弃抛。甘露降时天地合，黄芽生处坎离交。井蛙将谓无龙窟，篱鹦争知有凤巢。丹就自然金满屋，何须寻草学烧茅。
　　三曰：不识玄中颠倒颠，争知火裹好栽莲。牵将白虎归家养，产个明珠似月圆。馒守药炉看火候，但修神定自然安。群阴剥尽丹成熟，跳出凡笼不是难。
　　四曰：要知产药川源处，只在西南是本乡。铅见癸生须争采，金逢望远不堪尝，送归土釜牢封闭，次入流珠厮配当。药重一斤须二八，调停火候托阴阳。
　　五曰：三五一都三个字，古今明者实然稀。束三南二同成五，北一西方四共之。戊己自归生数五，三家相见产婴儿。婴儿是一含真气，十月胎圆合圣基。平叔以为未尽，又为短章，复缀其要焉。
　　其一曰：日居离位反为女，坎配蟾宫却是男。不会个中颠倒意，休将管见作高谈。
　　其二曰：卦中设象像仪形，得象忘言意自明。后世迷徒惟泥像，却行卦气望飞升。
　　其三曰：咽津纳气是人行，有物方能万物生。鼎内若无真种子，犹如猛火煮空铛。
　　其四曰：华岳山头雄虎啸，扶桑海底牝龙昤。黄婆自解相媒合，遣作夫妻共一心。
　　其五曰：不识阳精及主宾，知他那个是疏亲。房中空闭尾问穴，误杀闱浮多少人？
　　其六曰：用铅不得用凡铅，用了真铅也弃捐。此是用铅玄妙诀，用铅不用是诚言。
　　其七曰：西山白虎性猖狂，束海青龙不可当。两手捉来令死斗，化成一块紫金霜。
　　其八曰：竹破还将竹补宜，覆雏须用卵为之。万般非类徒劳力，争似真铅合 圣机。
　　其九曰：雪山一味好酝酬，倾入阴阳造化炉。若遇昆仑西北去，张骞始得见麻姑。
　　其十曰：八月十五玩蟾辉，正是金精壮盛时。若到一阳才起复，便将见火莫淹迟。
　　其十一曰：玄牝之门世莫知，指他口鼻妄施为。饶君吐纳经千载，争得金乌钢兔儿。
　　其十二曰：须将死户为生户，莫执生门作死门。若会杀机明返覆，始知害裹却生恩。
　　其十三曰：月才天际半输明，早见龙昤虎啸声。便好坚心修二八，一时辰内管丹成。
　　其十四曰：偃月炉中玉蕊生，朱砂鼎内水银平。只因火裹调和后，种得黄芽渐长成。
　　其十五曰：梦谒西华到九天，分明授我指玄篇。其中简易无多旨，只是教人炼汞铅。
　　其十六曰：华池宴罢月凝辉，跨个金龙访紫微。从此众仙相识后，海潮陵谷任迁#5移。
　　其十七曰：赫赤金丹一日成，古仙诗语最堪听。若言九载三年者，尽是无稽款日程。
　　其十八：太一曰：女子着青衣，郎君披素练。见之不可用，用之不可见。夫妇若相逢，恩情自留恋。炉中火焰红，真人自出现。
　　道枢卷之十八竟
　　#1连：辑要本作『达』。
　　#2北：辑要本作『 壮』。
　　#3知：辑要本作『 如』。
　　#4迁变：辑要本作『变迁』。
　　#5迁：辑要本作『 还』 。
　　道枢卷之十九
　　至游子曾慥集
　　洞真篇
　　洞真篇港存五芽，并用六气；淡乎无思，神守其位。
　　于真人曰：自元命太岁之日，子之后午之前，趺坐静室，心地湛然，无思无虑，於是束向扣齿、呜天鼓者三十有六，想吾首，荫其华盖，坐据狡现，左侍青龙，右侍白虎，前有朱雀，后有玄武，心拜四方，以左右手托膝，摇其脐腹，左三右七，热摩左右手，拭其面目耳顶，随其时行之者三返，千日则神从顶出矣。惧则想回焉，其一先想吾身坐五色神云之中，云覆其顶，想定默默祝曰：五气混生，玄上之精，充布五藏，六院鲜明，内灌外逸，表裹俱清，灭秽招真，我飞太灵。祝已，於是先及青阳之精，青阳之云，咽津者九，结为九神，状如木星，玉带青衣冠，下布於肝之内，与神相向而坐，顺时吐息；次吸灵丹之精，赤神之云，咽津者八，结为八神，状如火星，玉带赤衣冠，下布於心之内，与神相向而坐，顺时吐息；次吸金魄之精，白神之云，咽津者六，结为六神，状如金星，玉带白衣冠，下布於肺之内，与神相向而坐，顺时吐息；次吸玄曜之精，黑神之云，咽津者五，结为五神，状如水星，玉带黑衣冠，下布於绛宫，穿二膀胱，入於尾问，上於夹脊，布於二肾之内，左三右二，与神相向而坐，顺时吐息；午则呵，卯则嘘，酉则咽。每行气既已，则闭其气，热摩左右手，以擦其面至於热，以左右手掩其耳，使不闻声，以指扣天鼓者三十有六。天鼓者，玉枕骨。每行气既已，扣其齿三通，咽者三，呼者三，皆从反声。於是吹肾、呵心、嘘肝、咽肺、嘻三 焦、呼脾，咽者为吐为泻其二，先想左目出日、右目出月，皆径九寸，在於两耳之上，其名日六合高窗。想定默祝曰：太上玄一，九皇吐精，三五七变，洞观幽冥，日月垂光，下彻神庭，侠照六合，太一黄灵，帝君命简，金书不倾，五老奉符，天地常宁，俾我不死，以致真灵，却喝万邪，祸害灭平，上朝天皇，还老返婴，大帝有制，百神敬听。祝已，於是吸日月焉，一息气咽津二十有七，结为二十七帝君：九帝君下入於绛宫，穿於尾闻，上冲於泥丸关之境；九帝君又中布於中关之境；九帝君下穿绛宫，布於下关之境，其神俱紫一表冕焉。三关者何也？脑也，心也，脐也。使日月遍於一身，内彻泥丸，下达五藏之中，皆觉洞照内外，如一身与日月之光共合焉。良久，扣齿九通，用嘻以吐息者二十有五度。每日行止寝坐，心存二十有四星，其大逾寸，如连结之状，又存星之中有一人焉，是为二十有四星，如婴儿初生而无衣。於是二，十有四星自嘘中而降，环身之外者一周。祝曰：二十四真，回入黄庭，口吐黄气，灌我命门，千精摄服#1，百神受灵，使我骨强，魂魄安宁，五脏受符，天地相倾。祝已，则吸二十四星焉二，息气咽津者二十有四。凡其咽也，则觉一星吞入於口，径至於脐之下，复觉星之光出为二十四真人，俱口吐黄气如烟焉，布於脐之下，郁然洞彻於内外。良久，用呼以吐息者十有五度。凡用呵、嘘、咽、嘻、呼、吹，既已，则出气之浊者十吐焉，想其形应乎五色，仍想吾之身焉。
　　崇真篇
　　丙丁为性，壬癸为命；学而穷理，乃识其正。
　　崇真子晋道成也曰：存三守一者，学道之要也。三者何谓也？精也，气也，神也，吾所谓真三宝者也。抱一者何谓也？抱守元阳真气也。神本在心，属於南方丙丁之火。心中有性，性属於阳焉。肾者能生元阳真气，泄而为精，秘而为真气，属於北方壬癸之水。水为命，命属於阴焉。夫能知存三守一之道，使气守精，精守神，神守气，久而神定气和，仙道可成矣。女子专意不离乳房之中、浮皮之内，旬岁补满真气，其功与男子同焉。其妙也，在乎心无所思，耳无所闻，目无所视，一意专静，精进勤行，则寒暑不侵，蜂姜不毒，攫乌不搏，赘兽不噬，色返乎孺子，力壮乎虎兕，七孔洞彻，夜视如白昼，心识开悟，道气自归，吹呵可以治疾病，嘤吐可以叱鬼神。於是神移於上霄矣。彼清都板苑，夫何远之有？
　　返真篇
　　虚谷探玄，而测其源；内返真性，复命归根。
　　虚谷子刘烈也曰：夫惟浑沦既判，清浊已分，尔为万物之灵，我得一元之秀。其秀本无死坏者欤！．其终自取灭亡者欤！名利蚁争，是非蜂起，於斯之际将欲返真性而归根，挫锐解纷，安居乐业，一灵顿息，万境俱忘，其亦有道矣！惟以智慧之刃可以断烦恼之鞅者也。是以甘言巧笑，烈士之心不可移也；曲眉丰颊，高士之目不可入也。於是去彼取此，体物知身，必澄澄寂寂，以忘其情。故神化气而气化形者，穷委之塞也；灵自明而照自照者，妙用之通也。杳冥之外，恍惚之中，此昆仑虚谷之生涯者也。吾有二歧，绵绵焉可以直入於天端；有一田，曲曲焉可以回环於地要。潜驰坤马，逆诉银河，游玑运动於一身，烟云发泄於七窍，万神齐至，百脉流通，二气混合以回风三宫升降而不息，於是返照慧灯而自见焉。寥天清簌而谁闻焉？此何道也？无为为功，有为为用者也。然后收藏在器，动静日机。始创玉炉，次安金鼎，上玄下扎#2，左阴右阳，龙虎交腾，坎离互作，推排四象，钻合五行，七曜参罗，八门开阖，於是子母相守而婴儿姥女亲矣，媒妁和合而夫妇谐矣。化土水火，符应日时，兔肺乌肝，其药合乎一斤之数者也。黄芽白雪，其精产乎二地之英者也。其功既成，则三万有六千之神上朝於帝，而吾於是可以度世，夺九亿九万之数也。况乃至道全神在乎金丹化体而已，自然入有从有，归无於无，有无相通，形神俱妙，落三尸而超三界，朝上清而证上仙，逃走阴阳，如是与天地齐矣。彷徨四达，出入八荒，时行则行，意往则往，又恶有生死祸福者乎？着还丹虚谷百篇，今取十四篇表而出之。
　　其一曰：此理幽微达者稀，擘开混沌立丹基。一雾金水冰撕结，三尺寒霜火焰飞。南北坎离分卦象，晨昏符火合天机。一丸变就纯阳体，缓辔扬鞭入紫微。
　　其二曰：楼观飞空异市朝，门迎双道接烟霄。玄炉白雪金童扫，素鼎黄芽玉女浇。风入碧池摇菌莒，月穿真馆照芭蕉。台中秀丽忘机倡，千古曾经眼下消。
　　其三曰：泛泛飘飘不击舟，真神时变九霄游。水中有火还相合，阴裹生阳却自由。白面郎君驱虎尾，朱衣童子把龙头。逍遥一入瑶台去，不管人间春复秋。
　　其四曰：摆脱尘劳涤寸心，不教时事等闲侵。澄澄固坐调真气，默默忘情养圣金。歧路两条通巨海，银河千振泻高岑。此中关键吾家事，二八回还踵息深。
　　其五曰：白玉龟峰阿母家，薄侵红日烂三花。一泓酥滴桑梢露，九片黄轻谷口霞。鹤顶有丹呈秀丽，蕾买心无着泄光华。时若不寻双径，徒费漫漫走海涯。
　　其六一气寥空素朴胚，玄黄分擘两仪开。坎离犹是乾坤主，乌兔元因日月胎。有水尽归束海去，无星不向北辰回。三才我得居中秀，造化生成自合来。
　　其七空心万籁奏佳音，神室虚凝夜正深。浪簇雪花开鼎面，光嬉星彩灿炉心。五行聚会庚还乙，三姓同归丙返壬。造化有功堪瞩目，火中菌莒吐黄金。
　　其八还元返本一归家，渐见枯枝发嫩芽。要识刀圭求戊己，须知水火是河车。初时传得金莲种，次后开来玉树花。儿女双双朱户裹，夜探还共醉流霞。
　　其九忽拈诗笔纵天才，春髓温温满满杯。混沌谁将分擘破，鸿蒙我自琢磨开。金莲下向丹池种，玉树移安翠岭栽。自是家园风景好，坎男离女一齐来。
　　其十谁信还丹事不深，肯於三五一中寻。若知庚甲擒龙虎，要识浮沉定木金。坤六产成离内火，乾三生得坎家壬。丹经子史明明说，自是迷徒不着心。
　　其十一不信浮华误了身，有谁肯问已求真。三回贺旦添三月，一度飞花臧一春。阳气如烟诚可惜，荒郊似水莫因循。书名竹帛千千兆，看取从前得道人。
　　其十二都言大隐混郾罗，却笑山居养太和。名利薄时人事薄，交求多后是非多。绿水青山超性窟，柳眉丹脸陷身河。借问货余能敌国，无常买得不来么。
　　其十三曰：日月循环子细推，天歪指准在游玑。大功欲就三千日，妙用无亏十二时。四八阴消除滓浊，九三阳长合希夷。玄关句句真消息，尽向诗中漏泄机。
　　其十四太乙神炉三迭存，周回上下法乾坤。天旋地伏龟蛇应，阴杀阳生卯酉门。火进屯蒙常燠燠，鼎涵金水镇温温。玄珠炼就金光灿，用献虚皇最上尊。
　　修真指玄篇
　　五行倒植#3，三田返覆冬子#4，夏午，神气内蓄。
　　华阳真人施肩吾吾闻之正阳真人锺离云房言，玉清、上清、太清、太无、太虚、太空、太质云者，盖大道有无之相生，以立天地之基标者也。以人言之，则三清者父母之精、气、神聚而为胎，精血为表，精气为裹，如天地之清浊者也。
　　纯阳真人以为龙虎交合而结内丹，三百日而真气生，炼就阳神，始在黄庭，次居内院，终出天门，此人之三清者也。肾为水，水中生元气，可比於地也；心为火，火中生真土，可比土石之聚也，脾者随呼而舒，以引於肾气而上行；随吸而入，以接於心气而下降，故#5呼吸之问般运天地，纯粹之气入於中官，饮食之际受纳万物，秀实之气资於四体，此人之三才者也。
　　纯阳真人父母交合而生身，人之三才也；心肾交合而生丹，吾之三才也。华阳真人日：斯言也，其玄矣乎，
　　月者，太阴之精也，阴不得阳则不生，所以月受日魂而为明也；日者，太阳之精也，阳不得阴则不成，所以日得月魄而见也。试言乎内，则犹肾气传於肝气，肝气出而肾之余阴绝矣，所以魂生於肝焉；心液传於肺液，肺液生而心之余阳绝矣，所以魄生於肺焉。於肾气之中而取真一之水，、心液之中而取正阳之气，即真一之水为胎，如日魂得月魄而明也，真一之水得正阳之气为主，如月魄得日魂而照也。
　　一岁有二十四气，一日之间亦有二十四时焉，故亥、子、丑之时，壬癸之位也，而小雪、大雪、冬至、小寒、大寒属焉；寅、卯、辰之时，甲乙之位也，而立春、雨水、惊垫、春分、清明、谷雨属焉；巳、午、未之时，丙丁之位也，而立夏、小满、芒种、夏至、小暑、大暑属焉；申、酉、戌之时，庚辛之位也，而立秋、处暑、白露、秋分、寒露、霜降、立冬属焉。五日一候，111 候一气，三气一节，二节一时。十二时者，阳时也；十千者，阴时也。艮、巽、坤、乾者，四卦时也，合而为二十四时，与天地二十四气同焉。一日十二时，时为三十度，共三百六十，与天地三百六十度同焉。天地之春夏秋冬，日月之弦望晦朔，人之子午卯酉，四时同焉。知其时候，以法致之，则丹全气足，可以长生，炼气成神可以入圣。
　　五行者，相生者也。故肺气得肾气方行焉，心气得肝气方行焉，脾气得心气方行焉，肺气得脾气方行焉，及於三田则精中生气，秘其精而气自壮矣。气中生神，养其气而神自清矣。五行相生可以延年，三田返覆可以超凡。
　　人有九宫何也？丹元宫者，肾也；朱陵宫者，小肠也；兰台官者，肝也；天霖官者，胆也；黄庭宫者，脾也；玄灵宫者，大肠也；尚书宫者，肺也；玉房宫者，膀胱也；绛霄宫者，心也。以九州言之，则冀州者，肾也；一兑州者，膀胱也；青州者，肝也；徐州者，胆也；扬州者，心也；荆州者，小肠也；梁州者，肺也；雍州者，大肠也；豫州者，脾也。以形言之，肺长八寸，其状如华盖；心长九寸，其状如垂莲；肝长七寸，其状如悬瓠；肾长三寸，其状如悬石；脾长七寸六分，其状如覆盆；其类不可穷也。
　　肾气之中取水，心掖之上取气，气上水下，是为未济之卦也。肾气入於顶，真水下降；心气入於丹田，真气上升，是为既济之卦也。心肾交合而成内丹，肝肺传送而为火候，以合天地升降之宜、日月进退之数焉。
　　龙虎何以交合欤？自辰、巳至於午而止，其津分三咽之，於是幽室静坐，迭掌盘膝，忘思绝虑，微以升腰，闭目冥心，满口含津，鼻之中细细出息，引极再入，含津以压之，真龙不上升矣，引息抽之，真虎不下降矣。初觉其咽乾，次觉其心冲，终觉其情畅。龙虎既合，於是无质以生质，其形如黍，还於黄庭，是为玄珠者也。若炼之火候不差，斯为金丹焉？火者，三昧真火也。升降循环，有周天之道焉。十五两为三百六十铢，有周天之度焉。天气五日一候，故修炼者亦五日一进退火候焉。三气在於黄庭，其法用戌、亥至於子，静坐幽室，屏去思虑，微隐於几，轻胁其腹，使鼻中绵绵，用之不勤，默存丹田如火输焉；其转不倦，胁之勿动，困则暂止再胁者，盖以聚所散之气，想火转之於肾，心火下入於黄庭，始则其腹微痛，次则渐热，行之可以补虚益气，积而延年。若与前之龙虎并行，百日下火五两，自戌至於子，炼精成汞而药力全矣；二百日下火十两，自酉至於子，炼汞成砂而胞胎坚矣；三百日下火十五两，自申至於子，炼砂成金而纯阳气生矣。何以取火乎？以念珠一百八凝息计数，数足方得一铢焉。
　　何以肘后飞金晶乎？用子之时一阳初动而下功，披衣正坐，握固存神，扣齿二十四通，集神和气，忘思绝虑，闭目冥心，存下丹田，微偃其脊，始觉腰之下稍热，如未热则再偃，至热则止，於是气过於尾闻下关，次过於夹脊双关，次过於玉京上关在心之左，以至升偃，一撞三关入於泥丸，日出而止，行之一夕，可全一年之损，如满其数则可以补脑益髓，返老还童矣。故辰、巳曰交合，戌、亥曰进火，子日退火。
　　何以谓之金液还丹乎？其法用子之时，静坐存升，掩耳闭息，轻轻摆撒，使肾气入於顶，攻击神水下降，自上愕而来，清冻美甘，不漱而咽。久之，骨健身轻胜寒暑矣。
　　何以谓之玉液还丹乎？其法用辰、巳之时交合焉，静坐绝思虑，以舌拄牙缝，双收二颊，有津则咽之，无津则咽其气，满乎三百六十之数，此自肺而升者也，可以益一年之损而已；有内丹不用此。於子之时存升偃脊，一撞三关，既入於顶急闭其息，掩耳摆撒，金液使下降焉。於是不漱而咽，於时即高身起腹，举腰正坐，使金液随元气散入四支，通流百脉，是为金液炼形者也。久之，目视金华，体出金光，不止长生而已。於午之前辰、巳时收颊咽气，补虚，数足乃继而用之。方咽未咽之际忽升身正坐，高举其腹，气入於四支，百脉传入於经络，百日则肌如玉，血如膏，颜如婴矣。炼之法有二：其一以丹炼形，三田反覆者也；其一以无丹炼形，五行颠倒者，是为玉液炼形也。存升偃脊，一撞三关，直入於泥丸，掩耳闭息，金液下降，即举腹升起，丹田纯阳一升一降，相见於重楼之下，是为既济。始成一珠，其大如黍，其色莹而黄，乃还於黄庭，是为金粟。遂#6出金光於皮毛，计功定其息数，此既济者也。
　　人之元气日一循环焉，其元神旬一交番#7焉。甲乙之日卯时炼肝气，丙丁之日午时炼心气，庚辛之日酉时炼肺气，壬癸之日子时炼肾气，皆炼之成神焉。惟脾无正气而不受炼，戊己之日安闲可也，正坐静室，屏思虑，扣齿二十四，惟心在道，神定气和，默观所炼之脏，心至则气自至矣。丹田纯阳之火至是为三花和会，非比三昧之火也。旬炼之一番焉，凡百日每脏各炼十番，於是气升神见，各随其色纷纭上起，回观反照，见五色之云，兴於壶中，此炼气成神，上朝天元，并入神官者也。然惧外魔以乱天真，当速收内观以起火焉。故曰：欲长生者，炼丹下火可也；欲不死者，还丹炼形可也；欲升仙者，炼气成神可也。
　　烟萝子曰：仙者咽气，闭息不入，喉中往来，当其气满难住，正坐升举其腰身，如是不止，气冲凝滞而又可以延息少时矣，积气生液，内滋於五脏六腑，外润於皮肤。此安乐之上法也，然未尽玄微焉。玄微之道在夫幽室静坐，绝虑忘思，咽气闭息，急则升身，放则换气而夺余息，於是心腹空而首目清利，体充悦而神气调和，此延年之法也。或饮食过度则闭息虚心，自然消除矣；或气血凝滞则闭息默观病之所在，病则愈矣。
　　夫纳九咽一、存三放七、定息内观，事无不毕，此长生之诀也。何谓也？鼻入清气而纳之九分，咽中一咽，不使所入之气往来，觉其急则举身取气放息，勿令出尽，常存二三焉，当其闭息之际，默观五脏，气自通和，则其疾去矣。
　　正阳真人曰：欲觉阳公长子，须是多入少出，从其男女相争，过时求取真一。纯阳真人释之曰：阳公，乾也。乾一索於坤而生震，震为长子，在人为肝，在时为卯，是为泰卦，三阳之候也。於时肾之气为婴儿，上传於肝，心之液为姥女，下降於肺，肺气相交，於是其鼻入多，其口出少，凝住不使传降焉，是为男女相争。积气生液，於是真气益多，故日过时求取真一者也。然则玄微者，不离於卯之时而已。外应於泰，内契坎离气交之候，鼻入清气，升身内想，默计周天之数凡三百有六十，可以夺一年之气以补已往之损，比之胎息无时焉。弱者可以骨健，老者可以还童矣。 
　　歧伯曰：人之真气，春藏於肝，夏藏於心，秋藏於肺，冬藏於肾。肝、心阳也，肺、肾阴也，随时养之，不出冬夏二至、春秋二分之候。所养之法，淡然自适而无所惑，静坐内观所养之藏，自然气凝而有象有形焉。故以阴气为胎，以阳气为息，气住则形住，是为长生之要也。《灵枢》曰：天地反立，阴阳逆生，炼铅炼汞，自然道生。扁鹊曰：冬至之后十有五日，真铅积之一分，其状如轻烟焉，夫能炼之，可以安乐延年矣；三十日，真铅积之二分，其状如薄雾焉，夫能炼之，可以返老还童矣；四十有五日，真铅积之三分，其状如垂露焉，夫能炼之，可以留形住世矣；夏至之后十有五日，真汞积之一分，其状如戏蕊焉，夫能炼之，可以健骨轻身矣；三十日，真汞积之二分，其形如含莲焉，夫能炼之，可以长生久视矣；四十有五日，真汞积之三分，其形如抱卵焉，夫能炼之，可以炼形化气矣。故炼真铅而为阳胎，炼真汞而为阴息。以阴息为阳胎，自然有形化无形矣；以阳胎投阴息，自然无质生有质矣。然歧伯不知时，扁、鹊不传法。若夫冬夏．二至则时未善也，随时内观则法未尽也。惟冬之子、夏之午则凝息留气，而后静观，敛身集神而先注意焉，斯可谓尽矣、善矣。是以胎息之要在乎绝无动念，譬夫以水浇石，无可得入，於是神定气和，元灵自住，真胎自凝。是为无漏，三年小成，六年中成，九年大成者也。
　　神公言其胎息曰：勤守中，勿放逸，外不入，内不出，还本元，万事毕，谨修持，无时日。曹道冲释之日：勤守中者，神识内守也；勿放逸者，一意不散也；外不入者，对境如无也；内不出者，居尘不染也；还本元者，专气致柔也；万事毕者，止外无求也；谨修持者，勤而行之也；无时日者，长生久视也。然则真胎息者，其惟物我两绝，神气并集，凝而为胎，住而为息，形神俱妙可以长生，神气合体，可以入圣。於是穷理尽性以至於命，自然神气交和，无中生有，内外明白，以色为空，天真元灵，湛然自乐矣。
　　玉皇有神用之诀日：存三守一。高上元君释之日：三者，精、气、神也；一者，肾也。肾中生气，心中生神，神气交而为精，精神住而还下，於是上存其神，中存其气，下存其‘精，三存既毕，则守其一在於丹田，不论内外之境与出入之法，自然气还元而自住为胎焉，神随气而不散为息焉。神气一体则无死生，心肾一气则无疾病，如是一切之境从何而入，一切之念从何而出乎？若厌乎尘世，则当升气以为神胎，集神以为气主。於是气胎神息与有象之形分而二三，化而万亿，真灵不散，是为入#8圣者。
　　太上玄机有自然胎息之诀曰：长生久视。徐真人释之曰：静坐忘思，久视於上田，则神长生矣；久视於中田，则气长生矣；久视於下田，则形长生矣。视者，视之勿离其视之所，心神随视而止，肾气应神而传，自然有形之气暗藏无象之神，形中有胎，胎中有息，息以神住，神以气存，此久视之道也。吾於天地之问止知其身，其身之内止知神气而已。故上视神宫则其神不散，视久则炼神，神聚为胎，以所传之气入而为息，自然而上也；下视气管，其气不散，视久则炼气，气聚为胎，以所存之神入而为息，自然而中也；炼气会合，常守丹田，凝而为胎，住而为息，自然而下也。上、中、下者，三田之谓也。
　　肾之真水者，虎也；心之正气者，龙也。龙虎交而为玄珠，火候足而为金丹。取辰之末巳之初，是为巽之时，幽室正坐，满口含津，勿吐勿咽，以压龙虎之气，使之不走，交合而为玄珠焉，其大如黍，还於黄庭，每元可以增真气一丈矣。
　　火候者，何也？心之正阳之气是为真火，真火上升是为炼形，及其下降是为还元，可以益气而延年。当戌之末亥之初，是为乾之时，幽室正坐，胁腹勿动，凝住上传之肾气不升，内想真火而下降，行之一日可以补一年之虚。
　　纯阳真人曰：金丹之要，存升开闭，过关无急，火候无差，产成金液者也。於子之时一阳初动之后，披衣正坐，握固内定，存下腰身，使肾合气聚，觉脐腹微热，渐升其身，微偃其脊，运肾之气复过尾闻，自下而上，次过中关，於玉京直入於泥丸，以补其脑，自然髓实骨健。若炼金丹，则作退火焉。夫龙虎相交为玄珠，以心火下降为补益，以肘后飞金晶为补脑之法，并用是为金丹焉。、玄珠者，金丹之体也。进退火候合於周天之数，三百日无差则为金丹矣。胁腹凝息行一百八之数，自子逆行至於午，以心火下降而炼黄庭，於是五日加六铢，二十有五日移一时，此进火者也。升身偃脊，行一百八数，自子顺行至於午，以肾背飞而补泥丸，於是五日加六铢，二十有五日移一时，此退火者也。内丹既凝而生纯阳之气，是为气中有气。於是不计昼夜，升身正坐，是为太阳。炼之百日，其身轻矣；千日，飞腾而入南宫为仙。夫以纯阳随其元气所传以炼五脏之气，凝为胎元，炼气可以成神矣。丙丁之日，其时用午；庚辛之日，其时用酉；壬癸之日，其时用子；甲乙之日，其时用卯。於是静坐忘思，双收二颊，以喉中虚咽为法，所咽之数不过百焉，十日浇遍，百日而足。於是纯阳之气不能害於五脏，五脏之元神隐於真气而不散，五脏之真气隐於元气而不耗，由是随元气所传而炼其气，即气炼神，神自气中而出，止#9朝於元顶，入於泥丸。无丹者行此法，随时浇灌可以炼形焉。
　　道枢卷之十九竟
　　#1『千精摄服』，据辑要本补。
　　#2扎：辑要本作『牝』。
　　#3倒植：辑要本作『颠倒』。
　　#4冬子：辑要本作『冬至』。
　　#5故：辑要本作『而』。
　　#6遂：辑要本作『逐』。
　　#7番：辑要本作『会』。
　　#8入：辑要本作『人』。
　　#9止：辑要本作『上』。
　　道枢卷之二十
　　至游子曾慥集
　　真一内丹篇闭息漱液，阴阳以通；时之用，一岁之功。
　　子，复也；丑，临也；寅，泰也；卯，大壮也；辰，夹也；巳，乾也；午，妮也；未，逐也；申，否也；酉，观也；戌，剥也；亥，坤也。岁有十二月，日有十二时，吾以时易年矣。每时运用乎二卦，共十有二爻，一岁之象也。故一时之用得一岁之功。然自子至巳可以行也，午之后不可用也。子之时先进火焉。息者，火也；火，阳爻也。闭息三十有六，是为一阳爻，然后进水焉。津者，水也；水，阴爻也。漱液二十有四，是为一阴爻。故子之时行乎复，巳之后行乎娠，常相对行之。此一时而用二卦者也。子之时，其爻一阳而五阴，则先闭息三十有六，然后漱玉液二十有四。既已，则复行午时之卦，其爻一阴而五阳，则漱玉液二十有四，而后闭息三十六者五过，通於子则为六阴六阳，可以夺一岁之用矣。凡#1行持也，依爻数阴阳为之，必平坐握固，扣齿。子之时，面子之位，余亦如之。行已，则托天导引者数过。久之，内丹结矣。一岁之后可出之浴以太阳焉，所谓出玉池入金室，大如弹、黄如橘者也。修气者，运阳以炼阴也。阳始於子，盛於巳；阴始於午，盛於亥。故常以子之时运用寅之时，行持至午则止，避阴气也。
　　还丹参同篇
　　一气精华，得火乃滋；还丹之根，其在南离。
　　昔者，燧人氏钻木以出火，女娲氏炼石以补天，斯合神丹之道矣。或曰：何谓也？曰：木者，汞之性也；金者，真火也。是以还丹之根在乎南离焉。何也？生於太阳之中，得火而后化乎形质者也。其一变，则潜形乎混沌之中，感处乎母之胎方，受精华之气，此朱为汞者也；其二变，则赤元之数合乎丹田，为受气之因，融化而为凝酥，於是魂魄降於合抱之位，此汞成雪者也；其三变，则青神之液独化於扶桑，此雪成砂者也；其四变，则白虎之义其气其汞和矣，复於根类，此砂成黄者也；其五变，则玄黄之化密，来於后土气，充於上元，剖分形质，此黄成铅金者也。故曰一物含五彩，其斯之谓欤！
　　夫汞不得火则其身虚焉，铅得水则其体光焉。岂非月之兔#2其可见者耶？日之乌其不可见者耶？是以太上之丹，虚无之道也。汞铅者，其何传乎？其出於恍惚而变於杳冥者欤？生於太初之始，成於混沌之中，为乾之宗坤之本。故气运者三千有六百年，节候者九转八琼。由是水火盈满於丹田，日月始终於鼎器，从文鼓武，灵炼幽玄，夺造化於炉，托乾坤於掌，气腾其身，来往自然，化龙於青汞之门，伏虎於白金之路，精沉气海，气抱精元，玄黄体化，气类相须，反，南方之赤色，故名还丹之道焉。五行以之颠倒，八卦以之逆顺。魂也，魄也，降於合抱之位，其变化无穷矣。紫府仙都，玉洞丹室，乌驾金蟾，兔乘白马，於是有神功焉。
　　夫月满则亏，日中则反，焕然玄象，以魄交於其魂，金水制伏而无外。曰屯日蒙者，药也；曰否曰泰者，炉也。所余各有配俪焉。一岁者三百有六十日，以应乎六十有四卦，卦三百有六十爻也。一旬者一百有二十时，昼夜行乎十有二爻二卦也，则三旬可以为一岁，而九旬斯为三岁矣。日月者，昼夜如车之转焉。日有三十度，天地转关。《经》曰：三十辐共一毂，当其无有车之用也，其乃应于法象之妙焉。此於丹道盖近矣。
　　《诗》曰：关关虽鸠，在河之洲。雌不孤居，雄不独游者也。是物之芸芸各归其根，类同以聚矣。去汞则分矣，《素书》所谓同气相感者也。《阴符》曰：黄腰啖虎，水木相刑，榆甘柔金，河车伏汞，其秘盖在乎神水华池焉。《太易志》曰：黑者，水之基也；白者，金之体也。《石洞记》曰：真五行者，一水一石也。中宫者，气之主也。水火激之成物，是为金液金丹矣。《参同契》曰：种禾用粟，附鹦用子。其此之谓欤！阴真君曰：阴者，真砂也；阳者，真汞也，求之不可妄动焉。无质而生质，是为还丹，非所谓凡汞凡砂也。青霞子曰：吾有丹砂焉，取金之精、活石之液，合为夫妇，列为魂魄，一体混沌，两情感激，此丹砂也。
　　《易》曰：初九，潜龙勿用；九二，见龙在田；九三，君子终日乾乾。何谓也？万物者，生於一，老於九，汞之未得火而变化也，其隐於砂之中，是为潜龙不得用也。砂之正体以火飞之，入於铅中，见乎真火真汞而交感焉，是为见龙在田。田者，丹田也。丹为汞，田为土，土生万物者也。水之中有土，是为真金。真金者，丹田也，是为终日乾乾者欤，金汞成真可以变化矣。乾者，火也，金也。九者，铅之数也；三者，木之数也。天得一而见水，得二而见火，得三而见木，得四而见金，得五而见土，修炼者不可以不知乎此也。白金也，汞也，各当八两，二八者合於一斤，此炼砂、炼灵象之数也，总集於一。一者，水也。水之中有火，火之中有木，木之中有金，金之中有土。五行混一则二仪开阖，日月明矣，三才备矣。故一生二，二生三，三生万物。乾为父，坤为母，内有寒暑、阴阳、日月、星辰焉，其罗列进退休王，皆自然之道也。夫砂也、汞也，得火而后飞腾矣，得水而后藏体矣，得金而后交感矣，得木而后本明矣，得土而后生成矣。於是以金为丹，丹为白虎，白虎为真火，真火为日魂，日魂为金鹅，金鹦为华池，华池为黄铅，黄铅为媒氏。汞又以木为青龙，青龙为黄水，黄水为月魄，月魄为玉兔，玉兔为黄芽。黄芽者，生於丹田者也。丹田之本体，其名金公。吾能知其道则可以不抛金水而化青龙矣。青龙者，汞也，必俟玄黄成其终始。玄黄之内有真。金焉，当与木精通乎鬼神。鬼神者，无形质也。大帝以为金室逍遥，降出太和之津，於是可以仙矣。夫求华池者必由於此门焉，丹砂隐其中矣。吾明乎鼎器，见乎形容，究五行，穷八卦，定休王之始终，别囚死之宗元，魂魄交争，阴阳来往，金隐於秋冬之卦，汞藏於春夏之形。束南者，斯为丹汞之神也；西北者，斯混水金之道也。吾盖有十干形象之图焉；中央者，万物之草也，戊己为烹炼者也；束者，甲乙也，甲为沉石，乙为浮石；南者，丙丁也，丙为武火，丁为文火；西者，庚辛也，庚为世金，辛为世银；北者，壬癸也，壬为真铅，癸为真汞。呜呼！吾其开天之秘乎？
　　金丹明镜篇
　　水火之数，坎离之象；迹其精深，得道过半。
　　玄一曰：观夫乾坤至大，易行乎其中矣。故知离己日精也，坎戊月华也。鼎则乎天地，药法乎日月，有男女之象焉；始乎否也、泰也，周乎既济也、未济也，於是药鼎成矣，非世之所谓五金八石者也。
　　《经》曰：一生二，二生三，三生万物户故自一之水，一一之火，三之木而为龙，在於束者也，四之金为虎而成，五之土合乎土#3彩，应乎五行，明乎四象，凡乾坤之内，其下有形焉，其上有象焉，吾法则其阴阳之造化斯犹反手尔。故能知一之水、二之火、坎离之二用与夫日月，则已得还丹者过半矣。是以五行之道得一而毕乎！
　　玄一曰：吾见世之烧炼迷谬者不知几何人也，知贪乎黄白，不知慕延生，彼岂知阴阳之根蒂、南北之要津耶？
　　诀曰：用铅不用铅，须向铅中作；及至用铅时，用铅还是错；欲得识还丹，终不离铅脚，斯道之要也，而世不知采铅者，须知金公焉、河车焉，五行全是金公也，北方正气河车也。乃取雅安之铅雅州也、键为之铅嘉州也、土之铅、珑驮之铅、草节之铅而为鼎，投以水银而养火焉，非吾所云道也。语曰：铅若是真，不失家臣，铅若不真，其铅难亲。其要在乎阴阳和合、五行备而四象全，然后知真铅者真一也，太一丹田从铅而始者也，观夫火中之木、水中之金，则铅汞明矣。
　　诀曰：五行颠倒卫，龙从火内出。五行不顺行，虎向水中生。此言真水火与日月精华者也。鼎无首无质也，然无质而生质矣。故阴极而阳生，阳极而阴生焉。愚者将空炉拥千斤之炭，露地鼓扇，以为赚日月之精华，无质自然生质，火汗赤红聚於炉中，用之为丹，服之则燥矣；或持水精之珠於日之下以承火，於月之下以映水，复以火炼其水，以为真水火日月之精而为药；或闻至人之言曰，采乎蚕食之前，成乎火化之后，遂取蚕未食之桑焚之为灰，八月既望以灰承露收其汁焉。玄一曰：是皆非道也。夫日出於扶桑甲乙之上，所谓未贾者也，火生於木者也；庚申为月窟者也，是为寅之前未之后。吾闻其诀曰：淮南王号秋石，王扬隐说黄芽，西方承王气，得道在中华。其状也，其外白，其内黄，如鹦子焉。世不知西方庚辛，兑之金也，太白符应属於秋焉，乾之少女采斯气为鼎中之宫而作丹者也。少女之气者，轩后美之为金华，淮南秘之为秋石。金者土之子，何也？金土相生而孕芽蘗#4者也。八月天歪在於酉，万卉凋落J 故金克於木。惟木生芽，吾丹之道如金之上生芽，其黄如蘗，染之有色，应於中方而黄芽者也。、故曰：黄芽者，铅汞所造也。阴之壳其含阳华，夫不得黄芽则去金丹远矣。
　　世不知从一至於五，运合五行，於是始符契於五彩，虹晕於天霞，起於炉者也，故炼取真水土者，道之要欤。六戊、六己者，土也。土无正形，王於四时之季，而应於五方。世不知水之一、金之四为之戊焉，火之二、木之三为之己焉，戊己诚合於正中，足乎阴阳之数，方具美矣。於是阳壬不自火中而去，则阳壬不得作烟矣。如鹦抱卵，日数既足则生子焉。如人＋月而生。故曰：孤阴不成，孤阳不立。汞砂皆阴者也，譬如二女同室者欤！夫人因二气和合而生，以父之精为骨，以母之血为肉，结而成形，十月而生。吾之道犹是也。中男御乎中女，交合以成形矣。少女之气百数，其秘在於还精补气而已。离 者，其中含阴，象乎日之中有鹦而为女之血者也；坎 者，其中含阳，象乎月之中有兔，阴极阳生而为男之精者也。圣人以南北二位为药，犹父母配合而生者乎。震 者，长子，继父体者也，又归於兑 而成少女焉，采少女之气百数而为丹为鼎。鼎者，元无鼎也；药者，元无药也；本乎人之情性不离，而皆禀乎四象者矣。愚者不之知，乃以污#5秽而成之，非也。吾之至药法，象乾坤剖一气而分阴阳，如人用父母之传元气而生者，於是合日月、备三才、成四象、符五行焉。五日一候者，六十时也；旬又五日，一气至矣；三旬有六日，丹凤形矣；四旬有九日，五彩全矣；六旬有四日，四气足矣。五行气尽，於是乎产芽而药见真一焉。然后有三十六龙，置否泰之鼎，立太一#6之神室，坎离为日月，震兑为龙虎，则真水火与夫内外阴阳，安设神室於城郭，依法则听刻漏，候一阳爻之生也，运既济、未济之阴阳，施文武之下火使之炎上，於是阳气上腾而为天焉；吾之上水润於下，则为阴气下降而为地焉。汞者，人物也。男女交合，各孕真精，权变斯须，圣化无极矣。昔者轩辕氏游於蜀，悟三一之道，铸鼎成丹，乘赤龙而仙，用此道也。吾之药应乎上下之二弦。二八之数，有三百八十有四铢，每两二＋四铢，此乃一斤也。应乎六十四卦之爻，乾坤之二策，而成九转七返者也。
　　道枢卷之二十竟
　　#1凡：原作『几』，据辑要本改。
　　#2兔：原作『色』，据辑要本改。
　　#3土：辑要本作『五』。
　　#4药：辑要本作『孽』。
　　#5污：原作『汗』，据辑要本改。
　　#6太一：辑要本作『太乙』。
　　道枢卷之二十一
　　至游子曾慥集
　　大还金丹篇卯酉之门，功不可施；去黑取赤，入於华池。
　　金丹者，其药用真铅。真铅者，北方铅中白骨也。取之八两以作丹苗生芽如苗，又於赤中求汞。汞者，南方朱雀之精也，抽取之八两与铅同用焉。水火阴阳之用，盖水有上有内，火有下有外，三日、五日、七日添药入汞一两，水一盂，至十五日腾云矣。三十有六日，於是金凤成矣。昼夜阴阳，其要在於调和，则汞在鼎之中自作黄芽，三八之后稍加火焉。火当常热不差，及於开鼎则见真龙虎矣。此结头第一之数者也。去黑取赤入於华池，神符白雪同扬煮之，雪花用四两，陵郡所生。常如鱼眼，一九、二九、三九，察其得所则止，五九则甚矣。以汤洗而澄之，使之无味，其色如苍穹焉。复入金铛炒烙之，用仙酒濡之小点之，使其色红，三日已来，仍伏於火，入於鼎中，向炉而坐，二三四五，其两分明，五日一次，中运而起，复从离之上作始而行，卯酉二门不可运火者也，惟於南北功精而已。阴之火外也，阳之火立也，露出之遣风微入焉，又须固济坚牢其鼎。药之成也，如呼吸焉，百有二十日开炉，是为小还丹，服之万疾除之，涌泉乾矣。鼎之诀则非翰牍所能传也。
　　金书玉鉴篇
　　物备於我，勿求诸外；中官有鼎，覆以华盖。
　　夫修内丹者，必先正其炉焉。炉者，鼎之外坤也#1，吾之身是也。其中有长生之药焉，吾之神气精液是也。
　　炉有八门，何也？吾之目也，耳也，鼻也。於是为视听吐纳之关，斯其弃钥者也。其辟门之户，运动各取其宜，而常固守焉，勿使滋味逆邪伤於其内，－由是於天地之炉、造化之鼎，调其至药，配其阴阳，炼气神而后成功焉。
　　鼎之华盖下覆於鼎，何谓也？天者，乾也，金也。其内境则肺之宫也。上为华盖，下覆乎诸藏之上。其通於鼻，是为天门，升降呼吸，运精乎荣卫，循环乎五脏，流注於身。其动变浮沉、大小有定焉。其由天之运星斗，地之转江河。故天门运其肺者也，出入清气，为鼎之盖焉。
　　故地者鼎之腹，变化诸物者也。何谓也？地者，坤也。其内境则脾胃也，包罗水谷，上通於口。口者，咽门也，地之户也，收纳水谷，下伏於胃管。故脾者受天门升降之气，转动消铄，造化其水谷，而分其清浊焉。谷之清者升於上焦心肺之宫，而化为神气精液矣；谷之浊者则下泄於大肠、小肠焉。是以胃者造化之鼎也，口者地之炉也，鼻者天之门也。玄牝中央，其名日人中。斯三才者也天、地、人。
　　天门呼吸之气，其上符於星辰之度焉；地户流转之水，其内应乎血焉，於是可以论日月阴阳之理矣。
　　日者，处於上而尊者也，天魂也，太阳之火精也。其位则居於乾艮焉，夏王冬衰，夜短昼长。其中则藏阴气，隐金鹦焉；鹦者，酉也。其外应乎西方之金石，能生乎水者也。乾者，天也，金也。艮者，山石之中，斯阳中之阴也。其内境则上焦也，是为天心灵符焉。首者，艮之山也；口者，洞之谷也，斯其出水源者欤！故水者，坤之积阴之气也。升於上天，陵於华盖，而为雨露浸润於心，斯阳中之阴也。离之卦外阳而内阴，外君子而内小人，其犹丹砂属於火而中隐汞焉，是为太阴姥女之魄，其衣五彩。离者，丽也。其精为日而五彩华丽，中有绛宫，上通於目。目者，泥丸之宫也，其中有神。神者，天地之主，万物之灵也。欲修命者，先澄其神，神清正则万邪不干矣，此长生之大药也。或不能伏其心焉，内生奸火，其犹丹砂不死，见火则飞矣。故曰：心者，生命之主也。
　　月者，处於下而卑者也，地魄也，太阴之水精也。其位居於坤巽焉，冬王夏衰，昼短夜长。其中则隐阳精藏玉兔焉。兔者，卯也。凭束方之木，能生乎火者也，斯阴中之阳焉。其内境则下焦也，於脏为肾，肾有二焉。中央者，丹田也。前者也，巽海也，水府也。故江湖者归乎巽焉。世不知阴阳之正位，以谓北方则坎也，南方则离也。非也！夫坎者，南方坤巽之位也。坎之中奇阳者，南方巳午之火也；离者，北方乾艮之位也。离之中偶阴者，北方亥子之水也。月者外阴而内阳，外小人而内君子，其犹铅锡乎！故於阴之中其产白银，於砂石之水中其包赤金。金也、银也，俱阴中之阳，所谓婴儿者也。於是上与丹砂之中太阴之姥女合而为夫妇，情类相恋，斯凝而为砂矣。故坎者，水之海而龙之宫也，有帝王处北阙，正南面之尊焉。月者，地也。地无其阳则万物不生矣。 万物也者，禀天而生，向阳而长，此亦其常道也。配人者万物之灵乎？当顺乎天之道。天之道者存乎其身，於是纯阳真一、纯粹自然之气，可以致长生者也。
　　长生者何以致之哉？吾其昼夜修炼乎，故内功一日则天运一岁者也。於是升降阴阳，运行於四序十有二时焉。其昼应乎春夏，其夜法乎秋冬。昼夜始终，此天地之交泰者也。故亥、子、丑之时，其应乎天之冬焉，其阴升．於天心，其阳降於水府，温养其肾而变炼其骨，於是金筋玉髓而为真人矣。其犹山石潜受阴阳升降之气化，而为金、为银、为珠、为玉、为丹砂、为铜、为铁者欤！寅、卯、辰之时，其应於天之春焉。其阴降於华盖之下，其阳升於鼎鼎之上，温养其肝，生长其筋脉，其犹草木潜受阳和之气，而为华、为叶、为苗、为蔓者欤！巳、午、未之时，其应乎天之夏焉，其阳降於水府，其阴极於火宫，温养其心，变炼其血而成白乳焉。申、酉、戌之时，其应乎天之秋焉，其阳极而降於天，其阴复而升於地，温养其脾，变炼其皮肤焉。昼夜其应乎四时者也，阴阳炼於一体，於是自凡而入於圣矣，然不可不知君臣夫妇之理焉。
　　以吾之内境言之，则身者？国也；首者，城也；目、耳、口、鼻者，四门也；手足四支者，四方之兵防不虞者也。心者，国之君也；气者，臣也。故心为气之主，而气为心之使也。心神澄静，则元气和宁矣。神气合，则长生矣。其犹君圣而臣斯忠乎君，臣明而天下斯治乎。吾观夫内境之君者，绛宫纯元真一之气也。其臣者，坎宫太阴玄冥之液也。天降真气，化生万物，犹君之惠其臣也。北升阴气，凝成雨露，滋润万物，犹臣之佐其君也。君者，心也。心连於舌，其下有玉池焉，左日金精，右曰玉液，此所谓玄冥之液者也。升降於上为雨露、为渊泉，以浸灌其心，心则活矣，所谓君得其臣者也。臣者，肾也。二肾之中央者，丹田也。其前者巽海也，是为水府，其气本生於离，降气於下以温丹田，所谓君隐於北阙者也。故君圣臣贤则国昌炽矣，心明气清则身长生矣。欲治其国，先治其身；欲修其道，先澄其心神，而后调其元气，其道一也。
　　吾尝谕之家焉；身者，宅也；五脏者，宫也；乾者，父也；坤者，母也；坎者，中男也；离者，中女也；震者，长男也；巽者，长女也；艮者，少男也；兑者，少女也。乾父坤母，斯成偶矣；三男三女，斯为夫妇矣。肝者，束宫也，木也#2。甲，其兄也；乙，其妹也。甲以己为妇，乙以庚为夫，故肝得水而沉。何也？木带金之气者也。肺者，西宫也，金也。庚，其兄也；辛，其妹也。庚以乙为妇，辛以丙为夫，故肺得水而浮。何也？金带火之气者也。心者，南宫也，火也。丙，其兄也；丁，其妹也。丙以辛为妇，丁以壬为夫，故心能拒火，何也？火带水之气者也。肾者，北宫也，水也。壬，其兄也；癸，其妹也。壬以丁为妇，癸以戊为夫，故肾能拒水。何也？水带土之气者也。脾者，中官也，土也。戊，其兄也；己，其妹也。戊以癸为妇，己以甲为夫，故脾能纳谷。何也？土带木之气者也。此吾造化之鼎也。君臣於国、夫妇於家、神气於身，此长生久视之道，古今不易者也。
　　吾於是宜知夫内境真象焉。内境者何也？身之境也。真象者，吾身之炉，其中有天地、日月、星辰、风云、河汉、山岳、江河、草木焉。天者，乾也，金也，华盖也，处於万象之上，是为内境之肺者也。星辰日月之输者，是为内境之上焦，荣卫流行之度者也。太虚玄界之上清气凝集焉，玄界之下浊气聚散焉，上下清浊之分是为内境之中焦，罗隔者也。罗隔之上，清争之域也；罗隔之下，秽浊之境也。五岳群山者，首也；涧谷者，口也、鼻也；泉源者，津液也，饮食也；江河奔大海者，饮食聚於水谷之府也；云雨生山川者，毛发也。
　　夫欲知天地长久之道乎？盖得正一、真一者也。斯何谓也？是乃天地炉鼎之中，阴阳交合於内，不失其元气者也。夫人禀天地而生，合天地之精而为之子，故吾之内境亦有天地长久之道焉。夫不禀天地之道，究阴阳之功，奚得保其天年哉？夫能於其内境识其天地交合、其阴阳抱养、其神气津液，俟其日月满足则长久矣。
　　知所以长久矣，其可不知五行之变炼乎？五行者，五脏也。肝者，束方震宫，甲乙木也，青龙也；肺者，西方兑宫，庚辛金也，白虎也；心者，南方离宫，丙丁火也，朱雀也；肾者，北方坎宫，壬癸水也，玄武也；脾者，中央坤宫，戊己土也。吾有鼎鼎，於以调和四象，五行变转五行焉。水者液也，液之中有金，故日金液焉。金克木、木生火，火复炼金。四象还返，皆由於土者也。土者主於神也，神者得其道斯为仙矣，失其道斯为鬼矣。
　　修真者宜舍繁华、远嗜欲、却腥脍，清静逍遥，栖於岩壑，洁斋登坛，入室择日，俟时背阴向阳，暝目平坐，握固冥心，开辟炉之门以运火之候焉，於是五脏炼矣，百骸变矣，然后至於圣功灵化者也，虽然必更九转是为功满而登仙矣。一转则四月也，三转则一周也，九炼之功既全，於是三年而成丹矣。其大方寸，其重一斤，而阴阳各半焉。外应乎太易六十有四卦三百八十有四爻。何也？四卦者二十有四铢也，一两者二＋四铢，四卦一两，则六＋四卦为一斤。九转者，仙之初地也，於是灾患不干，寒暑不侵，水火不害，邪精匿矣。其能易形变体而入於圣者，中仙也。至夫大功玄化，真气纯阳，然后上升朝於帝君矣。
　　修真要诀篇
　　循其四序，以聚五行；问以金木，千日而成。
　　王子刘海蟾弟子王庭扬曰：道无名，其本自然。生一，一者，道之元也；一生二，二者，天地也；．二生三，三者，三才具而万物於是乎生矣。故天，父也；地，母也；人，男女也。父之精阳也，母之血阴也，合而为人，则三才者皆本乎一气者也。是以一者，长生之本也。
　　《易》曰：天地交而生坎离，用之者取象焉。世之修身养命者众矣，而少至於道者，何也？莫测圣人之旨而惑於闻者也。故辟谷咽漱、吞霞服气、般载拽己、饮乳闭息之论，非所谓要道也，其犹随山采珠者乎！吾所谓要者，修其真一，聚其五行，列八卦，合四象，括三才。乾坤，吾炉鼎也；坎离，吾药也。日屯、日蒙，起於朝昏；日既济、日未济，不愆于晦朔；日序循环，千日而成功矣。着诗百章，摘其要妙得十二篇：
　　其一曰：日乌月兔镇相随，性命关连尽不知，会取地天交泰事，自然交际坎和离。
　　其二曰：忙忙世俗拟求真，多弄朱砂与水银，不炼自家身上药，汞还死后固生人。
　　其三曰：周天火候至幽微，运动抽添尽有时，节气无差七十二，自然伏得虎龙儿。
　　其四曰：不在市郾不在山，不拘名利不拘闲，世人要见长生药#3，只透心灰是大还。
　　其五曰：阴属地时阳属天，一为鬼趣二为仙，修治要见幽明事，性命相关在目前。
　　其六曰：金丹有诀夺天权，说着根源在目前，拭指北方玄武事，龟蛇因甚两相缠。
　　其七曰：鬓斑发白报君知，犹自贪婪恣乱为，不会五行交日月，是时一苦告他谁。
　　其八曰：水火同情问木金，火水知他甚处寻，脱黄着紫因何得，只为河车转数深。
　　其九曰：五行四象坎并离，诗诀分明说与伊，只有工夫下手处，几人会得几人知。
　　其十曰：鼎炉火候密推排，炼得纯纯气上来，地户闲时骨髓实，天门积渐自然开。
　　其十一曰：学人既悟修真一，修一须求法护防，早是水中难住火，那堪阴鬼在傍相。
　　其十二曰：若未逢师且看诗，诗中有诀好修持，虽然不到蓬莱路，也向人问死较迟。
　　道枢卷之二十一竟
　　#1也：原无，据文例补。
　　#2也：原无，据文例补。
　　#3药：辑要本作r 乐』 。
　　道枢卷之二十二
　　至游子曾慥集
　　修炼金丹篇炼乎九鼎，行乎八卦；养息成神，冥於造化。
　　大丹要在乎养息成神而已。夫息者，日有三万六千焉，周流於三十六关，四六黑白之道，行於八卦，炼於九鼎者也。一日者有十二时，一时者八刻十七分。吾之四息为一至，可以通三十六关与四穴焉。凡一关穴息流二刻有五分，则一时为三千息，一刻为三百六十息。十二时者又分而为四季，有盛衰生克之道焉。
　　三十六关者，何谓也？下丹田者，素华关也；黄锺穴者，五路关也；尾闻穴者，翠微关也；天柱穴者，辗辕关也；肛后者，元门关也；泥丸官者，太一#1关也；玄膺穴者，海泉关也；十二楼者，三元关也；肺者，白虎关也；肝者，青龙关也；心者，蓬霄关也；脾者，中黄关也；二十有四锤者，皆关也。一日受盛，二日通元，三日玉琼，四曰七星，五日卫灵，六日明堂，七日瑞泉，八日命门，九日进城，十日坤元，十一曰皇君，十二日玉圭，十三日赤城，十四荣金，十五日透龙，十六日玉药，十七日玉楼，十八日金泉，十九日金城，二十日冲天，二十一曰金凤，二十二日冰霄，二十三日会元，二十四曰百琼。
　　四穴者何也？肝者，羊车也，乘之朝玉皇以会万神，其名日蓬瀛穴焉；肾者，鹿车也，乘之以朝昆仑，其名日三峰穴焉；心者，大牛车也，乘之以驭火龙，入於蓬莱，其名日守中穴焉；脾者，土也，镇於四方，左右有金水，其名日保城穴焉。
　　黑白之道者何也？白金、黑虎阴阳之气也。其行由於荣卫。出者，荣也；入者，卫也。出入为一息各拘十日，一息自有四至焉。冬之月纳阳在於内，其应子、丑、寅之时者也，於是一万三千息行於荣之白道焉，二万三千息行於卫之黑道焉；春之月阳亦在其内，其应卯、辰、巳之时者也，於是一万六千息行於荣之白道焉，二万息行於卫之黑道焉；夏之月纳阴在於内，其应午、未、申之时者也，於是一万八千息行於荣之白道焉，一万八千息行於卫之黑道焉；秋之月阴亦在於内，其应酉、戌、亥之时者也，於是二万息行於荣之白道焉，一万六千息行於卫之黑道焉。
　　八卦九鼎者何谓也？於子、丑、寅之时，坎为阳鼎，真阴用事者也；於卯、辰、巳之时，震为阳鼎，木用事者也；於午、未、申之时，离为阴鼎，乾用事者也；於酉、戌、亥之时，兑为金鼎，兑用事者也。丑者，土王而用事，会归中官。以艮为鼎，胆中取真用事者焉，阳之气胎也。辰者，土王而用事，会归中宫。震以巽为鼎，盖青龙行功。故一九之阳生水者，有震之气也，又日兑当直其鼎，风也。未者，土王而用事，艮为膀胱，取真用事者焉。以艮为鼎，盖艮生之气为火，生於土山者也。戌者，土王而用事，正金之鼎，以巽为炉，是为金石之鼎，盖乾为大肠，其名金石，则金所归也。是以十有二时而有金、木、土之气，应於三才九鼎之位，能窃天地造化之功者乎！天地者，乾坤之象也。五行八卦，混元归返，而成乎泰，天地之卦。是为八卦九鼎之数，天地交合，八卦五行周天之度者也。
　　观夫五行生克盛衰，分为四季而用事焉，何也？子、丑、寅之内，水王而克火，然能生木，是亦火之母欤！以木之气补其火候，火之气足方用事焉。卯、辰、巳之内，木王而克土，然后生火，是亦土之母欤！以火之气补其土，候土之气足方用事焉。午、未、申之内，火王而克金，然后生土，是亦金之母欤！．以土之气补其金，候金之气足方用事焉。酉、戌、亥之内，金王而克木，然能生水，是亦木之母欤！以水之气补其木，候木之气足方用事焉。此五行生克相补之要也。
　　一时有三千息，行於三关二刻则为八息二至焉，此周天之火候也。其要在乎始於一阳为主焉。子之时一阳始生，初九者也，生於素华之宫，升而为月，是为龙潜於水者也，至於蓬霄、青龙之关焉；丑之时，其气在於白虎、三元、海泉之关，是为木生火者也；寅之时，其气在於太一、元门、挽鲈之关者也；卯之时，其气在於白琼、会元、冰霄之关者也；辰之时，其气在於金凤、冲天、金城之关者也；巳之时，其气在於金水、玉楼、玉蕊之关者也；午之时，其气在於透龙、荣金、赤城之关，遇之真阴始生者也；未之时，其气在於玉圭、皇君、坤元之关者也；申之时，其气在於进城、命门、瑞泉之关者也；酉之时，其气在於明堂、卫灵、七星之关者也；戌之时，其气在於玉琼、通元、受盛之关者也；亥之时，其气在於翠微、五路、黄锺之关者也；子之时，其气逆行，复归於素华。此周天者也。
　　方其子、丑、寅也，安坐消息，闭目内观其五藏，想其肝有青龙，盘旋如雾如露，其出微微，以意交於气沉下於心宫，复想其心宫有朱雀焉，闭口以接#2其气，然青龙之气甚微，则息气三十有六，以制心之火而后行功焉。及其卯、辰、巳也，亦安坐定息，闭目内观其五脏，想其心有赤气盘旋，沉下於肺之上，复想脾之上有勾陈焉，闭口以接其气，其气甚微则服气三十，以制脾之土而后行功焉。及其午、未、申也，亦安坐消息，闭目内视其五脏，想其脾有黄气盘旋，以意游起至於肺，复想其肺有白虎焉，开口以接其气，消息服气三十，以制肺之金而后行功焉。及其酉、戌、亥也，亦安坐消息，闭目内视五脏，想其下丹田有白虎盘旋，以意游上至於肝，复想肝之中有青龙焉，开口以接其气，消息服气三十，以制肝之木而后行功焉。既已补其五藏，则可以行日月焉，其交在鼎之左右，可以行八卦之周流焉。当其用事也，先冷其神，乃想其心有日焉，其大如钱，出离於心，复想其光照於五藏百骸，次想其日状，若浮起即鼓口服气二十而一咽之，急想其气下於十二重楼，环伏其日，沉於脾之上鼎之左，消息既定，复想下丹田水海之内有月焉，其大如钱，复想其光照於一身，以意浮起而至於肺，鼓口制气三十，以首顾左而一咽之，急想其气下於十二楼，环至脾之上，入心之右鼎之右，消息既定而后用事焉。
　　金液还丹内篇
　　非汞非铅，真一为基；知白守黑，神明自归。
　　李光玄少慕道，已而遇至人告之曰：元气不散，可以长生者也。元气者，身中混元之气，人之根本也。念住则气停矣，神行则气散矣，是以至人喘息不游於鼻外，存思常住於丹田，三田实则可以至千岁焉。若夫吐故纳新，漱液咽津者，皆延年固身之道也。光玄行之十余年，以为此非出世金液之方也。遂游少室之山，因见玄寿先生而问焉。
　　玄寿先生曰：还丹者，真一为基、铅汞相依、黄芽为本者也。黄芽者何谓也？芽出於铅中，始於至真，汞传金之气，是之谓黄华者欤。
　　光玄曰：铅有大毒，何以成至药乎？玄寿先生曰：铅中有金，金中有宝，见宝识宝，贤人得道，宁修铅中金，不炼铅中宝。此非世之铅也。故曰：黄芽是铅，去铅万里；黄芽非铅，从铅而始。铅为芽母，芽为铅子，母隐子胞，子隐母胎，知白守黑，神明自来，是以一者水之数，五行之始也，其色禀於黑方，包含五彩，修之合道，契於自然。用能生天地，为牝牡，然后还日精於月窟，结精华於龙宫，紫气潜隐，与真合符焉。语曰：用铅须用铅，铅是旧丹田，不弃铅也。
　　光玄曰：世以朱砂、水银为黄芽，何理欤？玄寿先生曰：非知道之言也。夫黄芽者，坎离相孕，金水相生，男冠女姅，牝牡相得，从无入有，阴动阳交者也。
　　光玄曰：世或以金银五铅为黄芽，何理欤？姚铅咸#3 枯铅，黑铅蜜陀僧。玄寿先生曰：皆非也。彼有质而顽滞者服之灼五脏矣。吾所谓黄芽者，铅汞合体，金木相并，龙虎相交，水火相制，推情合体，以魄随魂，成於还返之因，明於呼吸之理，阳交阴孕，母在子存，全天地之精者也。故汞不呈体，金不露形，丹砂木精，得金乃并，乘身敛魂，虎饥则来啖食生髓脂，盖谓此也。然必时候周足则自然变化矣。故曰：铅汞芽同三花，采我。气结成砂，初问旬运火加，轮五彩入神华，增为使道无邪，三者备斯仙家矣。
　　光玄曰：犹未之悟也。玄寿先生曰：至药者，唯用五行而已。经曰：何言金木水火土，留神保命是龙虎，学人不识五行精，强以他人为父母；木主气兮骨主虎，血主水兮肉象土，不死之道在离宫，会得五行方有主；五行须是水银亲，殊质不堪为伴倡，贺兰大士名球日青龙；起白虎，卧玄武，飞朱雀，坐黄龙，中官自结果；母怜子，子怜我，炉中结成云一朵，饵之刀圭无不可；谓此道也。
　　光玄曰：服饵当用何物乎？玄寿先生曰：成药之时水银而已，过河车则成紫粉，是为金液还丹焉。
　　光玄曰：敢问至药者，铢两几何？何日而成乎？玄寿先生曰：鼎有乾坤焉，自子以及离，斯明卦象者也，自离而至亥，斯见光华者也，犹子之在胎、鹦之居卵，时至则出矣。二八同居者铢两也，一星周匝者节候也，於是龙兴而虎啸焉。二八，姥女也；十六，铅精也。阳生起火，阴尽则停矣。陶隐居曰：子午二门开卯酉者也，四时运火合乾坤者也，斯龙虎自相吞矣。光玄曰：日魂月魄一白虎青龙、丹砂河车、真铅真汞，孰为正欤？玄寿先生曰：亦一而已，不越於五行者也。世以石为药者，七十有二或至百余，姑可治病，难与议长生之旨也。阳火束旋而为龙，阴水西转而为虎。汞者，火之木也；铅者，水之金也。制在於中宫，以类相成者乎！．昔者陵阳子知其道，故用南对北，用西对束，配此四方，不违中道，一年运火，十月开炉，七返无亏，九还固足，斯乃龙飞魂返，虎伏魄归，其名曰：紫色之妙还、太液之神丹焉。
　　光玄#5曰：三黄结砂，可以成金，何也？玄寿先生日#6：此贪者之所为也，非希夷寂寞学道者也。
　　道枢卷之二十二竟
　　#1太一：辑要本作『太乙』。
　　#2接：辑要本作『探』 。
　　#3咸：辑要本作『成』。
　　#4我：辑要本作『或』 。
　　#5玄：原作『女』，据辑要本改。
　　#6曰：原作『由』，据辑要本改。
　　道枢卷之二十三
　　至游子曾慥集
　　金丹泥金篇
　　内气不出，外气不入；阳自炎炎，发於离域。
　　道有三焉：日炼形、日炼气、日炼神。其要在乎法四时之机会、五行之造化、与夫坎离匹配之用，於是内使龙虎，及夫三田气满，混而成真，则一气伏於体矣。故玄谷三田气满而入於玄，上不皎，下不晦，然后炼气合神焉。
　　夫气者，气中之气也。浩浩通流，遍於四支，绵绵寂寂，其神魂扬扬焉。真气混体而入於脐之下，气归脐则为息，神入气则为胎，胎息相合，其名日太一含真，然后炼神焉。其全神有四：日心、日意、日性、日神，四者本乎一枝者也。盖心者藏神之宅也。神能抱气归根，方能自守，此入圣之始也。炼形之法何也？冥心调息，气寂绵绵，神室内守，於是气入乎丹田，此炼形者也。
　　气者，阴阳之至精也，天地之阳魂，炼而成器，是能生神气而为太一之象也。通流百脉之中，散乎一身，其五脏六腑分三为用，强其形，壮其骨，气住而神生。非静坐气何以得住乎？静坐迭足，与情想忘，出入绵绵，其息如龟。少焉，真气遍体，鼻中之气出而不出，动而不动，阴抱阳也。於是用赤龙上击七十二，动则天阳降乎离官，离宫得其气化而为真火，以炼其形，阴邪为汗而出，如是者五过，乃合於三百有六十周天之数也，阳光遍体，其气自住，子母内守，负阴而抱阳也。此炼气者也，然后执神还元焉。
　　神者，在耳而听，在目而视，在舌而味，在心而变化，在意而倏忽，其神长游於六根，六根不纳则六根自静矣，神气归一则其神自真矣，是为六根入於室者也。正身而坐，神气已定，内景不出，外景不入，心无一念，听乎外而无所闻，闭目开目，其神在心，气归脐下，脑气自溢，舌柱上愕，灵泉自涌。左右手抱其脐，丹火温温，意游长空，神光自照，六根安定，物我俱忘，良久昏昏默默，杳查冥冥，神不顾其体，体不顾其神，宾主分矣。见於太虚之中，有光如橘，非内非外，守之勿失。如月之辉，如镜之影，以意存之而不离焉，恍惚内照，其光自散，其大如轮，意惟上观，中有我相矣。其神自离於体而在光中，形见於神，神视於身，形神相顾，其光自散，如月照雪。形神俱妙，与道合真，神归於体则为真者耶？其出则为灵者耶？千日之功离体飞升，万日之用其神入矣，於是当行心火以养之。心火者，何也？恍乎惚，其中有物者也；杳乎冥，其中有真者也。
　　一日之时十有二，其六为阳，其六为阴。修生者时加乎子则起功焉。子，阳也；丑，阴也。取玄牝快者为阳，快於左则下金关，快於右则下玉户。时如子，阴在阳也。右肾，月也，中有玉兔之气，出於右鼻，其斯以为快者也。於是先行水三，后行火三，应乎既济。时加乎丑，阳在阴也。左肾，日也，中有金乌之气，出於左鼻，其斯以为快者也。於是先行火三，后行水三，应乎未济。经曰：太一含光，右阴左阳也。故《易》曰：一阖一辟谓之变，往来不穷谓之通。是以舒而辟者阳之气，其出为日魂，真火也；卷而阖者阴之气，其入为月魄，真水也。《易》曰：乾刚坤柔，此之谓也。何也？此之元气金木刚柔问分玄牝焉。入沉出浮，升降於呼吸之际；雄转雌随，契御於丹田之内；出死入生，尽於是欤！
　　夫欲炼丹心明镜者，．亦有道矣。时加乎子，左升右降，左投右接；时加乎午，右升左降，右投左接。一呼出乎心与肺焉，一吸入乎肾与肝焉，一呼一吸傍连乎四藏，皆会乎中宫戊己之鼎者也。
　　吾尝时加乎子平坐静定，忘机观妙，或南向或束向，左足在上，先闭其目，以击天鼓，次扣其齿，各三十有六，用集吾神；次之左右手相摩七返，火九还，摩掌以熨天宅者二三十过，次呵熨左肾为羊车，次熨右肾为鹿车，熨脐之下为大牛车，各三十有六，复行导引以运动熨擦其四支，旋转舒展其百骸，於是经络无滞矣。俟其气通流而后吐纳，以为华池三咽焉。玄膺者，生死之岸也。入清出玄，二气换矣。是知水与火者，长生之门也。大药者三百八十四铢，合卦爻之数者也。
　　吾於子之一刻运日中之神，其名曰少阳。南向平坐，左足在上，闭目忘机，左右手握固二肾，紧咬其牙，以舌柱乎上胶，鼻引清气，入息绵绵，满腹则止，於是闭之，使内不出外不入，以心默数其息，以意存其神焉。次存下丹田，北海瀛洲山之下有云五色，中出日焉，状若弹丸，俄为火轮，上焚天门，下燎地户，周流九窍而炼五宫，五宫既焚，化为五云，上飞集於华池。吾候闭息其火，至於一铢即鼓漱其口之五气三二十过，扣齿三通，而平分三咽，以应三阳焉。左下金关，右过五藏，入鼎则止，於是徐出其息，使之绵绵，其名日云行。吾复闭目宴坐，握固如前，而以舌为铁牛，左右耕於舌下三峰之内，使玉津满於华池，紧咬其牙，以舌柱乎上锷，如前取气，闭息，使其内外不出不入，心则默数其息，以意存其神，次存於下丹田。二肾之中有鼎焉，鼎有婴儿，其名曰天皇元君焉，正身而坐，婴儿有五色之光。次存其心如红芙叶，垂而未开也，中有妮女，其名日地后之神焉，立於五彩之云，於是下降以扳其天皇而内交焉，斯须下发元火，上用华池，斯水火既济之候也。闭息俟其火至於一铢，漱其口之玉津三二十过，扣齿三通，而平分三咽，以应三阴焉。左下金关，右过玉宫，入鼎则止，於是徐吐其浊气，而出息绵绵焉，其名日雨降，又日龙先行、虎后至者也。如前先火后水，直至丑之时，右鼻快矣。乃先水后火，右下玉户焉。於午之一刻运月中之神，其名日少阴，先以右足在上，法如前焉。
　　夫存观者，阴定法也，使神不外驰户者也，定息则气交矣。一息之定，其中有六合焉，故呼吸三阴三阳，使之上下交御，三男三女以用合精也。是以心存射神合，息定则气合矣。息者，元火也。用火而二十有四铢，直乎四卦二十有四爻，应乎一岁之二十有四气也。故用火二十有四铢者，定息九千有六百，凡一闭四百息可以得火一铢焉，闭息二十四过，则为火二十四铢矣。故曰积水成海，积气成神，此之谓欤，然则一日周天之火功，可以夺十有二年不死者也。
　　夫人气血昼夜行乎八百有十丈。夫能以寸定铢两合於百刻，则观天之道在於掌矣。卦之上三爻阴也，其应一吸，其入气三寸焉。刀者，二尺四寸也；圭者，二丈四尺也；铢者，二十四尺也；两者，二十四铢也。小数一爻者，一寸也，一息者，六寸也；定乎一息则为十六动焉，其得二尺四寸，此流珠之药也。中数一爻者，一尺也；十息者，六尺也；定乎四十息则为一百有六十动焉，其得二丈四尺一圭，此血气不流而聚为鼎也。纯阳子所谓当时自饮刀圭者乎！．大衍一爻者，一丈也；一息者，六丈也。全乎四百息则为一千有六百动焉，其得二十四丈一铢，此血气不流而成变也。昼夜运火当得一两九铢七刀圭半，计其文则八百十焉，血气不流之土数也。
　　金玄八素篇
　　缄其神庐，以调其息；及乎九九，神斯来宅。
　　炼丹之士必先外贯阴阳、内明藏府，而后可也。夫骨节三百有六十，毛窍八万有四千，其中靡不有之。夹脊天柱二十有四节，其背隐三关焉；直下一节曰鸠尾，在囊腔之心，是为谷神之户，尾闻、海门、回字之关者也；自中一节曰肘后，对心中极，是为九天火龙飞乌之关者也；自上颈后肩一节日大椎，是为斗牛、挽辅，三达上清飞步朝元变鳞之关者也，此庚虎甲龙回复之路焉。正面日蓬壶三迭，其长三尺，分三田焉；自泥丸至颈是为上丹田，其名日脑宫，分为九瓣，髓脑血之会海，玄牝之门也；自颈绝至胃绝是为中丹田，其名日绛宫，分为九窍，津液水之会海，离心之门也；自胃绝至脐绝是为下丹田，其名日玄宫，包括四象，罗布九官，神精气之会海，衡端之门也。三田皆有膈膜，三重不相入焉。上元之宫照曜森罗於万象，中元之宫安置五脏之清阳，下元之宫传导六腑之秽浊。六腑在前，五脏居后，脉窍相连而各有通合者也。心者，离之卦也，其主神，其通舌，其合小肠，其生血、脉、汗、窍、发，其声言；肾者，坎之卦也，其主精，其通耳，其合膀胱，其生骨、脂、胞、唾、齿，其声呻；肺者，兑之卦也，其主魄，其通鼻，其合大肠，其生气、皮、涕毛，其声哭；肝者，震之卦也，其主魂，其通目，其合胆，其生筋、膜、汨、甲，其声呼；脾者，坤之卦也，其主志，其通口，其合胃，其生肉、脑、髓、涎，其声歌。舌者，心之根也；茎者，肾之蒂也；是皆本元一气，负阴抱阳，合和五行，而生化六尺之躯者也。自一岁至十有六岁，真一纯备，盈於一斤之数，既长则耗散矣。凡食聚於胃，潜受元火之磨化，清者若云雨之升飞润於天，浊者若粪土之沉传泄於地。於是当日用飞润之水涤其胸肠，奇阳之火焚其形质。原夫飞润者，聚於口成水，充於肺成唾，充於心成血，充於肾成精。精者，海宫之真铅，独备乎五行，是为太阳之流珠者也。其性猛烈，最难制伏，遇天五之 真火从下克之，则飞上於泥丸，穿流於百脉，可以实髓脑、坚骨肉、王气血、荣毛发、炼筋肠，於是住万神而达三府矣。
　　於昼夜四事之际行、住、坐、卧，忽有魔焉，则入室盘足而坐，暝目，闭口，握固，澄虑，内想左右肾之二脉并连於夹脊，盖如缕焉，上沿於天柱，直贯於泥丸，既已则调其气，先从穴囊下与肾夹二所发运一缩 焉，息吸息抽，使一气直至於脑，即闭口鼻之关，不得注气，依前从穴囊下，息吸息抽而加缓焉。上还下转，转者何也？内转其玄龟，引颈之关，密数八十有一者也。一转者三数也，要在紧锁鼻门，使一吸之中内转龟关八十一者是也。於是不可使息迸气奔，冲突於鼻，调之绵绵，至於百关，则才发一吸，其息已稳，转及八十一矣，缓缓绵绵，融运自然而无用力焉。唯闻二肾畅通，百关快爽，心喜神悦，骨轻气清，如坐温汤之中焉。方其始行，气未驯伏，火候未熟，则口鼻之关肩之为难，然不可惧。其冲突而上#1也，从九至九，以渐为之。其转息也，或一九，或二九，或三九，如冲突难调，则且止焉，复徐调其气，令入於丹田，其心澄定则口可以微开，而鼻不可轻纵，此为命息者也。久之，安和则止，於是津液蒸流，不可亟寨衣焉。是息也，能至四九、六九，及乎九九之数既足，调气定心，满口漱液，兼火左送九咽，直至海内，群邪远矣。此小还丹者也。夫不遇天地之大功，止日用此道，一纪之后亦可换骨血，桃颜漆发，坚固而无漏矣。
　　风雷门中，密室导引，既已盘足而坐於乾巽，於是端脊握固，暝目静心，至意以集其神，摇其龙尾，向齿之内外、左右、上下及舌之根，随搅随漱飞天之水，漱满则含之，次则定心内观二肾气海之中如彤云之内有赫日焉，赤光炎炎，状如火珠，大如黄橘，以心注於火珠之中，用意抽出一脉之火，其大如绳，转以至於兑，此所谓金关者也。即至於兑，是为火金相烁，必有异音，略加意就身焉，心抽手摩，使过於兑之上，循离入震而止，即分下口中飞泉，直从左咽下至於兑，与火交合，归於丹田，是为一咽之数。若觉其咽送未尽下也，当从上微一表其液，向空鼓咽一口气火左下逐之，即尽下矣。凡抽咽运送不明，则下气不尽，反为阴滞积癖，伤乎六府。然则一火一水者，一口之数也。准此法取而运用焉，其风六十，其雷六十，日用不己，其神数足，一岁可以成功矣。行及十口，则以意如抽火之状，自海中心和水兼火，循乎乾、兑、离、巽、震，一表之九转，遇潮则浥而下之。起功之初，心常动摇，此阴邪被焚而欲战也，当定而勿动，则七十为中变，过乎百日是为小证焉。二十日、三十日，气宇虽清而或寒或热，六府宣动。七十日，水源渐溢，如痛下焉，其溲不时。三田虽通，六情尚挠，一日小战，其潮至如波涌焉，其火激如雷震焉。於是五脏洞达，九鬲潜通，饮食倍矣。百五十日，食虫退矣。百八十日，群虫出矣，尺虫、麦虫、径豆虫、紫宛虫之类。或如鹦矢，或如胆脂。二百日，真气内达於五脏，其入於肺则百毒退矣，其入於肝、心、脾、肾，则五色退矣，秽下隐痛而如痛焉。二百五十艮，清脏浊腑皆冷矣。於是见一气之火轮转结焉，五内清澄，酒支运而百脉轻矣，其耳聪，其目明，其髓充，其骨实，其肉秀，其筋强，其气全，其血不滞，自脐之下气海之上，内实层起，肥如卧蚕，一周则气可以不行矣。自然元气居丹海之中而成火，会於中官，隐隐若双拳之重，其脐之下常热，胃空则火轮升上，循转八卦，如雷车之音，飞水玉液，思则盈口，元火灵珠巡於三宫，於是八邪斯远矣。
　　孰知还丹之方乎？其诀曰：定天心，澄戊己，采以巳亥，取以寅申；象转银河，周流金鼎；先如妇辣环空焉，已则解衣静心；折足大卧，擦其掌，俟其热而行法浴拭面，於是周身通畅，则少定息，瞑目固关而作内观，化出碧波，盈亘天地，自然五神俱湛而万虑息矣。然於其身化太极为宫，其左金堂，居吾婴形；其右玉室，居吾姥妇；潜出交合，二气融流，则铅汞已凝於金鼎矣。当亟发地火，左旋三迭，空虚缩焉，则一一自入穴囊，其息吸息抽，透入於大节之中，过肘后之关，住数二#2六，喘则略定。第二，落枕翻左右手，力钩肫面，又从穴囊之下依旋三迭，用缩吸抽息取，过斗牛之关，住数二．六，喘则略定。第三，起坐反凤翅，拗起大牛之车，又从穴囊之下依旋三迭，用缩吸抽息取，上於泥丸，俯首三点之数皆二六，喘则略定。此三反处，自关鬲浑滞，火道水源皆当迟涩，运用尚疏，不可一一规其本法，大数勉强则有招损矣。惟量力渐而进之，或十，或二十、或五十，以至其数可也。及夫火发水涌，功用通达，则方计其日而行焉，及一岁之正数则成功矣。
　　飞水者，易漱也；元火者，难抽也。夫海心元火有气而无质，惟专心定於恍惚之内，至意取之，神感道符，则珠中之火自然随意而出，循还八卦，炎烈焚脐，击兑发音矣。初取其火止一指脉之大而已，久之历乎八卦，不出三旬透乎兑关，而有乌声，六旬如鸠鸰声，九旬如沸鼎声，百日如涛浪声，半年如雷震声，於是胎气结而成真火矣。先之三旬火虚水涩，关鬲未通，恍惚难於作用，加之毒虫尸鬼，八邪阴魄为火所焚，乃为之魔，使之多怒、多贪、多爱，惟勿使火熄而已，三反既毕，略卧少时，然后湛然端坐，心安息定，满漱飞水，一一从左兼火九咽，直至於丹海，是为大还金精得一者也。一周星其功既足，於是投灵山胜地，取亥月日时，解服而卧，微行沐浴，俟其宣畅，合眸固关，审动真娥之宫，其物满乎一斤，男女当乎二八，情合心酣，一体温温，夫妇情恋，宣畅美合，至寅则圣胎内坚矣。盖自子后轾锁金关，定身平坐，勿转侧，勿动摇，至寅则舍手舒足，纵心自如，起坐隐几，始十日行，不可过二十四步，以至百步，逾月乃自如，方其大合，一时之中已夺一周星矣。於是足三千六百之正气，全七百二十之宿，直至於一气二仪，三才四象，五行六律，七星八卦，九宫十干，十二支，二十四气，七十二候，无不备於一胞之中也。
　　夫吾既得大易三百八十四铢之真气，以结灵胎，於是渐开顶之胪门，潜自坼焉，一举一止，一抱一负，在乎其意加详，而无一念之邪，而后可也。十月其神欲突飞而脱胎，则其意烦懑，於是胪门如雷所震，其顶裂犹烈火腾上於天柱二十有四节，自顶而出，当安心定意，所行十#3过一丈，二年之后神通力具，灵识混然，出迩入遐，洞玄洞幽，无所不贯矣。及夫功深德厚，乃蜕壳上朝於玉帝焉。
　　道枢卷之二十三竟
　　#1上：辑要本作『止』。
　　#2辑要本作『一』 。
　　#3辑本作『不』 。
　　二十八太清养生上篇　太清养生下篇
　　道枢卷之二十四
　　至游子曾慥集
　　金碧龙虎篇
　　四时推移，如环无端；虎伏龙蟠，化为金丹。
　　刘真人曰：仰观天象，而使知四时常移，阴阳互用，以推日月之迟速，大小生焉，於是得日往月来生成之道，以着金碧之经。金者，刚柔得位也；碧者，仙而游於碧落也。日者，太阳之精，天之魂也，其性刚烈，能生万物，居於阴中，离卦是也；月者，太阴之精，地之魄也，其性静而躁动，居於阳中，坎卦是也。坎者，二阴之时，其日生乎一阳，是为黑铅，出於水银，其至於艮宫，则渐有青白而为少男，此二阴而生一阳者也。即上之位四旬有五日，从下生阳，震卦是也。其名曰丹砂之魂，於是其汞渐伏焉。至於巳，六阳具矣，其名日赤金。四旬有五日从南赤朱之地，武火锻之，四旬有五日至於坤宫，黄黑混杂，其精其名日还丹，四旬有五日，至於兑宫，汞体自燥，其烂如泥，其名日伏火。水银短，其火可以入於太阳，至於乾宫，三十有六旬，其金正紫，复入於中宫，大庚合於乌火，首黄合於乌土者也。雄黄覆用，以为之#1焉，惟白虎制御之，更乎六旬，其名曰狗子。又五旬，其名日白金虎子。又六旬，其名日五金神丹。又五旬，其名日太一神粉。其上日谓之水母，其或不上覆而盘旋於中者，谓之辰#2砂；其紫黑通彻者，谓之大还；其赤而光明者，谓之紫微之丹。斋戒百日，择王气而吞三圆，则三尸、九虫、七毒尽矣，服之十有八旬，可以飞而腾天也。
　　九转金丹篇
　　人之得一，是为元火；炼於三田，神气为佐。
　　亢龙子西蜀青城山方士段昊也日：道生一者，太空之一气也。万物与人，其生因乎一气者也，其死归乎一气者也。阴者，性也，无中来者也；阳者，命也，有中生者也。身为体，以心为用焉；心为体，以神为用焉；神为体，以气为用焉。气体以运，炼涎坛为用焉。天地之神者，阴阳所生也；精气之神者，阴阳所化也。其有神昏而性昧者，何也？气不合於神，神不合於气而然也。故心以性为神，神以心为用。神者，性之真也；性者，神之体也。是以存神养气，湛性冲神者，常使神以辅气、气以辅神，自然长生者矣。
　　天地得一者，何也？阴阳是也。人之得一者，何也！元火是也。知一者，则以虚无为药，丹元为鼎，正气为火，炼於三田，真气不散，则阴阳岂能一哀其形矣。
　　道之妙用有三焉：其上运太虚之元气，配用坎离之神，入有为而其形自化矣，夺无为而其形自真矣；其中守形固气，养其形，住其真，神气调御，湛然自灵焉；其下去浊留清，神魂不散要焉。
　　於夫辖虚无，策太空，究其终始，八卦焉。一爻者，一气也；一十四气者欤。天地运行之始，其上有风轮，未济之象也，三阴之气自虚皇之降精者也；其下有水轮，既济之象也，三阳之气自虚皇之降精者也。束方者，震也，天真九皇少阳木之真气，生於水中，其应於肝；肝以甲为兄，乙为妹，己者甲之妇，庚者乙之夫也，太阳木之真气而为巽，生於风中。南方者，离也，天真九皇火之真气，生於风中，其应於心；心以丙为兄，丁为妹，辛者丙之妇，壬者丁之夫也，天真九皇三阴土之真气，生於风中而为坤焉，其上黑，其下赤，其左白，其右青，其中央黄，而藏乎一气，其色玄者也。西方者，兑也，天真九皇少阴金之真气，生於风中，其应於肺；肺以庚为兄，辛为妹，乙者庚之妇，丙者辛之夫也，天真九皇太阳金之真气，生於水中而为乾焉。北方者，坎也，天真九皇阳明水之真气，生於水中，其应於肾；肾以壬为者，旬有五日也；二十有四爻，是为二，癸为妹，丁者壬之妇，戊者癸之夫，天真九皇三阳土之真气，生於水中而为艮焉，其上赤，其下黑，其左青，其右白，其中央黄而藏乎一气，其色赤者也。中央者，坤也，其应於脾；脾以戊为兄，己为妹，癸者戊之妇，甲者己之夫也。三阳在於水中散而为天者，乾是也，其自然之气名曰太和君焉；三阴在於风中散而成地者，坤是也，其自然之神名曰太辰君焉。乾生三男震、坎、艮也，龙之精、凤之公也；坤生三女巽、离、兑也，虎之体、龟之精也。六气三阳、三阴者，曰传於五脏，升降於六腑，罗络於三元，系连於八脉，行於十二经十五络，循还三百六十五穴，上达於天关，下至於地户；加乎一息则热矣，损乎一息则寒矣。阳气左转，阴气右旋，五千度其周天者也。故左气交则右气应，右气交则左气应而各有配焉；少阳之精、太阳之正者，天真九皇金真之一气也；太阳之精、少阳之正者，天真九皇火真之二气也；阳明之精，少阳之正者，天真九皇土真之五气也；少阴之精，太阴之正者，天真九皇木真之三气也；太阴之精、厥阴之正者，天真九皇水真之四气也；厥阴之精、少阴之正者，天真九皇之六气也；三阳之正、太虚之精者，天真九皇之七气也；三阴之正、太虚之精者，天真九皇之八气也。於是以中宫置鼎，收夺八方之妙气，配土合和？炼而不散，而后成九鼎之神丹。其丹九色青、红、白、黑、黄、紫、绿、碧、赭，此九色也。
　　昔者黄帝炼剑铸鼎，乘火龙而升天者，谕内也。何以言之？心者，火也；肝者，炭也；肾者，轮也；肺者，金液也；脾者，炉坛也。经曰：心为丹砂，肺为云母，肝为空青，肾为磁石，胆为雄黄，此配炼之义也。故圣人以身为炉，三宫为鼎，炼不息之气，入无为之形焉。身静则神自清矣，神清则气自盈矣，神气和则形自轻矣。一气既定，百脉常盈；九鼎通灌，万神自灵焉。九鼎者，九官之用也。丹田者，真一之鼎也，是为九鼎大会之府者也。体一气而为真，炼九气而成神。九气者，何也？曰九气、曰九州、曰九域、曰九曲、曰九窍、曰九宫、曰九转、曰九还、曰九鼎。九鼎之内於是有七返、八四八六变、九还之道焉。返者，覆合也，收七表八裹经络之气血者也。一返脉，脉停运矣；二返气，气聚而凝矣；三返血，血成白乳矣；四返精，精结琼瑰矣；五返骨，骨若红玉矣；六返髓，髓化玄霜矣；七返形，形清体妙矣；八返神，神化无方矣。还者，归其源也，取五行之气，动三要之精，定一物之元者也。一还肾，二还心，三还肝，四还肺，五还脾，六还丹房，七还气户，八还精堂，九还神室。九化则可以留形矣，其始乾者，大肠也，天也，其名曰金之维宫，曰灵符之宫，其数六者也；其次坎者，肾也，水也，其名曰水之正宫、曰丹元之宫，其数一者也；其次艮者，膀胱也，月也，山也，其名曰土之维宫，曰玉房之宫，脾胃之气符合於此，其数八者也；其次震者，肝也，雷也，其名曰木之正宫，曰兰台之宫，其数三者也；其次巽者，胆也，风也，其名曰木之维官，曰天雾之宫，其数四者也；其次离者，心也，火也，其名曰火之正宫，曰绛宫，其数九者也；其次坤者，小肠也，地也，朱雀藏於土者也，其名曰土之维宫，日朱陵之官，脾胃之气符合於此，其数二者也；其次兑者，肺也，泽也，其名曰金之正宫，曰尚书之宫，其数七者也。
　　中官者，黄庭也，铅汞也。虽然鼎无鼎也，药无药也，四象五行者不离乎身，外求者则与道隔矣。修金丹者，九年既成，其气自盈，其神自灵，五霞钻顶，万景朝形者也。
　　坎离者，水火也。水流湿，火就燥；云从龙，风从虎；本乎天者亲上，本乎地者亲下；各从其类也。故阴气上动则下降，阳气下动则上升，此内丹之升降者也。自冬至炼成阳胎，内结於丹田，谓之命焉；自夏至炼成阴息，内结於绛官，谓之性焉。阳气自其足而左旋，其上腾而为日者也；阴气自其顶而右旋，其下降而为月者也。炼纯阳者，轻举而为仙；炼纯阴者，凝寂而为鬼。心者，绛宫，玄灵之府也，其内有腾蛇又名碧眼胡儿、太素魔王、玉女真魔，呼吸真气，其散若白光，使天真阴之气下降焉；肾者，元宫，太子之府也，其内有白元之龟又名金精猛兽、文灵魔王，呼吸真气，其散若紫云，使天真阳之气上升焉。上日风输，是为风混未济者也，象日离也，其内应於绛宫，阳中有阴，应感而生姥女地后之神；下日水轮，是为水沌既济者也，象曰坎也，内应於丹田，阴中有阳，应感而生婴儿天皇之神。经曰：男居坎室，女居离房，次开混沌，配合中央，此之谓也。
　　绛宫者，其中有五色，其上黑，其下赤，其左白，其右青，其中央黄而藏白雪，久之生姥女，产为金液，还於丹田，妇返夫宫，此三阴之神也；丹田者，其中有五色，其上赤，其下黑，其左青，其右白，其中央黄而隐黄芽，是生婴儿，产於金液，还於绛官，夫归妇室，些二阳之神也。黄芽者，运火化为婴儿，其顶有红光，驾青龙上游於金关之中；白雪者，有水化成诧女，其顶有碧光，乘白虎下返於玉堂之内。於是阳气化为红光而下隐於丹田，谓之日焉；阴气化为碧光而上升於绛宫，谓之月焉。
　　离宫阴火冥冥升降，左投右接，神气交会，住於丹田，灵光内现，其状如火轮，气结於丹元者也；坎宫阳火冥冥而降，右投左接，灵光内照，其状如水轮，百骸自收，精定於丹元，气凝於肾官也。是以炼气者使神来往，上下交会，五光混元而结胎息焉。坎宫气结，其脐泄五霞而耀者也；离宫息住，其眉白光，斯乃阴阳得位，交感自然者乎！然炼金丹者，须分左右、水火、大小，炼两俱均焉。夫不循爻象之运动，其犹钻冰而取火者欤！善修炼者必上开天门，下闭地户，左收肾精而控天龙，右引肺液而驱地马，左收右引，左出右入，上升下降，二气循还，中央会合，左投而右接之，右投而左接之，不交而神自交，不接而神自接，忽然而来，忽然而去，忽然而散，忽然而聚，共在於黄庭之中，其散如风，其聚如雨，此炼气自然之道也。
　　夫炼气者，阳逆於阴，阴无不成矣；阴逆於阳，阳无不生矣是以内气不散，外气不入，自於内而交焉。其气蒸於百骸，飞腾荡荡，一交再交，一接再接，使夫神御气、气御神，神气相御，自然而成胎息矣。
　　夫炼胎息者，先之以心澄、神定、气湛，真全，是以心定则神定矣，神定则气定矣，气定．则息定矣，息定则气合矣，气合则凝结不散，是为胎息焉。故其神内交，其气内接，体交其气，气交其神，神接其体，体返其精，澄澄入妙，抱固元根，守真存想，心气下降，定息内交，神气会於三宫，胎息结於产化，可以与天地同休者也。
　　大丹之使火，必循易而行之。於是易之卦六十有四，是为周星之运数也。三年一闰，闰则三百八十有四，是为天地气候加臧升降之数也。以易之三百八十有四爻日用为火之符，则一月有三旬，三旬有三百六十时，盖日行二卦焉。故十有二爻者，六阴六阳，动静之候，此变爻行火之数者也。月用六十卦之外，又有四卦焉，乾坤为之炉鼎，离坎为之铅汞，乃枢轴之用者也。魏真人日一．六十四卦张布为舆，龙马就驾，明君御持，此之谓欤！
　　夫十二爻者应乎十二时也，五日一候，旬有五日一气，四旬有五日一节，惟不用乎卯酉。卯酉者，金木正刑也。止运行其河车於二胜，俟夫津汗交流，是为焚魔沐浴之火也。然则一日之用十时，一年之用十月於日於月除卯酉，故还丹者十月脱胎焉犹人之主。三旬为一鼎，盖日月者三旬一交，吾取夺造化之九气，聚而炼之，结为神丹。吾之十鼎，惟日不用复卦。
　　《易》曰：初九，潜龙勿用。何也？丹药未能有变者也。然则所实用符火者，惟九月而已。是乃九鼎者乎？九年者，九九之数，取日月之运行，其真气八百有十丈，斯其为丹者也。以一月论之其变爻行火内用之道，则一日其朝用屯，其夕用蒙，日之升者也；二日其朝用需，其夕用讼；三日其朝用师，其夕用比；四日其朝用小畜，其夕用履；五日其朝用泰，其夕用否；此六十时上五日一候者也。六日其朝用同人，其夕用大有；七日其朝用谦，其夕用豫；八日其朝用随，其夕用蛊，上弦者也；九日其朝用临，其夕用观；十日其朝用噬嗑，其夕用贲；中五日一候者也。十一日其朝用剥，其夕用复；十二日其朝用无妄，其夕用大畜；十三日其朝用颐，其夕用大过，十四日其朝用成，其夕用常#3；十五日其朝用逛，其夕用大壮；下五日一候者也。十六日其朝用晋，用夕用明夷，日之降者也；十七日其朝用家人，其夕用睽；十八日其朝用赛，其夕用解；十九日其朝用损，其夕用益；二十日其朝用夫，其夕用娠；上五日一候者也。二十一日其朝用萃，其夕用升；二十二日其朝用困，其夕用井；二十三日其朝用革，其夕用鼎，下弦者也；二十四日其朝用震，其夕用艮；二十五日其朝用渐，其夕用归妹；中五日一候者也。二十六日其朝用丰，其夕用旅；二十七日其朝用巽，其夕用兑；二十八日其朝用涣，其夕用节；二十九日其朝用中孚，其夕用小过；三十日其朝用既济，其夕用未济；下五日一候者也。
　　人者合天地之象焉，其上至於绛官，其下至於丹元，去脊骨两傍皆七分左右各十五脸穴，是乃五脏六腑、八脉三元、万神所行、元气所会，升降之道路者也。自绛宫左行十五之脸会，此日气升腾之所由也；自绛宫右行十五之脸会，此月气下降之所由也。夫气与神者，随日月上下升降而分左右焉。阳之日自左而升，至十有六日从其右下降，月终而极矣；阴之日自右而升，至十有六日从其左下降，月终而满矣。斯所谓三十辐共一毂，为其无而有车之用者欤。冬至遇甲子以为起功焉，於子之时其少阳应於坎，其神潜龙，其气天真九皇金真之一气也。木行於天雾，交於金运，二十有五度，肝之兰台之府，传此气於右肾，应於子之初一刻，其传三十有二刻，至卯之时沐浴运炼，五日一候，十有五日一气足矣，其铅生一分而镇於坎宫，其状如露蕊，生於丹田矣。可以取而炼之，一月为一鼎焉，前十有五日是为阳进火者也。盖炼少阳之一气，上之五日、中之五日、下之五日，各为一候而俱六十时。上之一候前二日半是为三十时，使火一两十有二铢，后二日半加火一两；中之一候前二日半，使火二两，后二日半加火二两十有二铢；下之一候前二日半，使火一」两十有二铢，后二日半加火三两；此一气终矣。十五日、一百八十时。冬至之后十有六日至月之终，其阳明应於艮，其神见龙，其气天真九皇金真之一气也。木行於天雾，交於金运，二十有五度，人气亦行二＋五度。传其气於右肾，应於丑初一刻，传三十有二刻，肝之兰台之府以辰为初运，三至九遍，起於开元之府至腰左胁之中，运炼十有五日，其铅复生一分，其状如含莲，日用火养之，故后十有五日为阴退火之数也。炼阳明之一气。上之五日、中之五日、下之五日各为一候，俱六十时。上之必候前二日半是为三十时，使火三两，后二日半退火用一两十有二铢；中之一候前二日半使火二两十有二铢，后二日半退火用二两；下之一候前二日半使火二两，后二日半退火用一两十有二铢。是以前十有五日谓之刚火，其效也，夜视五色焉；后十有五日谓之柔符，其效也，日射．神光焉。於是复换鼎，使火自冬至三日有一日至四旬有五日，其太阳应於零，其神亢龙，其气天真九皇金真之一气也，太符於天霖，交於金运二十有五度，应乎寅之初一刻也，其传三十有二刻，肝之兰台之府，传其气於差肾，其铅复生一分，其状如抱卵，此乃换鼎者也。前十有五日为阳，进火以炼太阳之一气。上之五日、中之五日、下之五日，各为一候，俱六十时。上之一候前二日半是为三十时，使火一两十有二铢，后二日半加火二两；中之一候前二日半使火二两，后二日半加火二两十有二铢；下之一候前二日半使火二两十有二铢，后二日半加火三两，於是三气为四旬有五日，为一鼎半焉，一节之数也。炼之至此，三阴绝矣。太阳入户会於宗庙，余气散为丹砂者也。后十有五日为阴退火焉，自立春卦起於艮。上之五日、中之五日、下之五日，各为一候，俱六十时。上之一候前二日半是为三十时，使火三两，后二日半退火用二两十有二铢，中之一候前二日半使火二两十有二铢，后二日半退火用二两；下之一候前二日半使火二两，后二日半退火用一两十有二铢。於是为六十日，第二鼎之火数也。自是用火皆同於此焉。养至於夏至之日，火加焉而鼎不加焉。故自冬至进火，六月成阳胎，一气不散，结於丹田，其色赤，是谓红铅，阳砂者欤。夏至六起火亦与冬至同焉。五日一候，十五日一气，一月一鼎，四十五日一节，同此。故自夏至午之时一刻由少阴起功焉，其应於离，其神潜龙，其气天真九皇木真之三气也。金行於灵符，交於火#4运二十有五度，肝之尚书之府传气於心之离宫，其汞生一分，其状如露药，生於绛宫，炼之则血化白乳，肤体光泽，而复运炼如前焉。依冬至火数。及於冬至火加五鼎，水即不加焉，阴气不散，结於绛宫。故自夏至进火，六月以成阴息，其色黑，是谓黑铅，阴汞者欤。一赤者，阳气也；一黑者，阴气也。赤黑连於表裹，其名红铅、黑铅，大丹之本也。行之周岁，性命有主矣。
　　夫三五一之道#5，身交而气不交，天龙地马，乾访坤母。天者，日阳精也；地者，月阴精也。阴阳交御，夺而归根，此返本还元胎息之道也。老子曰：谷神不死，是谓玄牝。何也？夫一呼其气，出乎三寸，主於左肾，是为三阳，应於日者也。一吸其气，入於三#6寸，主於右肾是为三阴，应於月者也。呼吸六气，昼夜随日月之运行为一万三千五百息焉，呼吸为五万四千动焉，气血行八百十丈焉，是以血气昼夜如珠相连，流行於其身者也。荣卫行阳於左，其朝之荣脉二十有五度；荣卫行阴於右，其朝之卫脉二十有五度。血者，荣也；气者，卫也。一呼一吸，气血行乎六寸，凡二百七十息则气血行乎十有六丈二尺，此周身之一度也。故性命者在於呼吸而已。气之出为日魂焉，气之入为月魄焉。经曰：出日入月呼吸存也，日魂月魄二气真也，识者便是真仙子，炼之饵之千日期，身既无阴那肯死。此之谓欤！玉京之下自有日月以分昼夜者，天地之息也。呼吸者，人之息也。夫日为阳、月为阴，阴阳运行，故有生死焉。若夫阴阳不交、日月不错、四时无度，万物不生则安复有生死哉？定息者何也？运行定息，发元火内烧於四大，千日可止，直俟五脏不交，六腑不传、百脉不行、百关自奏、神气自御、万化自定，此胎息还元者也。
　　吾有大丹神胎金鼎焉，其炉三层。三层之上者，黄丹庭也；黄丹庭之下者，水也；水之下者，土也；土之下者，木也。其左固济，其右蓬壶，其外曰景死惊开休生伤杜，此所以保其鼎者也。大药一斤应於三百八十四爻，其内惟取十有五两用之，则三百六十爻焉；其一两应於四卦二十有四爻，是为乾、坤、坎、离枢轴之用，斯盖天真变易火诀者乎？卦有六爻者，六气也，一分也；一爻者，一铢也。泰之卦上之三爻应乎一呼，其出三寸，三阳也；下之三爻应乎一吸，其入三寸，三阴也。内用其卦者，何道也？十六息者，六十四动也，为九十六寸焉。凡定十六息者，四则为六十四息。九十六寸者，四则为三百八十四寸。故《易》者，寸也、铢也、两也、日也，皆三百八十有四焉。阳之爻六，一爻三十六策，六爻者则为乾之策二百十有六焉；阴之爻六，一爻二十四策，六爻者则为坤之策一百四十有四焉。三百八十四爻阴阳各半焉。合一万一千五百二十策者也。冬至一阳生，於子之初一刻起少阳之气，行乎三十六度，合於甲乙之气，行於地户；凡一度行六刻，则为运行者二百十有六刻也。次阳明、太阳，运行如前之数六十六度，通为一百八度，此乾元水星小应大乘之道也，计夺六百四十八刻焉。夏至一阴生，於午之一刻起少阴之气，行三十六度，合於庚辛之气，行於天户；凡一度行四刻，则为运行一百四十有四刻也。次厥阴、太阴，运行如前之数三十六度，通．为一百八度，此坤元火星小应大乘之道也，计夺四百三十二刻焉，阴阳共运行一千人十刻。是乃日月周天、运行万物之数者也。
　　道枢卷之二十四竟
　　#1之：原缺，据辑要本补。
　　#2辰：原作『长』，据辑要本改。
　　#3常，．辑要本作『但』。
　　#4火：原作『大』，据文意改。
　　#5夫三五一之道：辑要本作『夫三五之一道』。
　　#6三：辑要本作『二』。
　　二十八太清养生上篇　太清养生下篇
　　道枢卷之二十五
　　至游子曾慥集
　　肘后三成篇
　　道远如天，畴克以登？示之廉陛，犹阶而升。
　　纯阳子吕洞宾也曰：吾修天爵，而人爵可弃也；悟真空，而顽空可鄙也。盖知阴阳升降法乎二仪，性命根源归乎一气。其来也，有一夫一妇焉；其去也，有三男三女焉。金男采黄芽於九宫之台，玉女收白雪於十二楼。水中起火，以分八卦；阴内炼阳，以别九州。於是三田和会，而火龙出於昏衢，千日功成，则游於蓬岛矣。其要盖十有八焉，小成之道七，中成之道六，大成之道五。
　　纯阳子曰：一咽一呵，一呵十搓，久而行之，皱少红多。此天童不老，艮之卦也。何谓也？人之六欲七情，日交战焉，故喜怒哀乐郁结於心，以伤其神气。吾旦而起，以舌搅其口，恶浊之津尽咽之，而后呵之。以左右手搓其脸，以散心之积气，使真气上冲，而入於脸，斯返於童颜者也。
　　纯阳子曰：一搓一兜，左右易手，九九数终，真阳不走。此聚火煮海，乾之卦也。何谓也？夫感物以丧其志，则元阳耗，而真气失矣。所以病且老，老且死，岂不以下元虚损而气微弱乎？吾戌亥之时，於脐之下握之、摩之八十有一，而后复搓其手，左右各八十有一，九日而效，八旬有一日而成功矣。
　　纯阳子曰：入九咽一，存三放七，定息内观，事罔不毕。此配合阴阳，震之卦也。何谓也？夫饮食也，或多．焉，或少焉，时候有寒有热，忽有疾生於五藏六府，吾则以鼻引其气，其入至於九分，以咽断气，勿使往来，暝目冥心，存三放七，始治其疾，则想其疾之所在，气急则难止矣。故当开口徐放焉，而勿尽疾。如未愈也，则再作之，及於三五，未有不愈者也。平居日用卯之时，当夫心之阴下降，肾之阳上升，二气相遇，则依法行持焉。使气液各相配而相生，见效则止。
　　纯阳子曰：闭门上咽，勒关下擂，定意内观，元阳自足。此聚火还元，乾之卦也。何谓也？夫与事物交战，则耗其元阳，失其真气矣。吾於戌亥之问，闭口咽气，下擂膀胱，而上起焉。微胁其腹，意定而不乱，於是内观存想，使心之火下降，外肾之火入而相合於命府，见效则止。
　　纯阳子曰：日一起迭盘，呵雷咽雨，升身内观，递施弓弩。此放火炼形，艮之卦也。何谓也？夫喜怒哀乐之气，经夕则积於四支。其血滞矣，经络为之不通。吾旦起蟠膝，正坐升身，以左右手上摩其面，咽乎恶浊之津，如其前焉。於是呵其气，叩其齿，以泻心之积气，而集其神，既已则俯身焉。伸缩其手足，如挽弓张弩，於是经络通矣，气至而血行矣。久之，其疾永除，见效则止。
　　纯阳子曰：夫归妇室，月至阳宫，桃花浪底，龙虎相逢。此交合龙虎，离之卦也。何谓也？夫身之中易散者，元气也；难生者，真液也，故液之少，则不能生气矣；气之散，则不能生液矣。必欲气液交而为精，精汞炼而为砂。吾其於午之时，方肾之气至於心，勿使升於上，而独於其口出焉，乃用乎既济。於是含津满口，勿吐勿咽，神识内定，鼻之息绵绵，故肾之气与心之气自然相合，是为真气真液者也。阳龙阴虎，由是交而变黄芽矣。
　　纯阳子曰：黄婆配合夫妇，同域乾坤济会，阳关须勒。此炼丹之法，乾坤之卦也。何谓也？夫气海之中，有真阴真阳焉。相恋於脾之中，遇肺之液而般运焉，和合无数，而入於黄庭。吾於戌亥之间，微胁其腹，是为勒阳关，使气不上升而下炼焉。此特小成而已，未及中成者也。
　　纯阳子曰：三男三女，俯仰开辟，节次升存，过关勿急。此肘后之法也。何谓也？夫真气真液，其相交也，下而入於丹田。於是火之候无差，以养乎真胎，而变乎纯阳焉。始於子之时，气生之后，用肘后之法，运入於上宫，是为还精补脑之道，可以长生久视者也。三男者，何也？震也、坎也、艮也。三女者，何也？巽也、离也、兑也#1。吾俯其身，则肾自相合，而气聚矣；其仰也，则肾自相离，而气散矣。透过乎尾闻，自其背而飞，以入於脑，是不可一日而至也。其必节次而升，以存想乎龙虎河车，使上起焉。然肾之虚阳入於顶，则上壅而生热，故日过关勿急也。
　　纯阳子曰：少男长女争驰，龙虎飞入天池，化为甘雨。此肘后之飞金晶也。何谓也？既吾用夫肘后之法，次第升存，及肾之气入於脑，则行飞金晶焉。 故於子之时，肾之气生，与肺之气合，於是肾之气欲与肝之气交焉。其肺之气存於肾之中，是为金晶者也。於其时下功，如前俯仰，一撞三关，直入於上官，合和於体海，时饮乎天浆，是为真阴神水者也。如是以待乎既济。用艮之时，其名曰少男；用巽之时，其名日长女。肘后之左曰龙，右日虎；其顶日天池，其神水日甘雨。自艮至於巽，凡一撞而入於顶。於是炼顶之髓以为水。如脑中之神昏而懑，即暂存於下身，少焉复升，而入於顶以炼之。
　　纯阳子曰：杀夫救妇，当随其母。随母溉灌，五行有主。此玉液之还丹也。何谓也？吾观五行之理，生我者，斯谓之母矣；我生者，斯谓之子矣；克我者，斯谓之夫矣；我克者，斯谓之妇矣。若夫春之月，肝盛而脾衰，是为木强而土弱者也。吾则损肝而益脾。脾，母也。故於其盛之处，而咽气还元焉。脾母者，心也，是火生土者也。火之盛者，其在离之卦也。五行有生克，五藏有盛衰，是以水也、木也、火也、土也、金也，相生而为子母者也；火也、金也、土也、木也、水也，相克而为夫妇者也。若夫用咽之法，则须五行之相克者焉。此道也，既飞金晶之后，吾并行焉。其要在乎识五行之理而已。
　　纯阳子曰：火寄冥宫，水济丹台，午前频升，琼花自开。此玉液之炼形也。何谓也？夫采药以为丹，非纯阳之气，不能炼之矣。故肘后飞金晶以入於脑，炼之既久，或虑夫太过，而阴不及，则吐玉液，炼其形焉。盖於午之前，始於艮之时，升身前起，以起火炼其形焉。火寄冥宫者，炼之以纯阳之气者也；水济丹台者，灌之以玉液之水者也。午之前何以频升乎？炼之以气，上升而满体矣。於是其血变而为白膏、为琼花#2，莹然洁白，炼形之效也。
　　纯阳子曰：一阳初起，轻仰后存，龙蟠虎绕，水满高源。此金液之还丹
　　也。何谓也？夫以玉液还丹，其数不逾乎一百有八焉，随即咽之。咽也、炼也，其数有多寡，而管在四时焉。可以灌乎内丹，而焚乎四肢也，是为金液还丹焉。方肾之气、肺之精以入於脑，而变为神水，故三纯阴之气，与纯阳上下相见，是为既济焉。自子之时，肾之气生，可以轻偃其脊，微存其身，聚其肾之气，一撞三关，直入於泥丸，与真髓相合，而变为神水，则下降焉，其犹甘露之灌於心也。
　　纯阳子曰：子后点举，勿厌频升，金光满体，阴尽阳纯。此金液之炼形也。何谓也？夫以金精入於脑，变而为金液；金液还元，变而为丹，三就可以长生矣。吾欲脱其壳，则方金液自上丹田之将降也，乃升其身前起焉，使真火一举，逢金水於玉池之侧，其名为既济。於是一次一圆金粟，其大如米焉。还丹一颗，一道金光自起，环周於身，其名曰金液炼形。炼形气足，乃始炼气成神，而脱其壳矣。故於子之后，肾肺之精一撞入於泥丸，点首而咽，则金液自来矣。金液既济以前起火炼之，是为还丹。凡一咽数炼，宜频升者也。
　　纯阳子曰：观夫中成，然后知大成之道其至矣乎？日月正旺，夫妇俱仙，对时起火，气自朝元。此集神而朝元也。何谓也？前所云玉液还丹者，杀夫救妇，而求其母，吾知之矣。肝盛则脾必弱，何也？木者，夫也；土者，妇也；火者，子也；水者，母也。肝盛而杀夫，不可下功也；脾弱而杀妇，火盛而求母，用离之时灌之，所以救脾者也。故朝元者，虽不离乎五行生克之理，而随时起火，以炼其真气，使阴全尽焉。若夫春之月，肝盛之时也，起火以炼肝，而救脾於辰、戌、丑、未之时，起火以炼脾，则夫妇其俱仙矣。然肝之盛也，於其月、其日、其辰，是为三合之辰，其名曰三花。三花者，三阳也。虽起火矣，犹惧乎肺之盛，而伤其肝。当於兑之时，庚辛之日，不可毫匣失功也。以斯推之，其余岂异此哉？吾依此行之，则真气合於元气矣，元气合於真气矣，三气合而变三花矣。於是三花聚顶，五气朝元，合就阳神，而为纯阳之体，斯乃身外有身，弃壳而升仙也。
　　纯阳子曰：以胎止息，因气生神，留息炼气，色应天真。又曰：养阳炼阴，前仰后钦，定息内观，数足自真。此炼气之成神也。何谓也？胎息之道，不在乎其出少、其入多，唯龙虎交，而结神丹。神丹就，而息自止矣。彼闭气炼息，止息炼神，非大道也。吾未见其能成功者也。当以其旺之月、之日、之时，升身起火，降君火於所王之处，於是其息悠然自上，其气不升，其神不散矣，不过十千气。吾以炼肝，则青色出焉；炼心，则赤色出焉；炼肺，则白色出焉；炼肾，则黑色出焉；炼脾，则黄色出焉；遍炼其五藏，各七旬有二日，於是为三百有六十日而功成#3矣。次之一岁，则日炼其五藏，日一朝焉。若夫#4於定之中，见车骑女乐之纷华，宜虑夫阴鬼、外魔与阳神杂焉，必作内观，以起三昧之真火，而焚其身，可以交换仙凡矣。
　　纯阳子曰：内外俱定，澄心自观，炎炎火裹，歌乐喧天，此交换者所谓内观者欤！．吾於年之中，毕炼其五藏，则五气朝元矣。月以紫河车运而入於天宫，於是或有阴邪之魔，诡为车骑，出其笙篁，与阳神杂焉。学道者谬以为实，安其凡躯，则不能弃质而仙矣。莫若内外俱定，不出不入，澄心静虑，观乎壶天，则五方之云起於上，女乐车骑陈於下矣。彼阴邪者伪也，其孰谓之真乎！．吾纯阳之神，其名曰天真，元皇天君焉。於斯之时，从其本体，真神扶卫，以返於天宫内院，则可以弃壳而去尘巢焉。夫不辨乎真伪，以伤阳神，则狂易而邪荡，不兔於死矣。虽其形不坏，而何有於道哉？故内观之时，不惮升身以起火，则伪者散，而真者升矣。火之名有三：曰焚身、曰降魔、曰升天一日朝元。夫既至於天宫，则贵乎调神有法焉。
　　纯阳子日：七层宝塔，三级红楼，至时勿惧，出后难收。此还神出入，所谓调神者也。夫调神以出其壳，当在天宫之日而内观焉。红楼者，三田也；宝塔者，七气也。自下而上，既至其上，而不可有惧也。阳神不纯，则阴鬼杂之矣。故火之数，不患其多也。真气不坚，及出其躯则易惊，以散其收，以返其躯，其亦难矣乎！是以古先至人，有披襟散发之像焉。夫欲至而不惧，出而易收者，莫若三百日，采药进火抽添有时焉；五百日炼形合气，升降有数焉。於水之中起其火，有丹之后亦不患其多也。於是魔散神聚，不必乎红楼宝塔矣。惟内观乎黄庭，使五云合，而火龙踊起於红光紫气之中，直出於昏衢。其出也，自不惧矣。其过也，自不散矣。吾之身外有身，其如婴兄焉，始可以论分形之道矣。故未终乎前功，则又恶能分形而出哉？是道也，艰难万 绪。若夫阴灵不散於定之中，误出於天门，则不得为纯阳之仙也。
　　纯阳子曰：火龙既出，须识金光，往来无闵，速至仙乡，此分形之超脱也。丹既就；而真气自生矣；真气生，而阳神自聚矣。神何以聚乎？恋其气也。气何以聚乎？恋其丹也。神出，则以气为形矣；神入，则以形止气矣。其出也，如蝉之蜕焉。故其壳也，寄於大川，则生珠；藏於名山，则生玉；若处於世，则优游自如矣。或厌世而去，则号召阴神跨凤乘龙，以朝於太微。太微之君考其功，则自下岛迁於中岛，自中岛迁於上岛，行满则返於洞天。
　　准易紧辞篇
　　乾辖其始，坤括其终；蕞尔之形，易行於中。
　　抱黄子道士张抱黄，祥符中年已七十余，至岳厘访隐者周成不遇，见桥人秀水黎白，授以此书日：首有七窍，体有四肢，乾坤定矣；乾辖其始，坤括其终，贵贱位矣；阴下而六，阳上而九，刚柔断矣；觉以阳开，瞑以阴阖，吉凶生矣；纯阴索男，纯阳索女，变化见矣。九窍相荡，五藏相通，六府相须，三宫相统，八卦相扶，五行相照。权之以长男，运之以少女，状之以老舫，名之以姥女，弱之以婴儿，和之以乳母。耳目枢要，口鼻辅助，津液调和，骨髓坚固，藏府光明，神魂拥护。阳老成父，阴老成母。
　　地出醴泉，天降甘露。火生於木，金生於水。得生於神，失生於鬼。神升天文，鬼入地理。木者火之母，水者金之子。二木成林，兄弟也；二火成炎，姊妹也。木者金之妻，水者火之夫。火作铅宗，水为汞祖。铅以易知，汞以简能。易知则铅归，简能则汞归。铅归则有亲，汞归则有功。有亲则可久，有功则可大。易简得，则天上之室立矣。是故仙人以身观卦，以性观药，日月相催，风雨相薄，苍虹捧炉，’飞廉鼓祟，丹光莹然，金精闪烁，融而为川，结而为岳。炼气焉，而分清浊；系辞焉，而明生死。阴阳相返，而权变化；晦明相推，而循昼夜；水火相奔，而定高下。是故震者动也，青龙之象；离者丽也，朱雀之象；兑者悦也，白虎之象；坎者陷也，玄武之象；巽者顺也，腾蛇之象；艮者止也，勾陈之象。是故仙人所居而安者，青龙之宫也；所乐而玩者，白虎之乘也；所开而游者，天之合也；所闭而掩者，地之肩也。是故左则观其龙，而安其束；右则观其虎，而玩其西；南则观其日，而安其午；北则观其月，而玩其子。是以自天佑之，吉无不利。
　　木者甲乙，火者丙丁，水者壬癸，金者庚辛，土者戊己。寅卯者，贼夫土者也；巳午者，贼夫金者也；申酉者，贼夫木者也；亥子者，贼夫火者也；四季者，贼夫水者也。是故列其耳者，存乎艮；分其目者，存乎坎；辨其鼻者，存乎震；验其口者，存乎兑；阴之泄者，存乎离；阳之漏者，存乎巽。是故身有上下，气有消长，性有坚虚，物有衰旺。
　　道也者，各指其所之；德也者，各指其所为。性与天地准，寿与天地齐，法与天地并。是以知天地之根，识父母之欲。父之精为魂，母之血为魄。魂勿遣散，魄勿遣离，故上以认其天机，下以洞其人谋，享金石之年龄，变金玉之肌肤者乎！．耳之失艮，故不闻；目之失坎，故不见；鼻之失震，故不嗅；口之失兑，故不言；泄之失离，故不走；漏之失巽，故不食。是故日有魂，月有魄。
　　经天纬地之谓文，一阴一阳之谓道。炎之者火，润之者水；暖之者就燥，次之者就湿；命之者同声相应，蒸之者同气相求。顺而藏之日潜龙，明而睹之日见龙，悦而豢之曰人龙，呼而走之日跃龙，浮而登之曰飞龙，高而上之日亢龙。六龙乘时而不困，百姓日用而不知，故君子之道长矣，小人之道消矣；上下交通而志行矣，天地相感而物生矣。
　　显诸圣，藏诸用，凡炼阳而消阴，真水之用生矣，真火之用妙矣。生卯之位，真火也；生酉之位，真水也。火胎之位子，水胎之位午，西侧之位日，束残之位月，倾西北之位者乾，阙束南之位者巽。乾终上九之位艮，坤终上六之位巽。绝於巳者之谓逆，绝於亥者之谓顺。龙虎相从之谓仙，阴阳不测之谓神。以言乎天则不坏，以言乎地则不陷，以言乎火则不灭，以言乎水则不竭，以言乎木则不朽，以言乎金则不消。夫乾，其闭也纯，其开也真，是以大生焉；夫坤，其闭也平，其开也灵，是以广生焉。耳以配甲戌，目以配甲子，鼻以配甲寅，口以配甲申，泄以配甲午，漏以配甲辰。道之微矣乎，仙人所以用而治性也；道之寂矣乎，真人所以取而存命也。性治则空，空则清以效天；命存则通，通则灵以法地。天降甘雨，地长草木，山泽通气，龙蛇起陆。父母结形，道运乎其中矣；日月变神，道滋乎其中矣。铅汞存存，性命之门；龙虎绵绵，性命之原。仙人有以见上丹田之明明，故谓之上清；有以见中丹田之荧荧，故谓之中清；有以见下丹田之凝凝，故谓之下清。玄武之上关，不可开也；勾陈之中关，不可辟也；青龙之下关，不可阐也。白虎之上尸，不可养也；朱雀之中尸，不可留也；腾#5蛇之下尸，不可畜也。闭之而内静，启之而外动。启闭必彰乎变化，变化以定其性命。呜鹤在阴，其子和之；我有好爵，吾与汝摩之。论曰：真人降其龙，而出其神剑，则千里之外应之，瓦其迩者乎！伏其虎，而举其神烛，则万里之外从之，况其迩者乎！．剑降其龙，烛伏其虎。龙虎者，神仙之车驾也；车驾之就，升天之主也。神仙者，龙虎之门户也；门户之通，则出入之机也。同人先号眺而后笑。论曰：从凡入圣，仙人之径；自地升天，真人之绿。龙虎同心，天地为金；水火相薄，长河成酪。不出户庭，无咎。论曰：三惑之生也，六蔽之阶也。闻淫哇之声，则失听；视华美之色，则失明；嗅香馨之味，则失思；多发语言，则失志。阴动则失真精，阳散则失元气。是以真人包括而无用，谨密而不出也。耳目诲惑，口鼻诲贪，淫欲诲衰竭，思虑诲烦乱。鬼神之所辟，盗贼之所招也。五位相得，而各有合，所以成变化，而动鬼神。
　　论曰：金丹之术百数，其要在神水华池；神仙之术百数，其要在抱一守中。坎以象水，震以象木，兑以象金，离以象火。四象为药，二气为炉，炼之而后虚，服之而上升也。窍数九，藏数五，一身相得，而各有合；七情既立，而各有成；万物藏用，而各有喻；千神内扶，而各有守。天数顺行，地数逆取。白金之录，青玉之符，黑水之契，朱火之图。此可以脱尘世，而入层霄者也。炎帝之宅乎午，黑帝之宅乎子，青帝之宅乎卯，白帝之宅乎酉。初阳起，纯阴必当天地之历，引龙虎之精也。是以四神入鼎，九变成丹，赫而养之，流而纳之。
　　凡人之气，有仙人之道四焉；凡人之身，有仙人之本五焉。不治其性者，实而不空，泥而不通；不保其神者，离而不合，呼而不答；不爱其生者，泅而不清，作而不宁；不修其心者，病而不愈，弊而不补。故日凡人之气，有仙人之道四焉，此之谓也。以金德者，尚乎肺；以水德者，尚乎肾；以木德者，尚乎肝；以火德者，尚乎心；以土德者，尚乎脾。是以仙人将有为也，将有行也。其弃色也如泥，其节情也如遗，其保淳也如痴，其养志也如龟。至精不失，以保乎肺居於金堂，非天上之白精，其孰能与於此乎？疾雷破山，大风振海，音乐遏云，铃鼓动地，巍然自安，超然独处，外声不入，以保乎肾居於珠宫，非天上之黑精，其孰能与於此乎？大不见於太山，细不见於秋毫，文不视於秀丽，目不视於粉黛。黑白若不分，是非若不辨，众人之皎皎而已；独昏昏，众人之彰彰而已。独冥冥，彻然内鉴，志光不散以保乎心居於丹台，非天上之赤精，其孰能与於此乎？不耽五味，不嗜八珍，不畏洪水，不忧大旱，伟然似有华筵之嘉般，茫然似有沃田之嘉谷。无思也，无为也，无去也，无就也，丰然不瘦，怡然不饥，不思不动，以保乎脾居於玉房，非天上之黄精，孰能与於此乎？不言而信，不笑而乐，惟神也不疾而速，惟体也不严而治，至乐无声，以保乎肝居其琼楼，非天上之苍精，其孰能与於此乎？故曰凡人之身，有仙人之本五焉，此之谓也。
　　耳初六，目初二，鼻六三，口六四，阴六五，阳上六。凡人也，死之根也。阳初九，阴九二，口九三，鼻九四，目九五，耳上九。真人也，生之根也。视龙之形，鳞而青；虎之质，毛而白；日之魂，昼而热；月之魄，夜而寒。以此修心，退藏谨密。天地相交之谓泰，日月相逐之谓易。地气上腾，天气下降。日盈则反，月满则亏。龙昤云起，虎啸风生。清气归天，阳以上升；浊气归地，阴以下坠。孰能与於此乎？
　　论曰：金公曰铅，木公曰汞。黄婆谓之真土，天地谓之炉，阴阳谓之炭，坎离谓之药物。子午谓之进退，水火谓之作用，卯酉谓之抽添，运转谓之河车，澄明谓之天，酒贵而谓之金花。玉液异而谓之青霜绛雪，养而谓之婴儿，诧女生而谓之黄芽；大药熟而谓之九转；丹砂成而谓之再生，婴儿奇而谓之神，物光而谓之宝珠。是故气海凝液海，液海凝血海，血海凝精海，精海凝骨海，骨海凝神海，神海凝真海。是以补其筋者，莫灵乎肝；补其气者，莫灵乎肺；补其肉者，莫灵乎脾；补其髓者，莫灵乎肾；补其脉者，莫灵乎心；补其命者，莫灵乎父精，补其性者，莫灵乎母血。是以身有九窍，圣人塞之；身有五藏，圣人练之；身有三关，圣人通之；身有三尸，圣人灭之；身有万虑，圣人涤之；身有千魔，圣人降之；身有百疾，圣人脱之；身有十恶，圣人削之。是以心官有王，所以无为而治之；肝官有相，所以无思而得之；肺官有伯，所以不召而自来；胆宫有将军，所以不怒而自威；脾官有大夫，所以不令而行之；肾宫有烈女，所以不禁而自止也。
　　龙精，其魂之所蕴耶虎威，其魄之所畜耶龙精着，而火珠照乎其前矣；虎威振，而水珠曜乎其后矣。龙精丧，则无以见其魂；魂无见，则火珠几乎没矣。虎威灭，则无以见其魄；魄无见，则水珠几乎沉矣。是以巽进初九谓之不漏，离进九二谓之不言，震退初六谓之不动；坎退六二谓之不窥，艮退六三谓之不闻。三阳守体谓之丈夫，三女变形谓之男子。七窍不动谓之混沌，二气交感谓之氤氲，黑白成质谓之大宝，虚无生性谓之元神。窒而空之，存乎少男艮；合而明之，存乎中男坎；绝而和之，存乎长男震，敛而益之，存乎少女兑；翕而复之，存乎中女离；闭而顺之，存乎长女巽。是以人之生也，泰在乎其中矣；人之死也，否在乎其中矣。耳之不听，黑精在乎其中矣；目之不视，青精#6在乎其中矣；鼻之不嗅，白精在乎其中矣，口之不言，赤精在乎其中矣，阴之不动，地精在乎其中矣；阳之不散，天精在乎其中矣。神而明之，上天之亨衢通矣；默而成之，天下之能事毕矣。
　　束方之神，骨骼者也；南方之神，气息者也；西方之神，经络者也；北方之神，血脉者也；中央之神，肌肉者也。角亢者，青龙之光；斗牛者，玄武之光；奎娄者，白虎之光；井鬼者，朱雀之光。房者，木星之中宫；虚者，水、星之中宫；勖者，金星之中宫；星者，火星之中宫。齿牙者，青龙之余；爪甲者，白虎之余；毛发者，玄武之余；气息者，朱雀之余。音声者，天之余；影迩者，地之余。乾巍然示人，得一者也；坤混然示人，抱一者也。夫五贼者，盗此者也；三田者，耕此者也。种芝者，阳虚之所生也；种玉者，阳秀之所孕也。药力就乎内，神通发乎外。积阴散其小，积阳至其大。动天地，感鬼神，莫善乎元精；蹈水火，贯金石，莫妙乎至理；福万民，寿九域，莫大乎真气；炼五神，立四极，莫先乎神用。夫坚百骸者，莫过乎真金；壮百筋者，莫大乎真木；换百脉者，莫越乎真水；升百神者，莫胜乎真火；填百节者，莫及乎真土。
　　何以保身？日无劳。何以保命？曰无欲何以治性？日无思。何以治神？曰无邪。是故真人多阳而无阴，凡人多阴而无阳。非谓其无阴也，盖阴变而归纯阳者也；非谓其无阳也，盖阳变而归纯阴者也。
　　夫纯阳者，仙之气也；纯阴者，鬼之气也。仙之一成，宅乎阳界也；鬼之一就，宅乎阴界也。是以仙人日中无影，雪中无边，乘水不溺，入火不焦，行空不坠，透山无得，剑斫不绝，药鸩不尽；千魔恐惧，万神悦随：盖取纯阳之气也。夫凡人履则滞凝，驻则妨塞；万虑所集，万病所钻；上远天门，下近地户；逢明则觉，见暗则暝；智慧不通，嗜欲不息；困而忘返，逝者如斯；盖取纯阴之气也。
　　夫肺白者，上应太白；心赤者，上应荧惑；肝青者，上应岁星；脾黄者，上应镇星；肾黑者，上应辰星。黄道者，上应太阳；白道者，上应太阴。昼主生者，上应南辰；夜主死者，上应北辰。所以圣人下修人事，上应天心也。
　　耳听极必聋，目视极必瞽，鼻嗅极必窒，口言极必暗；泄流极必罄，漏消极必终。此所以取六极而舍五福者也。言其大聪者，内听者也；言其大明者，内见者也；言其真气者，内萌者也；言其至声者，内运者也；言其阳精者，内炼者也；言其阴滓者，内淘者也。天下之至健，言乎‘虎者也；天下之至顺，言乎龙者也；天下之至神，就乎大药者也。九圣明乎外，八卦者也；九窍明乎内，八卦者也；修之者，长生久视者也。
　　道枢卷之二十五竟
　　#1也：原作『女』 ，据辑要本改。
　　#2花：辑要本无。
　　#3 功成：辑要本作『成功』 。
　　#4夫：原作『大J，据辑要本改。
　　#5腾：疑为『胜一之误。
　　#6精：原作『晴J，据辑要本改。
　　二十八太清养生上篇　太清养生下篇
　　道枢卷之二十六
　　至游子曾慥集
　　日月玄枢篇
　　天地为鼎；阴静阳动；规乎伯阳，以明铅汞。
　　刘子唐明皇时人刘知古，为绵州昌明县令日：道之所秘者，莫若还丹；还丹可验者莫若龙虎。龙虎之所自出者，莫若《参同契》焉。
　　抱朴子曰：魏伯阳作《参同契》、《五相类》，凡二篇，假大易之爻象以论修丹之旨。．玄光先生曰：徐从事拟龙虎天文而作《参同契》上篇，以传魏君；魏君为作中篇，传於淳于叔通；叔通为制下篇，以表三才之道。
　　参同契者，参考三才，取其符契者也。吾能陈其梗概焉。其要曰乾坤为
　　鼎，而天地之道成矣；坎离为药，而南北之位分矣；龙虎为名，而束西之界列矣。
　　若夫论火候，定生成，莫不循卦节於钟律焉。故黄钟之气至也，则阳生於复，历於否、泰#1，其至巳也，则阳爻之数终；羹宾之气至也，则阴生於娠，历乎遁、剥，其至亥也，则阴爻之数终矣。终而复始，此六合、三才、四时、五行之理者也，鼎药一而已。
　　或者曰：肝青为父，曾青是也；肺白为母，铅银是也；肾黑为子，玄磁是也；脾黄为祖，雄雌是也。还丹白赤而为紫赤者，曾雄之气染之也。曾不知还丹者，阴阳之气所为变化，顺天地之生成，合金水之自然。《经》不云乎挺除武都五石弃捐，安在金石之为丹哉！吾之所论丹者，龙虎也，流珠为青龙。青龙者，日也，黄芽为白虎。白虎者，月也。故日月之精气者，有变化之理，饵之者亦可以变化矣，变化者，何谓也？丹砂变为水银，自阳而返阴也，水银复为丹砂，自阴而返阳也。故日流珠者，大青丹也。黑铅变为黄丹，自阴而返阳也；黄丹化为黑铅，自阳而返阴也。二物者谓之阴，则倏然而成阳矣；谓之阳，则忽然而成阴也。互为夫妇，更为父母，此盖阴阳感激而成，虽圣贤莫测焉。
　　魏夫人曰：灵芽之灵也，龙昤方泉，而景云霄降矣；虎啸虚无，而冲风四振矣。阳燧照明，而朱火郁；方诸见阴，而玄流溢，是皆自然而然者也。上古有水银而不能独成大丹者，何哉？有龙而无虎也。苟不知是，射又何假乎四象、五行，何求乎阴阳男女哉？是必有不因於物，亦不因人而往，任其大道而自化者矣。若夫纪纲八石，本乎二物者也；龙虎一体，开乎三条者也。然为之者数败，何也？不达乎三五一者也。庄子曰：能知一，万事毕，其此之谓乎！
　　还丹者，何以度世耶？其食乎日月之精华者也。日月者，何也？天生玄女，地产黄男者欤！．龙虎者，金汞也。金汞相包，得乎自然之性，此岂非其神乎！《黄庭经》曰：日月之精救老残，盖言二景二月也。刘子曰：揖二景之晖，服五晨之霞，其徒繁矣，罕有度世长生者，何也？长生之要在乎保养服食，内外兼资，非专任一端，而后可冀也。
　　或曰用铅，或日不用铅，是乎？刘子曰：闻之上经曰：真人至妙，若有若无；仿佛大泉，乍沉乍浮。中经曰：真人潜深潭，浮沉守中规。何谓
　　也？销铅为汞，暖汞以投之，其始入也，寂乎无闻焉。火烈花浮，迥然独异，岂非以物处於大泉深潭者乎！若谓斯铅非铅者，莫可知矣。
　　或谓鼎中有土者，亦妄也。真铅者，大铅是也。水者，位於北方，其卦主坎，坎生六戊。六戊者，土也。火者，位於南方，其卦主离，离生六己。六己者，亦土也。故土者，戊己之气也，非土之土也。此乃坎戊月精、离己日光之义焉。故一阴一阳而为水火。火者，以水为夫焉；水者，以火为妇焉。夫妇之道，乃为戊己者也。是以万物莫不终始於土，成土之功用者，莫逃乎水火焉。金生水，水生金，是乃铅之中生乎黄芽者也。诀曰：铅能制汞，汞能伏金，金汞成形，此银伏之理也。木生火，火生木，是乃丹砂之中出乎汞者也。汞何以为木乎？盖受太阳之气，化为流珠焉。 
　　太阳者，日也，其出束方。束方者，木位也。铅者则为金矣，何也？月生於西方，西方者金位也。故还丹者，准乎玄象，谓日月之符必在於晦朔焉，会合德刑之气，必顺乎卯酉焉，出入於乾坤，徘徊於子午，以天地为雄雌，阴阳为父母，左为青龙，右为白虎。《经》曰：倾日为流珠，青龙与之俱，此之谓也。世之浅见者，乃以水银和合山泽於器中锻之，谓为树子，始则二物相包，后则铅汞异处，或一年、或三年，银母成乎赤粉。伏火深者，十存四五焉；浅者，十存二三焉。服之则反害其生矣。彼谓银#2从铅生，以铅精合於汞，则自然为龙虎焉，而不知黄芽出於铅，而非铅也。《经》曰：黄芽不是铅，不离铅中作，盖谓此也。是以龙虎者，必以黄芽为．正焉。故古人言，终始自相用，谓其以汞投铅，以类合类，如父制子、子制孙者也。火性消金，金伐木三荣，此还丹之成也。
　　或闻龙虎之歌曰：阴在上也，阳下奔也，首尾武也，中问文也。常於炉之上置杯水焉，何也？夫还丹起於阳生，修於阴极者也。阳伏在下，阴伏在上，其有水者，必俟乎金长之后，水王之时也，何谓也？自复至於观，历於十月，於是铅黄既树，丹道将成，子出於母之胞，不相涉入矣。阳消阴息，金盛水衰，魂魄相安，刚柔合体，然后设阴炉於上，列炎火於下，所谓举水以激火，奄然灭光荣者也。《经》曰：水盛坎侵阳也，火衰离尽昏也，阴阳相饮食也，交感道自然也，斯顺时合宜，与气相得者矣。真人者於是盖夫金丹则为火化，使受阴津之水以润之，可谓妙矣。世之浅见者，或以铅黄花合於水银，缎之为紫粉，或以朱砂、水银、雄黄、雌黄、曾青、空青、矾石、云母合炼而制伏之，或以诸青、诸矾、诸绿、诸灰结水银以为红银，复化之以为粉屑，或以药煮硫黄而成玉粉，或以硫黄用染铜叶炼为赤丹，或以毗霜化铜，用铁缩锡，非吾之所为也。
　　或曰：金、银、铜、铁、锡者，五金也；雄、雌、毗、矾、胆、曾、空、誉者，八石也。刘子曰：非吾之所谓者也。子午以成三，戊己以为五，此吾之八石之名也。
　　《经》曰：九还、七返、八归、六居，此还丹之玄旨也，何谓也？金之生数四，其成数九焉；木之生数三，其成数八焉；火之生数二，其成数七焉。三者，以本生之气相合者也。又曰：火合於土，是为七返也；木合於土，是为八归也；金合於土，是为九还也。水之生数一，其成数六焉。金者生水，水不得与金合，居然自固，是为六居者也。又曰：水合於土乎？天道左旋，日月右行，俯而观之，则金生水，木生火矣；仰而观之，则水生金，火生木矣。《经》曰：其子右转，其虎东旋，卯酉界隔，主定二名，此之谓欤！
　　九真玉书篇
　　以身为鼎，以气为药；配以阴阳，默而交作。
　　纯阳子曰：修炼丹者，先正其炉。炉者，鼎之外垣，其身是也。其中有长生之药者，神气、精液是也。炉分八门。八门者，目也、耳也、口也、鼻也，是为视、听、吐纳之关，素钥辟阖之户，运动各取其宜，常固守之，勿使形色、滋味、八邪、六贼伤於内真，然后於天地之炉、造化之鼎，调和药物，匹配阴阳，制炼神气焉。
　　天者，乾也、金也。《内景》曰：肺宫，上为华盖，下覆诸藏，而通於鼻。鼻者，天门也。升降呼吸，运转荣卫，循环五藏，流注一身，动变浮沉，大小有定；如天运星斗，地转江河焉。故天者，鼎也。天门连肺，出入清气，为鼎之盖焉。
　　地者，坤也、土也。《内景》曰：脾包罗水谷，而通於心。心者，地户也、咽门也。收纳水谷，下伏於胃院。其流转之水，内应乎血脉。於是脾受天门升降之气，运转动摇，消磨#3造化，以分水谷之清浊。清者，升於上焦肺宫，清静之界而为神气、精液焉；浊者，下泄於大小府。故地者，鼎之复气，变化万物者也。胃者，造化之鼎也。
　　日者，天魂也，太阳之火精也。其位居於乾艮，夏王冬衰，夜短昼长，内藏阴气，而隐金鹦。金鹦者，酉也，外应於四方。夫金石能生其水者也。故乾为天金，艮为水石，是以水生於山石之中。此阳中有阴也。《内景》曰：上焦为天，心为灵府，首为艮山，口为洞谷，出水之源也。水者，坤也、地也。积阴之气，升於上天，凌乎华盖。其零为雨露，浸#4润於心官，阳中之阴也。离者，外阳而内阴，如丹砂焉。本属於火，而中隐水银。太阴，诧女之魂，服五彩之衣。离者，丽也。其精为日，日有五彩焉。中有绛官，上通於目。目者，泥丸之门也。其宫有神，天地之主也，其德合於无为，修命者，先澄其神，神清心正，则邪不性矣，心不能自伏，则内生奸火，犹丹砂不死，见火则飞者也。然则，心者，其生命之主乎！
　　月者，地魄也，太阴之水精也。位属於坤巽，冬王夏衰，昼短夜长，中隐阳精，而藏玉兔。玉兔者，卯也，束方之木能生其火。此阴中有阳也。《内景》曰：下焦五藏曰二肾。二肾中央者，丹田也。前有巽海，人之水府也。其位在寅。此阴中含阳也。坎者，陷也，受水之府也，故江湖归巽焉。世不知阴阳之正位，以北为坎，南为离，非也。坎者，南方坤巽之位也。坎中奇阳者，南方巳午之火也。离者，北方乾艮之位也。离中偶阴者，北方亥子之水也。坎者，内阳而外阴，如铅锡焉。是为阳中产乎白银，砂石之水包乎赤金。金银者，俱阴中之阳也。是为婴儿，上与太阴姥女合为夫妇，情类相恋，凝而成砂焉。然则，坎者，水海隐龙之宫乎！其尊犹帝王处北阙，而南面者也。月者，地也，无阳则万物不生。
　　夫万物者，禀天地而生，向阳而长者也。况人者，万物之灵，可不顺天地乎！顺天道者，常存其身之元阳，真一太和，纯粹之气，则坐致长生矣，然必昼夜修炼焉。内功者，一日也；天运者，一岁也。升降阴阳，运行四序，十有二时。其昼则法春夏，其夜则法秋冬；昼夜终始，天地交泰矣。亥、子、丑之时者，应天之冬者也。阴升於天心，阳降於水府，温养於肾，变炼於骨，亦如山石受天地阴阳升降之气，化成金银、丹砂、铜铁者也。寅、卯、辰之时者，应天之春者也。阴降於华盖，阳升於鼎鼎之上，温养於肝，生成於筋脉，亦如天地草木受阳和之气，以生华叶苗蔓者也。巳、午、未之时者，应天之夏者也。阴降於水府，阳极於火宫，温养於心，变成於血脉，真阳烧炼而为白乳者也。申、酉、戌之时者，应天之秋者也。阳极而降地，阴复而升天，温养於肺，变换於皮肤者也。昼夜以应乎四时，阴阳以守乎一体。此入圣之道也。
　　《内景》曰：身为国，面为城，耳、目、口、鼻为门，手足、四肢为四方之将，以防国之不虞焉。国之君者，心也；臣者，气也、肾也。故心为气主，气为心神。澄静则和宁，犹太平之象者也。神气和合，则长生久视矣。君者，绛宫纯元真一之气也；臣者，坎宫太阴玄冥之液也。天降真气，化生万物，犹臣受恩也；地升阴气，凝成雨露，滋润万物，犹臣利民也。心连於舌之下，有玉池焉。左日金精，右日玉液，本出於坎宫者也。气升於上，化为雨露泉涧，浸润於心，心则活矣。臣利国也。肾者，纯阴真一太和之宫也，其气本生於离位者也。降气於下，温养丹田二肾中央日丹田焉。君之圣也，治身者犹治家欤！
　　身者，宅也；五藏者，宫也。乾天者，父也；坤地者，母也。坎，中男；离，中女也。震，长男；巽，长女也。艮，少男；兑，少女也。三男、三女，夫妇配焉；乾父、坤母，匹偶成焉。束官者，肝也、木也。以甲为兄，乙为妹；己为甲之妇，庚为乙之夫，故肝得水而沉，木带金之气者也。西官者，肺也、金也。以庚为兄，辛为妹；乙为庚之妇，丙为辛之夫，故肺得水而浮，金带木#5之气者也。南官者，心也、火也。以丙为兄，丁为妹；辛为丙之妇，壬为丁之夫，故心能拒於火者也。北宫者，肾也、水也。以壬为兄，癸为妹；丁为壬之妇，戊为癸之夫，故肾者，火之气者也。中官者，脾也、土也。以戊为兄，己为妹；癸为戊之妇，甲为己之夫，故脾能纳谷，土带水之气者也。此所谓造化之鼎者欤！
　　真象者，炉之中天地、日月、星辰、河汉、山岳、江海、草木、风云也。炉者，吾之身也。天者，乾也、金也。华盖者，则其肺也。玄象、星斗、天轮、日月者，则其上焦荣卫血气流行之度也。太清玄界之上下，而分清浊者，则吾之中焦罗膈也。五岳群山者，则其首面也。涧谷者，则其口鼻也。泉源者，则其津液饮食也。江河共奔大海者，则其饮食聚於水谷之府也。云雨生於山谷者，呼吸之气也。吹以为风，呵以为云也。草木者，则其毛发也。天地长久者，得正一真元之道也，吾天地炉鼎之中，阴阳交合，不失元气，而得自然，亦可以长久矣。
　　何以言之？夫人禀天地而生，其内亦有天地长久之道，能於内境而识知天地，交合阴阳，抱养神气，精液日月既满，恶有不长久者耶？其要在乎变炼五行而已。
　　五行者，五藏也。以戊己鼎鼎之器，调和四象，变转五行焉。水者，液也。液中有金，谓之金液。金克木，木中生火，火复炼金，四象还返，皆主於土者，神也。神得其道，升为仙；失其道，沉为鬼矣。修真者，宜去繁华，绝嗜欲，屏腥膻；清今消遥，洁严斋戒，登坛入室，择日俟时；背阴向阳，闭目而坐，握固冥心，开辟炉门，以运火候，修炼其五藏焉。其功必经乎九转。四月者，三转也；一周者，九转也；三年丹成。其大方寸，其重一斤，阴阳各半焉。外应六十四卦之爻一斤者，三百八十四铢也。六十四卦者，三百八十四爻也，阴阳之大数也。
　　道枢卷之二十六竟
　　#1否、泰：辑要本作『临、夫』。
　　#2银：辑要本作『铅』。
　　#3磨：原作『魔』，据辑要本改。
　　#4浸：辑要本作『侵』。
　　#5木：原作『水』，据辑要本改。
　　二十八太清养生上篇　太清养生下篇
　　道枢卷之二十七
　　至游子曾慥集
　　金液龙虎篇
　　善为丹砂，保命全家；育成诧女，俪以黄芽。
　　任子名象遇天真子张中孚常为金部郎致仕，任子於庆历七年见之於历阳，而得龙虎之诀。曰：金丹七十二名，皆藉三五一而成者也。
　　夫自五帝以后，至於吾宋庆历之元，飞升者，六万余人，无有不炼神水华池者也。其出自五行，入於虚无，是知神水者，乃三才天地人也之元气，五行之真精者也。於三丹田上下循环，是为还丹，其药有五味焉。扁鹊曰：酸、咸、辛、甘、苦，是河车等也。用火候以炼之，斯为大丹矣。用铅不用铅，须向铅中作，此神水为铅汞#1者也。
　　大药之名，凡二十有四：曰神水，曰杳冥精，曰还丹，曰真一，曰水中金，曰黑铅，曰河车，曰五彩，曰五味，曰坎
　　男，曰真汞，曰白金，曰白虎，曰金精，曰五常，曰地药，白地魄，曰曰魂，曰月花，曰铅黄花，曰玉华，曰水虎，曰玉蟾，曰黄芽。此二十四气，隐奥之玄关也。歌曰：孰为丹砂？济命济家，养成姥女，嫁与黄芽。此大药也。夫得天地之精，在於元官者，造化自然之道也，是所谓三五一也。何也？
　　三者，三才之象，神、气、精也。然华池者，出自五行焉。外红内白，非世之朱砂也。取於火中，故名朱雀；出於青白之汞，故名诧女。黄婆为之媒，娉於北方之七，此非世之所用朱砂，内出水银为汞者也。古先至人所论，唯铅汞、神水、华池三五一而已。
　　大药之名又有二十四焉，曰玉液琼浆，曰华池，曰杳冥精，曰恍惚，曰五行精，曰坎男，曰离女，曰火龙，曰水虎，曰木精，曰青龙，曰白虎，曰猛三花，曰曰魂，曰金乌，曰玉兔，曰地马，曰离宫，曰夫妇，曰金液，曰赤龙，曰白芽，曰白雪，曰月魄。此所谓夫妇匹配，赤白相扶，黄土为坛，真正之道也。
　　夫华池炼药者，盖用火候焉。烟出既尽，火飞如星，五彩光明而作声，炼成斯如霜雪，如珠玉，此柢在於五行而已。世之金石顽物也，非能变转而为丹者也。
　　《经》曰：青帝护魂，白帝侍魄，赤帝养气，黑帝通血，黄帝中主五行真精。此所谓大药也。於是大丹之名，又有二十四焉：曰大还，曰金丹，日玉液，日龙虎，日二气，日四神，日五霞，日神砂，日光明，日流珠，日返魂，日夺命，日灵芸，日养命，日延寿，日坩灵，日万灵，曰绛雪，日伏火，日素流，日快活，日延龄，日返童，日寿仙。此并按於人之身者也。彼世用五金、八石以火锻之，其亦谬矣。盖不知铅汞之灵，唯在杳冥恍惚之问而已。汞在於砂中，而金在於铅者也，汞在於铅中而水在於金者L也。夫不得其诀，始难求乎！或不达金丹而为存想吐纳，吞霞服气，餐松饵柏绝食，此非吾所谓大道也。
　　道有三，其上日抱一。抱一者，聚五行为一。天地至精，阴阳匹配，夫妇相乘，炼精采气。其采有日辰，其取有时候，用八卦以增喊火候焉，用水火以既济其用焉，炼之数足，是为飞仙之品矣。其中日富国安民。富国安民者，擒龙於深潭，伏虎於坎户，按八卦之药，聚於九官，於是九还七返焉。其下日强兵战胜。强兵战胜者，神交体不交，关锁其下，永锁#2丹田焉。夫能明三五一者，修炼五行之精气，送在於元宫，用火候以锻之，功成九转，可以返本还元矣。
　　大还丹者，何也？五谷之精气也，炼之可以长生矣。三五一者，何也？三者，三才也，神、气、精也。五者，五行也。五行之中，精、血、气，合和而有五味，五味之中取五谷之精者也。《阴符》所谓五味可以长生者乎？五谷能盗人而死，而人不能盗五谷之精，为可叹也，一者聚五行於元官，用火候炼之，而成真一者也。
　　太白还丹篇
　　泥丸之高，元气攸舍；来如洪河，自天而下。
　　清虚子太白山人王元正自号，唐喜兀时人曰：修丹之诀，在乎静心於室内，子之后，午之前，先调其气气和为佳，其名日法澡浴。以左右手搓其掌热，上摩其面，下令周身，然后起天立地焉。以左右手叉之，尽力越於顶，上托於天，此所谓起天者也；以足尽力踏地，耸其身，此所谓立地者也。其起功，不可犯弦、望、晦、朔八日上弦，二士二日下弦与！
　　夫卯酉之月，彭居、彭侨、鼓质三尸之名俱守灵府灵府，心也，知之必为魔焉。於是先补其肝，想肝之中，有青龙盘旋；然后想青龙之目，有光从吾之目出；乃出嘘之气、咽嘘之气皆九过。次补其心，想心之中有朱雀，如凤有赤气，从其腹出，至於吾口，遂呵之三过。次补其脾，想脾之中，有勾陈龙身、乌赀、虎耳、龙角独角也，口出黄气，至於吾口，乃以舌柱其聘，然后呼之十二过。次补其肺，想肺之中有白虎，鼻出白气，至於吾口，从鼻而出，咽之七过。终补其肾，平坐长展其足底，以手拔其足底；然后闭气移时，想肾之宫，二脉黑气自出目内，灌於其口，而为金玉之液，是为华池神水。
　　凡补五藏者，用七十二日，谓之小还丹，可以去疾而已。於是扣齿集神者三十有六，开阖其目，以左右掌掩其耳，用其指击顶后，左三右四，是为击天鼓；已乃安坐，左手之三，右手之四，叉手肾堂，是为想壶中天地焉。壶中天地，不离於身者也。
　　左目，日也；右目，月也；泥丸，天也。泥丸何以为天乎？如天之不可升也。圣人有法，返本还元，使元气归於泥丸，则天门开，而通去来，如黄河自天汉而下，流入於海者也。发，星辰也；耳，幽谷也。参罗为万象也。鼻，玄牝也；口，天仓也；舌，赤龙也，仓言受众物，龙言耕也。喉，楼阁也，谓之十二楼环者也。五藏，五岳也；六府，六曹也；五岳、六曹，已见百问篇中。三焦，三台也；上为太师，中为太傅，下为太保。四水，四读也；已见百问篇中。汗，雨也；气，风也。脐之下有精海如环焉。左右各三十六转，想环之中而有玉女，以揖之出入於右肾。右肾者，玉堂也；左肾，命门也。二肾相去二寸五分，其精本重一斤，应於乾坤，及施泄之后，自十有六岁；至於二十有四岁，其少二两，应於遘卦；三十二岁，其少四两，应於逐卦，行则气喘足痿矣；四十岁，其少六两，应於否卦，腰脊痛而四肢弱矣，脐之下搅刺而目昏矣；四十八岁，其少八两，应於观卦，发白而皮皱矣；五十六岁，其少十两，应於剥卦，凡事不能为矣；六十四岁，其少十二两，应於坤卦，元气败而惟恃谷气矣；七十二岁，余二两而已，应於师卦，以地变水者也；八十岁，其气尽矣，应於明夷之卦，水尽而属火，至此其亡矣。
　　故学道者，先伏诧女焉。想其玉女入於右肾，而归於闺阖，而收之者焉。然后想玄武、龟蛇之形，惧其伤於玉女，使强避＇之，是为伏诧女者此也。於是收其三魂；日胎光，日爽灵、日幽精。祝日：未知者，使吾知焉。
　　命之居於坎户，在吾左右，如是三呼之，想其魂神入於精海，然后左三宫，右七宫，於是安坐，行咽龙虎之法，满口成气，咽之为虎矣。一龙一虎，再咽一，送之自喉、想如大江入於精海，又咽虎如前焉。其行三过，凡六咽，乃送之入於精海，想如三江焉。又咽龙虎者三过，三三九过，复咽一龙一虎如前焉。龙虎各九过，是为十有八方送之，想如九河至於精海。又行龙虎二七过，计十有四过方送之，想如大海至於精海。前后龙虎共八十咽，复起再坐，再行摩脉者三过，复咽龙虎如前焉。满八十之数，又摩脉、咽龙虎如前，於是盖三过矣。咽之数是为二百四十，应於二十四气焉。方其神精充，则想如海涛涌於脐下，更八十一日，方行龙虎之丹。童子未施泄者，不必用咽龙虎之法也。於是坐定先衰精海混沸，已而澄静湛然，乃合满口，以赤龙耕之，津液满口，分为三咽，是为龙焉，其气满口，分为三咽，是为虎焉。送至於精海，上在水面，以意丸之，如弹三过，斯为丹矣。想心之火而从心出，下至水面锻之，次想脾土，盖之火减，则开脾土，复锻之，如斯三过，丹成则沉於水中矣。於是复如前结之，再造龙虎九过，为丹九丸，是为九转者也。古语曰：龙随虎去随岩洞，龙入水兮虎亦从；雷火烧时髻鬣焦，云来雨去山岳动。比之谓也。譬如夫妇焉，火，女也；水，子也；土，媒也，由是而成焉。
　　凡一过用三龙三虎，十二火应一日十有二时焉。九转者，应於九宫，共为一百八之数。然后用河车般载之法，动关锁，举金钟，举天秤，三举谷神谷道，促气入於脊骨，以气缩而上之，想丹砂与精同路，而升至於顶，则三点之，使入於泥丸，昂首左转，是为回精补脑者也。然后於日出之初，西坐东向，想其日如轮辑之车而吞之，凡七十二咽，亦用河车拗起，入於顶后，为之枕而枕焉。至十三日，於月出之时，背日对月而坐，想如前焉。八十一咽，至二十三日乃止。后月八日，想月抱之，是为戴日挟月者也。夫日，阳也，用七十二咽，阴数也；月，阴也，用八十一咽，阳数也。此阴阳颠倒之法乎！然后安想肾之姥女，裸形而怀欲，则想心火烧之。古语曰：用铅不用铅，须向铅中作，盖谓此欤！世不知其理，乃为帏中阴丹，以陨其命焉。
　　仙者，内丹就外丹方成矣。故能用大药化瓦砾以为金，或者见之而不知其身，有真铅、真汞，乃以水银为汞，黑锡为铅，欲变铜为银，不亦诳哉！於是一咽其津，下入於肝，想肝之中青龙赴肾宫，以迎姥女。姥女见青龙而乘之，所谓子母之气，何也？青龙，木也；诧女，水也。迎之上入於顶门，乃想三魂与众神俱入焉。顶门者，泥丸也。然后想心火下，自各神关而起，周於身，上下俱然，如肝神之像乃点之，初点二十有一，想其彭居，形如道士，弃簪履而走；再想火烧之，如点首二十有四，想彭侨牛首人足，彭质如兽。七魄者，或鹦首、狗足，或形夜叉，或形女子，或形风伯，或形猎犬，或负弩，或持鱼，於是皆逃焉。故焚身百日，尸蛊尽矣。然后用胎息之法，静意守志，去其嚣烦，专一而不乱，於是安坐如前，吞日月之法，然后想脾之上有地，地有金鼎，鼎有婴兄，如吾之形在鼎而跪，以左右手附肩，仰面开口，乃明日华、月华之精，金液、玉液之体，如前数吞之。夜或无月华，则以金液、玉液三十六咽也。日月俱得其时，则以时#3用火焉。每七日婴儿一转，二十八日是为四转，於是一使火焉。火在鼎之下，想土以覆其上，火在地炉之内，地炉基於鼎者也。日行百八之数，火入下时，从鼎鳌之旁过焉。如是四转一动火，如养火之法，满十过则胎息成矣。大火一锻，先去玉盖，於是婴儿者为长生之子，如遭火必走其上，故自然在於顶门而飞，此大丹之成也。女子修之，想婴儿在鼎，常以玉器盖之以益头，火养之，然后未济。圣胎既出，而日游行，行不可远焉。
　　鼎者，何也？不离乎肝心脾肺肾也。鼎者金也，其高四寸，其趾二寸，应於肺者也。宠，土也。其积三层，其高五寸，应乎脾者也。炭，木也为焚身既毕，故木为炭，应乎肝者也。火，心也。肾，烈女也。而生婴儿，盖精华之元气也。上以玉液为盖，故鼎之盖裹於心。心者，能摄万象作圣胎，不得心则无所成矣。
　　乾，天门也；坤，地户也；艮，鬼门也一，巽，风门也。肾，水也，王於冬之季者也。是为烈女，玄武之象。五行颠倒之法，则心以肾为夫，交合精气，以产圣胎焉。脾，土也，王於四时之季者也。是为男子之象，能为宠，以和合阴阳，而成其道，故日黄婆为媒焉。肝，木也，王於春之季者也。是为尚书青龙之象，木本生火，火生木，反烧为炭，故日长生炭焉。
　　内丹者，三年而成。三年之中，卯酉不用二月、八月，所用者三、十月而已。先补五藏者，七十有二日；次补精者，八十有一日。为龙虎者，百日，吞月者，八十有一日，以日计之，此十月也。吞月者，月得十有四日，八．十有一日，则为七月矣。焚身者，百日则为三月矣。前后共二十有一月。又以十月养之，此三年所以成大丹也。
　　圣胎既就，於是有践步之法。想其婴儿既出，以日计月，其行步日倍之，自十步、二十步，以至百步，三之日可行千里焉。婴儿百日，状如八岁之童；一年则与其体同矣。然一纪之内，遇难则行事，当有三焉：日投胎，曰移舍，日拒杀鬼。投胎者，何也？其要在乎识外境而已。见大屋高堂者，龙也；茆舍者，骆驼、骡马也；毡车者，龟鳖也；舟车者，虫蛇也；锦帐者，狼虎也；茆庵者，牛也；裘者，象也；稷舆者，猜羊也；宝相花者，鹦也；白芙蓉者，鹅也；白莲者，鸭也；黑漆阁者，犬也；黄衣者，獐鹿也；锦衣者，雉也；林中百花者，百乌也；毡帐者，兽也；婴甲者，鱼也；入水者，虫蛆也；众陷阵者，蜂也；众同名者，蚁也；瓮盎者，螺也；人行山中者，虱也；执剑戟者，蟹也；入井者，为女也；坠山者，为男也。
　　移舍者，何也？先相识者，其已入冥，是为空舍，须其先不病风玲，其精牢实，乃可移之。童男者，上也，故吾入其中，而再修之如前焉。
　　拒杀鬼者，何也？修道者，住胎未成，出胎未远，忽有大限。何以制之□ 夫五心有一痛者，斯大限至也五心者，两手、两足心与其心也。乃安坐静室，作朝真之想。朝真者，冥心，内有其耳目鼻舌手足，与夫壬癸之冗，皆用锁焉。以齿为城，以心为火，以焚其身，见鬼勿怖。心者，帝王也，藏三於鼻足为三台，以照万臣者也。肝之神统三万六千精光，神守其左。肺之神统一万二千形影，神守其右。脾之神统八万四千毛孔，神守其前。肾之神统五万精华元气，神守其背。顶之神、首之神统发，神守於上官。胆之神守於下部。六府者，六丁也，与其鬼战，鬼自退矣。三五日之后，或再至焉，则弃其城，直上天曹，或为列仙，或为地仙。仙者，必有剑。其铸之也，以身为炉，精气为铁，日华、月华为钢，肝为炭，肺为辅，心为火，脾为泥，肾为模，胆为砺石，余铁为匕首。其何以铸之乎？日惟想而已。於是又有金锤，每咽龙虎，不至於肾，而并纳於肺之上。肺，金也，一铸而成矣。
　　道枢卷之二十七竟
　　#1汞：辑要本作『水』。
　　#2锁：辑要本作『镇』。
　　#3时：辑要本作『日』。
　　二十八太清养生上篇　太清养生下篇
　　道枢卷之二十八
　　至游子曾慥集
　　太清养生上篇
　　古有精方，出於太清；始以去病，终以通灵。
　　赤松子曰：左右手叉首上，挽首至於地，五吸五息，可以止胀气者也。叉首胸腹之前，左右摇首不息，至极而止，可以引面耳，邪气不复得入者也。
　　左右手叉腰之下，左右自摇，至极而止，可以通血脉者也。左右手叉胸之前，左右极引，可以除皮肤中之烦气者也。
　　育先生曰：行气者，治内者也；导引者，治外者也。
　　解发东向，握固，不息者一通，举首，左右导引，以手掩左右耳，可以使发不白者也。
　　以手指拾颈边之脉，二#1通可以使目明者也。
　　东向而坐，不息三通，手箔鼻左右孔，可以治鼻息肉者也。正坐自动，摇左右臂，不息十二通，可以愈劳及水者也。左右侧卧，不息十二通，右有饮疾，则右侧外，左亦如之，可以去疾者也。
　　日之初出及其中其入，向日正立，不息九通，仰首吸日之精光，咽之，可以益精者也。
　　左右手交叉颐下，自极至肺气，可以已暴咳者也。
　　举手交首之上，相握自极，可以治胁痛者也。
　　舒左手，右手在下，握左之拇指自极；舒右手，左手在下，握右之拇指自极，可以治骨节痛者也。
　　以右手从首之上来下，又挽下手，可以愈颈不能反视者也。
　　左右手反折自极张弓，可以补五藏不足之气者也。
　　坐於地，交叉左右足，以左右手从曲足中入，低首叉颈上，可以除久寒者也。
　　东向坐，仰首，不息五通，以舌撩口中，沫满二七咽之，可以止口乾苦者也。
　　低首下视，不息十二通，可以痊风疥恶疮者也。
　　北方箕踞，以手挽足五指，可以损伏兔痿尸筋急者也。
　　箕踞，以左右手从曲足入，据地曲足，加其手，举其尸，可以消淋沥孔痛者也。
　　正坐，以左右手交背之后，其名日带缚，可以利大搜，疗虚赢者也。
　　以一手上牵绳，一手下持其足，可以消尸之久痔者也。
　　坐而直舒左右足，以左右手相叉，以挽其足自极，可以愈肠不受食而吐逆者也。
　　左右手捉绳，输鲈倒悬，令足反在其上，可以愈首眩风癫者也。
　　彭祖曰：导引者，自子至寅为之，勿饱食沐浴焉。挽左右足，五息而止，可以引腹中去疝痕、利九窍者也。
　　仰左右足指，五息而止，可以行腰脊、脾及偏枯者也。左右手内相向，五息而止，可以引肺去咳逆上气者也。左右手举膝，置心之上，五息而止，可以愈腰之痛者也。
　　王子乔曰：枕高四寸，足相去各五寸，手去身各三寸，解衣抱发，正偃外，勿有所念，以鼻徐纳气，以口出之，各致其藏，终而复始，欲休则先极之而止，勿强长息，久习则自长矣。气之往来，勿使耳有闻焉，若存若止，为之百脉动，腹呜有声。行之者，何疾之有哉？
　　凡导引，虚者，闭目；实者，开目可也。虚者，补之；实者，泻之可也。
　　以口纳气，以鼻出气，所谓补者也；闭口温气咽之，所谓泻者也。
　　病在胸中者，枕高七寸；病在心下者，枕高四寸；病在脐下者，去枕。
　　引首病者，则仰首；引足病者，则仰足十指；引胸中病者，则挽足十指；引臂病者，则掩臂；去腹中寒热及身热者，皆闭气张腹焉。
　　左胁侧外，以口纳气，以鼻吐之，可以除积聚不快於心者也。坐而伸腰，徐以鼻纳气，以右手持鼻，可以除目晦、相出与夫鼻息肉、耳聋者也。
　　右胁侧卧，以鼻纳气，以口小咽气数十，左右手相摩热，以摩其腹，令其气下出之，七息而止，可以除胁与皮肤痛者也。
　　覆外去枕，立左右足，以鼻纳气者，十有六复，以鼻微出之；其入也，亦勿合鼻，知之可以除身中热及背病者也。
　　端坐左右手相叉抱膝，闭气鼓腹，二七或三七，气满即吐，於是气皆通畅，行之十年，可以却老还婴者也。
　　端坐使左右手如张弓满射，可以治四肢烦闷及背急者也。
　　端坐伸腰，举右手仰掌，以左手承左胁，以鼻纳气自极，七息而止，可以除胃寒及食不变者也。
　　端坐伸腰，举左手仰掌，以右手承右胁，以鼻纳气自极，七息而止，可以除瘀血结气者也。
　　正偃外，端展其足臂，以鼻纳气自极，七息而止，摇其足三十，可以除胸足中寒、周身痹、咳逆者也。
　　左右手抱其首，宛转上下，其名日开胁，可以除体之昏沉不通畅者也。
　　踞而伸右足，以左右手抱左膝，仰首而伸其腰，以鼻纳气自极，七息而止，左亦如之，则可以除难屈伸拜起及经中痛、瘀痹者也。
　　踞而以左右手抱左右膝，以鼻纳气自极，七息而止，可以除腰痹背痛者也。
　　偃卧展左右经、左右手，外踵指相向，以鼻纳气自极，七息而止，可以除膝寒、经痛者也。
　　偃外展左右经、左右手，二踵相向，以鼻纳气自极，七息而止，可以除肌不仁及足经寒者也。
　　偃卧展左右经、左右手，仰足指，以鼻纳气自极，七息而止，可以除腹中弦急切痛者也。
　　端坐伸腰，向日仰首，徐以口纳气，因而咽之，三十而止，可以去心下积聚者也。端坐直腰，举右手仰掌，以左手承右手#2胁，鼻内之气，可以除胃食不变者也。
　　直腰展左右臂，鼻内气闭之自极，可以除胁之积聚者也。
　　《经》曰：束向而坐，握固不息，一通举手，左右导引，以手掩左右耳，以指箔二脉之边，五通可以明目、黑发、去风者也。
　　《经》曰：夜外服气者，先须淘转其故气者，闭目握固仰倚，左手拳於乳问，以左右耳脉举背及尸内，闭气，而气海中之气，复自内出，斡而转之，呵#3而出之，一九而止，然后可以调服气矣。
　　《经》曰：夫人禀天地之元气者也。凡咽纳吐纳，自然内气与之相应焉。从气海之中随吐而上，直至於喉，俟其吐极，则连鼓而咽之，汨汨有声，由左而下，经二十四节。女子则由右而下，以意送之，以手摩之，令其速至五於气海。气海者，在脐之下三寸是也。服气之初，其中未通，则必摩而助之。一闭口而连连咽之，其名曰云行；取口之津液同咽之，其名日雨施。其初内气未流行，则不能连咽，行之三年，则气自流通，不摩而自下，斯可以成功矣。
　　《经》曰：左右伸其臂，不息九通，可以愈臂痛及劳残者也。
　　以左右手，如托千斤之石，左右互为之，可以终身无病者也。
　　左右手抱左右足，不息十二通，可以消谷、轻身、益精、去疾者也。
　　踞坐合左右膝，张左右足，不息五通，可以去鼻口热疮及五痔者也。
　　交趺而坐，叉左右手，着首之上，挽首结下着地，不息五通，可以益气力者也。
　　左右手抱左右膝，着於胸中，不息三通，可以止腰‘痛肾疝及背膂疼者也。
　　太#4箕坐，以左右手投左右足五指自极，低首至地，不息十二通，可以治颈项腰背痛及聪耳明目者也。
　　交趺而坐，以左右手交叉着首之下，自极不息六通，可以治腰痛不能反顾者也。
　　仰首以手摩其腹，以手持其足距壁，不息十二通，可以治膝痹不任行步及腰背痛者也。
　　正坐，以左右手交於肾之后，可以治虚羸、利大小便者也。
　　正坐仰天，呼出醉饱之气，可以立消酒食，更为之，可以冻而不暑者也。
　　外转左右足十过，内转亦如之，可以补虚损及益气者也。
　　赤松子曰：先长跪，以左右手向前各分开，以其指外向，次左右手夹叉其腰之左右，次以右手扳腰，左手高於首而止。次右手伸后，左手叉於腹前，次缓形长跪，左右手更伸向前，更屈从后，以叉其腰，次高举左右手，常为之则耳目聪明，百疾不生而延年矣。每次皆长跪为之。
　　葛仙公曰：吾闻辟谷服气者，昼夜十二时，共五百四十咽，周而复始。
　　然先无修行黠未饵药石，元气未充，而顿绝食，两未相接，此其自取危亡者也。或曰：以咽多为限，以饱为功，百日之内，关节未开，如此行之，腹当胀懑，岂摄理之道乎！
　　所谓服气者，胎息也。如婴儿之在胎，十月不食，而能长养，盖得元气之故也。及其生也，吸其外气，则有啼号之声，且知燥湿饥饱，是乃失元气之故也。今之鼻引而咽者，亦外气也，岂足服之耶奋然服气者，要当无思无虑，冥心绝缘百念俱忘，则元气自至，因而咽之，各归其位矣。
　　或曰：五方各在於五藏，须思念而服之。葛仙公曰：非也。思念财有绿，有缘则心不宁，心不宁则气不安，气不安则无自然，无自然则气失度，而纳邪气，疾於是乎生矣。
　　或曰：十五日前从手而出，十五日后从足而出。非也。存想者，为其有所苦而用之。如《黄庭经》曰：曰：物之不干泰而平，谓其无想念者也。
　　或曰：十息一屈指，至七十息则一咽焉。葛仙公曰：非也。咽气者，存心於无为，委形於无身，行止寝兴，任性自然，腹空则服，有疾则攻，披屈指以纪其数，不亦劳乎！
　　或曰：鼻长引其气，蹙而咽之，良久更服相续而下，如瓶注水。葛仙公曰：此其害足以杀人者也。惟於行止寝兴，鼻常引以纳清，口常吐以出浊。浊者，五藏饮食之气也。如其喉乾，则合口任鼻中出入，於是津液生矣。服气者，夜寤及寅之时，内调其气，以吐纳焉。仰卧展手足，低枕息心定意一无思无念，以住其气，鼻引口吐，出入兀然，闭口而纳之，有气则引上入口，微而咽之。凡一咽，以手摩散之，以意送之使下焉。其摩之也，隔二三十气为砂矣。上焦通，则咽下过於脐；如未通，则在乎心胸，俟至食时，觉心上空下泄气通则食，未饥则勿食，食勿过饱，饱则妨气矣。食已，俟心上空，复服其气。初学者，三焦未通，关节未开，多服之则壅塞矣。十日加三五咽，百日满百咽，百五十日更加三四十咽，二百日则二百咽，周年之后，其气之通，关节之开，惟俟腹空，则咽三五相连焉。一日不过乎三百而已；三年之后，其气周旋，而大通於五藏。於是骨体坚溢；皮肉满实，则不限咽之数矣。服气者，日朝惟宜食淡水粥，日午食淡缅饼，晚食淡悖托。最忌酥油枯腻、生菜萝葡陈臭等动气之物，及忌热羹，每食毕，即开口吐五味之毒。如觉饱闷气滞#5，则须静坐调气，少时即散而下泄焉。
　　或曰：不可下泄，宜固密焉。葛仙公曰：此非也。五藏先有宿恶之气，固而不通泄，则必痛闷，故气未出，新气相冲，斯能为患矣，可不下泄乎！葛仙公曰：炼气者，何也？服气之时，有余暇则於静室散发解衣，覆袁正身仰卧，展其手足，而勿握固，施争席於地，通理其发，垂於席上，即调其气，俟其得所而咽之，咽后闭之，尽气令闷，则冥心无思，任其气所之，其气闷，则开口放出焉。其初气出，喘急则调其气，七过八过，以至十过，及其气定，则复炼之。其炼也，或五或六，或二十或三十，或四十或五十，以渐加焉。服气既久，则关节通矣，毛孔开矣。其炼至於二十、三十，则其身润汗，此其效也。炼之之时，当於昼夜任意为之，然必俟其神之清爽，坐而修咽，欲寝则寝，不可强焉，强之则气乱矣。故炼气十日、五日一行焉。觉其四体烦闷而不通畅，则为之可也。
　　何以委气乎？以体清和，内无思念，行止寝坐而调其息，凝然委身，如委其衣，以置於榻。无筋无骨，无识无别，纵身纵心，如彼委衣，而勿为主，寂寂沉沉，放其形体，澄神炼气，於是百节开张，筋脉畅通，津液注流，因此可以咽闭十气，至於二十焉。凡一咽，皆须兀然任气，不得与意相争，良久，其气从百毛孔而出，不复口吐也。纵有之，十无一二焉，复更调理，数十息以至百息，勿因喘息则又合气咽入焉。调息稍久，则身如沐浴矣。其功日进，於是精满气全，神安魄定，志开思远，三尸去而六尘灭焉。或四体不安，气有壅塞，则须委之，或寝或坐，澄神以委气焉，调气以息念焉。久而凝定，则气之流行无所不至矣。
　　闭气者，何道欤？上智之士，神定气调，外病自绝；中智之士，修摄乖宜，时生其患，可以静室具厚茵仰外，展其手足，相去四寸，各用厚袁覆之。静心坦然，熟调其气而咽焉。复开其口，而鼻不出，念其患之所在，以意相注，使气攻之，气极则吐，吐已复．咽而闭之。如其喘也，则调其气者六七息，其气即调顺矣。再闭其气，想念以攻其患，或十、或二十、或三十、或五十攻其患。以患在左手，则入左；患在右手，则入右；患在首，则入首，於是汗出通润则愈矣。或未愈，於寅之初，频以意攻之，至愈而止。
　　太清养生下篇
　　《经》曰：人之身，十二大节，三百六十小骨，孔孔相对，脉脉相通，新气与故气交错，其问新气或顿阻，或循行；故气或流通，或壅滞，或俱塞，或并驰。盖壅滞者，阳气之聚而为块痕者也；顿阻者，阴气之积而为肿、为疡者也。气既能蓄聚，则亦有分散之理矣。
　　凡患之所在，可用导引以散之，和气以攻之，时意以送之，清气以润之，咽津以补之，病恶有不除者乎！然补益之方，皆津液为之本也。是以金梁、玉英、华池、丹饭不可及焉。
　　卒死者，阳也。先因疼病，故其气顿阻於四关、九窍之中，所以绝气焉。尸蹶者，亦阳也。死而脉犹动，耳中有声、或无声，而股暖，阳绝於九窍，而四关尚通焉。客性者，亦阳也。外物所犯，阳气阻绝焉。五尸死者，亦阳也。一日飞尸，二日遁尸，三曰风尸，四日沉尸，五曰注尸。其心腹胀满痛急而不得息，或二胁之下碌块涌起，此皆阳为阴所闭而然尔。吾有法可以起之，使人用力掣其左手，次之右手，次之左．足，次之右足，各三百六十过，然后以葱心去其尖入其鼻，左以缅密固其际，及壅其口与其耳焉。吹耳则壅鼻，吹鼻则塞耳。其吹之也，徐徐而长吹之，既已，以指闭其葱孔，左吹四十九，右亦如之。女子则先右后左，始吹其鼻，继吹其耳，其数亦如之。无葱用筒管及有孔物亦可。夫鼻者主肺，肺为诸藏之盖者也。耳者主肾，肾为通气之本者也。
　　霍乱者，本乎玲气所散，其剩理乍通乍塞，其气道忽留忽行，或气应行阴，乃复行阳，或气应行阳，乃复行阴。治之之法，於密室厚衣大坐，以左右手据二膝上，向左力回六十过，右亦如之，左右迭为之，满三百六十之数，乃长呼者七，既已，则长吹、长嘘、长呵、长咽、长唏者各七则愈矣。或疾甚不可导引，则使人掣左手，次之右手，次之左足，次之右足，各三百六十过，兼以沸汤浸手至肘，浸足至膝，玲则易之，至愈而止。此何也？以外气引内气者也，亦足以治尸蹶焉。
　　癞者，太阳之病也。阳为阴所排，而沉於骨髓，积久则新气不达，故气不通，壅关郁热，臭而生虫，於是为癞焉。治之之法，密室静居，食不厌少，情不厌闲，大坐放纵其体，以左右手据二膝上，以首及身向左力回十过，右亦如之，左右迭为之，满三百六十之数。如此则关节血脉胜理毛孔尽开，乃长呼、长吹、长嘘、长呵、长咽、长唏者各五，然后以清气攻之者有六焉。其一则大坐，放纵其体，鼻徐徐长取其清气，兼以意想，使清气周达於骨髓，然后口徐徐长呼以出之。既已，漱津以咽之，如是者六十过。其二则以吹出之，其三则以嘘出之，其四则以呵出之，其五则以咽出之，其六则以唏出之并与呼法同。然后鼻徐徐长取其清气，兼以意想，使清气周达於骨髓，口长吐以出之，嗽津以咽之者六十过。於是阳虫为阴所击，当自毙矣。必以卯、午、酉、子之时为之可也。忌食缅及羊肉。
　　半身不随者，阳气蓄聚，为外寒所蔽，或因阴气所冲，其脉虽通，而内无所达也。治之之法，大坐，以左右手据二膝上，向左力回十过，右亦如之，左右送#6两相合者满三百六十之数，即使人力掣手足不随者各三百六十过，复以左右手向下持手足不随者亦三百六十过。既已，乃纵放其体，以鼻徐徐长取其清气，然后口徐徐长呼出之。当呼之时，以意送其气，入於所患手足之中，又咽津随之者六十过。吹、嘘、呵、咽、唏皆如之。病甚者不堪导引，则使人力掣手足不随者，以意送其气，亦可也。
　　周身肿者，阳气促於五藏，出於皮肤，壅而不散也。大坐，以左右手据膝上，左右力回者各十过一易，於是两相合者，三百六十过。以鼻长取清气，使周达於五藏，口长呼以出之，漱津以咽之者六十过。吹、嘘、呵、咽、唏亦如之。
　　热之盛者，其口无津，则惟导引，以鼻取其清，口吐其浊，亦可也。此亦治庖病。
　　热气所冲、屯聚不散而为肿者，则以口长吹於肿之上十四过；以玲手宽授之，以口长呵於肿之上十四过；复搓左右手使热，宽授之，如此迭为焉，至愈而止。
　　目赤而乾痛者，为肝热之所冲也。左右导引三百六十过，然后鼻徐徐长取其清气，而想其清气上射於目，则热气为清气冲之，自然热气退从口出，可以呵而吐之，满三百六十之数则愈矣。呵者主於心，故出於本气者也。
　　耳聋者，肾中之热气冲於耳，复为阴气逆闭之也。左右导引三百六十过。既已，以手力挽左右耳四十九过，然后以鼻徐徐长取其清气，兼以意想其清气，使达於肾中，则以口徐徐咽而出之。如此者满三百六十之数。咽者，主於肾；挽耳者，去其阴也，昼夜二时为之则愈矣。
　　上气咳嗽者，阳气在於藏，奔上而欲出；其阴气复入，而相逢於颗中；阴阳之气渐盛，则嗽弥甚矣。譬如以气吹火焉，气玲也，火热也，然吹则火盛矣。故治之之法，大坐，左右导引各二百四十过，以二肘向后，以臂向前力弩之。既已，复以左右手委於二肘，向前力以相近，既立已，复立左右膝，以二手在二陛之下，又以二陛向外力桶二肘各十四过，然后以首左倾，以肩力承之，其右亦然。迭为之各十六过，向上长引其颈四过，乃长呼、长吹、长嘘、长呵、长咽、长唏各七过，日三时为之，疾则愈矣。兼於鼻徐徐取其清气，口徐徐长呼以出之，漱津以咽之。吹、嘘、呵、咽、唏亦如之者二十过，其效则加速焉。凡上气者，其行之之时始举足，以足向前力蹋之，经后着地，斯为佳矣。
　　劳复者，其阳虚损，或因饱气，其气乍闭乍冲，或投热食以致之也。治之之法，大坐，徐徐导引左右各四十九过，鼻徐徐长取其清气，口徐徐长吐之。吐则咽其津，满一百二十过，有余力则进而至於二百四十、三百六十之数，尤佳也。然后舒左足，以左手按其足上，以其足左右转之四十九过，其右亦然，日再为之则愈矣。故彭祖曰：内外转其二足各十过，可以止诸劳，盖谓此也。
　　温疫者，阳气也，聚於诸藏，入於诸脉，及於胜理也。治之之法，大坐，左右导引三百六十过。歧伯曰：导引者，俯仰屈伸也。甘始曰：叉手项上，左右捩不息也。又云：率以汗出为度，汗则粉身。然后立右膝，以左足向前蹋之，立左膝，以右足蹋之各四十九过。外而为之亦可。鼻纳之、口吐之者二百四十过，进至於三百六十之数，尤佳也。彭祖曰：亦可以已疟。
　　疟者，阳在於膈之下，奔上而欲出，阴在於膈之上，为阴所闭，其阳漏而泻出，其发有时者，盖阴阳所竞，自有节候也。於欲发之时，左右导引各三百六十过。然后立右膝，舒左足，蹋之四十九过，其右亦然。於是鼻纳之，口吐之，其呼、嘘各二十一过则愈矣。
　　鼻钮血、口唾血者，中焦热炽，饮水则变为血。故中焦之气上冲於肺，肺复冲鼻，则为钮血。中焦之气下注於脾，脾复冲口，则为唾血。凡病此者，前没少矣。治之之法，大坐，导引左右各三百六十过。然后舒左右足，以左手捉右足五指七过，右亦如之。钮血则咽津焉。鼻纳之，口吐嘘出之。唾血亦咽津焉。而咽出之各三百六十过，日一暮为之则愈矣。甚者三时为之可也。
　　赤下者，下焦热炽，而复饮水，其阴阳相竞，荡於下焦，不得依道而行，时有冷气击之则痛矣。治之之法，左右导引各三百六十过。既已，则咽津焉。鼻纳之，口吐之，与夫呼、嘘、呵、咽、晞各六十过，又咽津焉，日四五为之则愈矣。
　　前后没不通者，阳气在於下部而逆拒也。治之之法，导引左右各三百六十过。既已，以左右手向背之后相叉，以左手向右，以右手力挽之十四过，其右亦然。复舒左手，以右手力举左肩十四过，其右亦然，然后咽津焉，与夫吐纳、呼、吹、呵、咽、唏各六十过，日再为之则愈矣。故宁先生曰：平坐伸左手，以右手指肩挽之，治前搜不通。以左右手交於背之后，名日带缚，治后没不通，盖谓此也。
　　淋者，水道热炽乾涩而不下，时漏而出也。治之之法，导引左右各三百六十过，然后立左右足，以左右手从陛之下入，左手总把左足之五指，以右手总把右足之五指，俱向内力挽之十四过，既已则咽津焉。鼻徐取其清气，以口咽吐出之三百六十过，日三作之弥佳也。疢者，阴也。本於虚假，或病之后，诸藏玲气加以饮水，而阴气既入，则长所积之水矣。阳气既纳，则不通所积之阴矣。水气渐盛，至於皮肤，而为疢焉。其候左右目脸上起色如老蠢，二胁转侧有水声也。治之之法，左右导引各三百六十过。既已，鼻纳之，口吐之，次则嘘、呵、咽、唏各六十过，及想其气周於一身，昼夜三时为之，久则愈矣。忌食咸，宜啖小豆汁，或煮小豆，浸左右足为佳。
　　反胃者，积日受玲，於是阴气渐下，屯於腹口，热食投之，为阴气逆拒，反而出之也。治之之法，常虚腹导引各三百六十过，以左右手相叉，以左右足力蹋二手四十九过，以左手背委於左腋之下，用右手攀左肘七过，其右亦然，即咽津焉。鼻徐徐短取其气，口呵以出之一百二十过，复咽津焉。次则咽、吹、唏亦如之，三时作之则愈矣。力不堪者二时亦可。
　　心腹坚痛者，阴玲之气屯於心腹，积聚而不散。虽复厚衣，以阳击之，阴阳相竞，则阴弥甚矣。治之之法，左右导引，合於三百六十过则咽津焉。鼻徐徐取其清气，口徐徐呼而出之，当以暖气排其积聚。凡吐咽者满二百八十之数，呼、嘘亦如之，昼夜二时为之则愈矣。
　　胸胁结癖者，阴也。冷气偏屯於胸胁，或因食久而不散也。治之之法，清旦仰眠，立左右足，使人以手揣取癖根，渐入手於癖根之下，稍举之，其始则痛，后则可忍焉。然后力举之一百二十过，二三日之后，进而至於二百四十之数可矣。五日之后，进而至於三百六十#7之数可矣。既已，导引三百六十过，然后咽津焉。鼻纳之，口呵之，以意送其气於病之所在，使下部出之，满一百二十之数，渐至於二百四十，以至三百六十弥佳也。晨夜二时为之即愈矣。
　　心腹卒满者，阴气在於藏，起则冲於心也。治之之法，导引左右，合於三百六十过，咽津纳气，而口呼之，使气出於下部，满三百六十之数则愈矣。
　　目赤而相出者，肝之阴气冲於目也。治之之法，如前导引，既已咽津焉。暝目，以鼻纳其清气；开目，以口呵出其浊气，满於三百六十之数，晨夜二时为之则愈矣。
　　《经》曰：婴儿之在胎，十月而成，筋骨和柔，以心息念，和气自至，故服气者宜取象焉。於六阳时食其生气，故於子之时，其服九九八十一；寅之时，其服八八六＋四；巳之时，其服七七四十九；午之时，其服六六三十六；酉之时，其服五五二十五；戌之时，其服四四十六。当其服气也，以舌去其浊气，於是依其门户而出入焉。
　　鼻者，天门也；口者，地户也，服气之魂魄归焉。入自鼻、出自口者，顺气也。如此行之而不报，则可以除三尸，获长生矣。
　　道者，气也。气为精门，人若守精，如室有人焉。精气俱全，是名真人者也。
　　身有丹田者三，何谓也？脑者，上丹田也；心者，中丹田也；气海、精门者，下丹田也。三宫各有神焉。神驰则气漏，气漏则精泄，精泄则神丧。故精者，长生之根也；肾者，命之根也。譬之木焉，无精则叶萎，叶萎则枝朽，枝朽则木枯矣。
　　凡入气为阴者也，出气为阳者也。二者所谓服日月之精华也。气者，虚无自然无为也。无为则心不动，心不动则外无求，外无求则内安静，内安静则神定，神定则气和，气和则元气自至，元气自至则五藏滋润，五藏滋润则百脉通，百脉通则津液上应，津液上应则忘五味，而绝饥渴矣。於是气化为血，血化为髓。一年易其气，二年易其血，三年易其脉，四年易其肉，五年易其髓，六年易其骨，七年易其发，八年易其筋，九年易其形。此炼九还者也。
　　《经》曰：束方青牙者，肝也。服食青牙，当饮以朝华，以舌表舐其唇，漱口而三咽之。朝华者，上齿根也。南方朱丹者，心也。服食朱丹，当饮以丹池，以舌搅於齿曹，漱口而三咽之。丹池者，下齿根也。西方明石者，肺也。服食明石，当饮以露液，以舌琢齿者七匝，漱口而三咽之。露液者，唇内津也。北方玄滋者，肾也。服食玄滋，当饮以玉饴，以鼻导引，元气入於口，呼吸而三咽之。玉饴者，舌也。中央戊己，仰视太山。太山者，守精也。服食守精，当饮以醴泉。醴泉者，在齿之后，悬味之前也。华池者，在舌本根，其名日玉英、曰金梁、漱口而三咽之。凡服是气者，常於子、於寅之时，正衣服而坐，以舌叩玉英，涤华池，漱醴泉及露液缩鼻，还之上至於首，下入於口，变为玉泉，引其气至於舌根，咽而送之，使喉中、腹中皆呜，引而入於丹田，此之谓长生之根也。饥食自然之气，渴饮华池之浆，尚何有饥渴哉？
　　精者，吾神也；气者，吾道也。养神饮气者，如婴儿之在胞。故吾朝食其阳，暮食其阴，灵芝、玉英生於五藏之中。然后仰以排其水藏，覆以排其食藏；次之倚壁翘其一足，拳其左右手，以舌搅口之津液，想其气咽入於脐，以至於足为度焉。咽气者，用力闭其口，举其舌，使舌下空焉，其名日咽元气，则食日喊矣。满於九九之数，合为天地之终始，自然血化精，精化筋，筋化玉，玉化为仙骨矣。
　　《经》曰：胎息者，呵出腹之浊气，使天地调和，兀然放神者也。其心譬如太空，万虑俱泯，闭塞三关，外气与内气相应，於是闭口连鼓而咽之，若水沥坎以送之，至於三十六咽，是名上清炼形者也。但腹空即咽而送之，无论坐卧皆可为也。
　　服气者，寂然安坐瞑目，叩齿闭口，弩腹鼓腮，则其口斯开矣。俟其气满口射咽之，至夫九下一息焉。春夏则服玲气，秋冬则服暖气。凡至寅之时，左右掌掩其口，用力呵其掌中，则津液生，以摩拭其面，面斯光泽矣。
　　然道之大戒有十八焉：日强求富贵，日贪冒宝货，日多忌讳，日伤王气，曰干名誉，日为诸恶，曰喜功．名，日为耳目口所误，曰强梁，日伪仗，日转躁，日举事不详，曰心倥倥，日争曲直，日费用精气，日好衣美食，日盈溢，日乐兵。故学道者，勿使人知焉。人知则我生，我生则名生，名生则祸来矣。
　　道枢卷之二十八竟
　　#1二：原作『不』，据辑要本改。
　　#2手：疑衍。
　　#3呵：原作『可』，据辑要本改。
　　#4太：辑要本作『大』。
　　#5滞：原缺，据辑要本补。
　　#6送：疑为『迭』之误。
　　#7三百六十：原作『二百四十』，据辑要本改。
　　道枢卷之二十九
　　至游子曾慥集
　　上清金碧篇
　　五气之元，炼其精#1华；刚柔得位，游於碧霞。
　　姻萝子曰：金者，五行之首也，五命之根也，五气之元也，其刚柔得位者乎！夫能服之，可以游碧霞仙落之府，故吾谓之金碧焉。
　　或曰：其要何也？曰：太阳五两，太阴十有五两，二者和合，舂於臼焉，及其细也出之，裹以无灰之纸，置於长形之铁鼎而按实之，其上用唐灰满覆之，筑定令实。以盐泥锢其鼎之上，炙之使乾，埋其口於坑，露出其药之处长烧以五斤之炭，至一伏时出之，烧之不走矣，是为乌珠者也。其色黑而碧，润泽而有光，此其一转者也。是盖飞龙伏虎，而逾於三载者也；养鹤藏龟，而或数十秋者也。
　　复取其丹，置於瓶，削博以覆之，施泥以锢其四周，其厚半寸，曝干於地为泥城，其高一尺九寸，其阔三尺，其广三寸，布牛马矢於其中，其厚九寸，置丹其问，仍以牛马之矢尽十石覆之，乃下火，火灭破其瓶出之，其色赤黄，如干酱之瓣。是为黄芽。一名金狗子，一名太阳溜珠。《经》曰：太阳溜珠入华池者，汞是也。养汞以成紫金，其名日紫河车，斯之谓欤！此其二转者也。
　　置於告车之瓶未盛油者，削博以覆之，锢之以六一之泥，四周其厚四分，勿使有坛，曝之干，置於博之上，以猛火五斤毁之三伏时，俟其火灭，破其瓶出之。其色紫润，其重如金，是为紫灵之丹。至七九吞之，变金骨矣。此其三转者也。
　　择瓶之光白者，其法如前焉，置於八卦之炉。八卦者，八角是也。其阔一尺二寸，其高下如之，八方各植剑，系镜於剑之端，杯水炉香者，八方各置之火，令破其瓶取之。其色青，有金风飒飒然。其重二倍於金，是为龙虎之丹，此道之成也。何以谓之龙虎欤？
　　马牙配於硫黄，天符进退为神，夺之离宫月殿，於是有霞彩之光矣。此其四转者也。纳於火玉之瓶定州瓷也，用顺阳之炉吹之五千，徐增其炭，炭勿使污於灰土，炉底之火勿玲，玲则阴气外触，以裂其瓶，稍稍加炭焉。复吹之八千，火灭取其丹。上覆紫云，下有金星、玉柱五色之光，是为金虎之丹。此其五转者也。
　　先以龙虎之丹，入姥女八两，研之万数，而成金虎，入火七十有二斤毁之，是为保命长生之药。此其六转者也。
　　取保命之丹，入水银一斤十有二两，研之十万数，以神丹之力，能饮水银者半，乃入天地之炉银合是也，养之十日，是为花奈之丹。所谓金龙辗於十，紫凤翔於炉，朱鹤巢於松，绿虎外其右厢。此其七转者也。
　　纳於瓷瓶，用汉江誉石二斤，以苦酒米醋是也捣和为泥，周包其瓶，凿北壁为宠，以置瓶焉。复以誉石之泥封之，百日而后出之，是为阴丹。其名脱骨灵丹，饵之先死后生。其八转者也。
　　以瓶藏之，清明日沉於井，百日餐之长生，二百日则为地仙，五百日则白日升天，千日则拔宅而升。盖得白帝之玉霜，紫皇之红雪，姥女笑於炉，婴儿喜於鼎。此其九转者也。
　　诀曰：吾目如日，吾耳如月，吾鼻如门，吾心如海，吾意如风，吾身如地。五方、五岳尽属於吾；大地众生，尽是吾子。
　　金虎铅汞篇
　　物生秾秾，天地之精；因阳而结，资阴而生。
　　元君曰：金虎铅汞者，其不出於五行而已。万物因阳而结，因阴而生。阴者，道之基；阳者，一之始也。夫阴阳相夺，法象乃立。故坎一离二，从阴归阳也；二火一水，从阳归阴也；水二火一，前象后质也。然五行之象，人实备之。以心为火，藏在肺之下，其数一；肾为水藏，双居命门，其数二。是知火一水二为道之祖乎！
　　内修得一者，阴丹也；外修得一者，阳丹也。还丹交合，不出五行，其要在乎识铅汞之真而已。於是托大易之象，立三百八十有四铢，兼二十四气，因日月二弦，上下对望，二八十六也。立十有六两，以坎离为药，天地为炉，乾坤震巽为运。其白马芽砂者，阴气也；金砂者，阳气也。万物生死归於土。土者，其主黄；金者，其主白；试观夫鹦子，内黄外白，二气相感而然者也。北方黑水，子也。是为金之寄位，五行之始，道之基也。甲乙朱砂，其中自生芽焉。日月照曜，时足在砂中，性白伏火，是为天生铅者也。出辰州锦溪。南方赤，午之正数也。是为火之寄位。朱砂者，汞之父母也。
　　束方青木，卯也，木道之本宗，阴阳之父母也。万物各禀一气，皆资於此焉。负阴而抱阳，甲之精，日之魂，火之父母也。
　　西方白金，酉也。是为水之寄位，月之魄也。转北成西，卯酉相望，金木相克，水火交运，以成大还之精者也。
　　中央土黄，戊己也。是为华池之寄位。黄能制水，不流自死，故土者还丹之父母，父母者，制伏万物者也。是以金鼎土也，三五与一而不差焉。日月阳之精，其数有九，其中有九焉。其色黑，是为北方壬癸水之象，其名日阳中阴精，阳含阴也。是以离之丙丁火宫得九之名，结气朱英，炼之固形，此参乎三五一者也。古之仙者，故炼日之精而身归纯阳也。夫水银者，水之类也。其性含阳，内阳而外阴，阳象黄，阴象白，是知外赤裹黄者，水银生於砂，汞生於铅也，是为阳中有阴，阴不孤阳不寡也。月者积阴之精而成坎位，其数守一，阴阳含玄，魂魄相应焉。月之蟾兔者，阴阳也，其色白，有西方庚辛金之象，其名曰阴中有阳，阴含阳也。然则坎之壬癸水宫之得一者乎！月金阳性，外阴而内阳，阴象白阳象黄，是知外白裹黄者，白金生於河车也。河者水也，车者火也，赤者砂也，故日砂产於金，此阴之中阳不孤者也。夫砂铅入於炉，销铄以取精，添入於丹魂之中，是称姥女。勾砂入姥女者，铅也。砂者，白金也。诀曰：一者，丹基水也，铅在内焉；二者，火基木也，符在内焉；三者，土基母也，金在内焉。是以还丹者不得节符火候，则何以立乎？彼世之五矾八石之类，顽物也，非大丹之用也。大丹不用金、银、铜、铁、铅、汞、锡、曾空、雌雄硫黄、毗、朱砂、水银、锅煤、露水、桑霜、人中白等。砂之伏火，可以治疾，服之太多，反以夭年矣。汞者，水之精也。其飞起则为流珠，其名日流汞。震子继父，流汞是也。故曰丹砂流汞之父，戊己黄金之母焉。若夫凝为白金，此从一中成形白者也。金水道并，所以金为黑铅，阴中阳生，反老为少者也。何谓也？少阴之精，物极则反矣。是以水银生於北方，来居於火位，相交以成大丹焉。彼不知者用凡铅、黑锡、水银以为河车，雄黄以为土，金银以为一母，此非药之源也。凡汞有铅，而铜亦一有之，铁亦有之，草亦有之，矿亦有之。一所谓真铅者，自然子母同穴而天生者一乎！其中有银者，铅为大丹之根，神水为金之母，子母自得其情者也。金为丹精，以处阳位，汞合离气，以应阴爻，含天地之灵，孕日月之精，否极泰来，阴尽阳生，皆顺天道而为之者也。日者自朔旦受符，六气从性成情，十有六日至於三十日毕矣。其气从情以成性，月魄以生，此出没之象矣。金，妇也；木，夫也。震，长男也；兑，少女也。白者归一之名也，金者得位之称也。黑者性合於金水也，铅者同金之类也。黄者象乎土也，芽者主乎生也。子者运转之谓也，河者水之基也，车者符育之功也。世不知夫朱砂者。铅之母、丹之父也，生因於土，死依於土。黄能制水，故土者母也。是知朱砂者铅之祖，还丹之基也。铅生於砂，汞生於铅，然莫有悟者焉。夫朱砂阴汞天符运育，日月既足而出，其名日阳汞，此乃阳为君，阴为臣，二汞一物，而非二者也。宝丹者，本无二物而生焉。虽然譬如蚌吸秋月之华而珠在其腹，亦岂有无类而成者哉，大丹之品有三焉：其上日水；其中日丹；其下曰砂。悟之者则归一而无一．一矣。金虎含阴，其位属於西方，其气内藏，寄生太阴之玄铅，是为至精。至精者，龙虎也。卯酉相克，子午相望，此天地阴阳轮轴运转之造化也。十有七旬可以九转矣。月一换鼎而至於九，兹其妙欤！不换亦可。受符之八日，金性低昂；旬有五日，金性全灭；三旬道穷，没归於坤元矣。故受符三物皆没於土，唯阳符上腾而不降。於是乾坤震巽，蟠垫上下，五行藏伏，阴阳燮理，阴阳往来，此天道之用，周而复始者也。
　　造金鼎之诀曰：后土金鼎，生死长七，神室三明，圆五阴一，混沌徘徊，天地五里，阴阳二头象如鹦子，形容勿差，黄白在裹，厚薄惟均，六一固济，善守午门，参同自契。夫一者，五行之始也。日月之阴魄，其位居坎中，其药生於阴晦之地焉。金公者何也？金者，太白之称也；公者，物中之尊也。故呼之曰：铅焉。金入宫中太一火庚之城，赤乌守黄乌，苍龙藉白虎，其类相聚，此乃所谓参同者乎！黑铅入月，配为夫妇，阳魂阴魄，二者情自和矣。世不知五金八石者阴阳之总数，配合运动而成丹。故八石者，八卦也；五金者，五行也。不灰之木者，甲之精也，受制於金。金孕水安，水必存金焉；木孕火制，火必假木焉。铅水者，砂中自生之液而主阳者也；汞水者，砂中抽出之液而主阴者也。火者，符也。汞火者，水火合其形，二物在於鼎中为直符制之，遂不飞走，杀气所临，吞食变化，於是称大还焉。元君曰：丹砂水精，得金乃并，铢参不偏，至圣至灵矣。
　　《太玄阴符》曰：道生阴，阴生阳，阳生五行，五行合为还丹，故称龙虎。龙者，阳气也；虎者，阴气也。金木之位也，阳起於震一，木也；阴起於巽二，木也。一月也。受符二木，则渐损矣。汞之不伏，未可为大丹焉，须养守之至於三年。三年者，三月也。养火一月，可以夺一年之正气焉。其色苍白而光明，然后出毒於寒泉者，一月后取而蒸之者，一伏时以楮液楮汁也。炼之，清斋旬有四日，束向闭目，扣齿三十有六而饵之，可以去疾，可以反童，守之五年，食之三铢，可以长生；守之九年，食之二铢，可以上升。
　　元君曰：吾有天符，用火造金鼎之要焉。甲者，木火之祖也，其数三，成数八，正位生於束方，寄位於丙丁，万物之师，火之父母也。日之精魄者，阳之始也，照曜成形，其名日日魂。日者，在天为直符，能发泄万物焉；在地为直事。能爨熟万物焉。阳气分判，故称木精青腰使者，此阴阳二性契证参同者也。金砂火并，三五一还，同自灵焉。三者木，阳精照曜，结立生成，强名之日金砂，天地之精也。丹者阳之阴汞，其阳反为臣，二也，朱砂为之火。铅者五，土为母、阴之阳汞，其阴反为君，一也。黑铅者，水之基也，九炼阳魂为之真水，谕夫居於离位阳中之阴也；三炼阴魄为之黄银，谕夫居於坎位，阴中之阳也。其名日水银，火位相交，混沌自并，克复归一，成形无外，故曰阴火。自会其符理，犹人消息、即合天道者也。
　　元君曰：上品金丹者将母克子，子自灭焉。阴阳进退j其数七八，受气分离，在於旬有五日至於三旬，道穷在复，养育通灵矣。九月九个月阴阳二汞同於一形，先须配合自然，直符交运，依乎爻象，则丹斯灵化矣。元君曰：天地返还，三一，其行符合於天符法象，亦有诀焉。夫行符者，见子之月，阳爻既动，犹生坎位，初九港龙勿用，阳气混沌分判，冬至之后一阳冲，於甲子斯为首焉，上元从子之时为始，是以二阳生，见龙在田，爻动其惊垫受阳用事，谓之一阳生，遇甲为父母焉，是以十一月受阳用事，从子而起，其阳生於阴暗之中，壬癸官符至於建午之月，阳中阴生符谕同阳令也。
　　经曰：起计行符，子谕斤两焉。爻动初阴，其火阳火也。阴寄於阳符，其四百五铢而两合也。日月玄象，五行起伏，其始之数是为一阳生，象乎天地发挥，旁通情者也，惊垫萌兆而并行焉。
　　经曰：但取春之分，昼夜均时用符，阳爻以渐生，至大壮，盖自朔日一至旬有五日，象於春夏火木用事，从文入武者也。旬有六日，取秋之分昼夜均时，阴爻渐生，至於阴盛之月，盖秋冬金水用事，从武入文，并更百刻，应乎天之玄象藏伏，其没在於晦，是为合眺腑之数者也。夫符从子起者，非火之父母也。子者，阴中一爻之始，谕乎斤两者也，是为造化轴辖之总数，阴阳之起伏，行符合於刻漏，分气合於斤两者也。符动生於辰巳，至二周半首分气，终於戌亥，非子之正位也。冬夏二至，阴阳上下，故上用符守其鼎，审依爻象进退斤两，然用阴合子，依炭覆藉，背阳向阴，其伏藏如蜂之穴，勿使气泄焉。
　　经曰：从至第七半即象一季，以次遇子即加焉。子生於坎位，故明阴中一阳，法象於坎而从子起，渐加其爻，至於立夏、夏至，以象於火，至武相背，十有五日，十有六日计其符，共当六十。望之前为阳，望之后为阴，阴生从十有七日合十有四日，渐退至於冬至。冬至者，五行数尽，终於三十，计其合符日用，依乎六爻上下生成终始之数，合於五行者也。初候，二日半一气三十时，二周半五气，分还历十有二支。凡五周为六十时，行符五日，一候当用五爻者也。第二候，二日半，一斤三十时，二周半五气，分还历於五周，为六十时，行符至十有五日，三候足矣。其用十有五爻，三十符焉。
　　经曰：前旬有五日为阳符，火木用事者也；后旬有五日为阴符，金木用事者也。爻动之始，其阳奇，其阴偶，合於六十四铢十两，用二符，其初爻为定，及夫遇子则加焉，逢阴则退焉，周而复始，法象乎天符，是以建子。发泄者，阳动之始，混沌欲分，潜龙未见，须甲以为阳之父母，分气属阳道焉。上元始动，其阳行符，则震复用事者也。其象初九，用气候以谕孟春焉。孟春一日，起子一爻，二日起二爻，三日起三爻，四日起四爻，五日起五爻。每行符巡历十有二辰，二周半至於巳，是为三十时二日半，从午时分气又二周半，终於亥，是为六十时，以象仲春焉。仲春属阳，上元五爻是为十符，六日起子六爻，七日起子七爻，八日起子八爻，九二法坤兑之气交以象季春。季春至於巳三十时，是为九三焉，九日起子九爻，十日起子十爻，终於亥六十时，盖属上元用事之候，遇分气计爻，受符自子至於午亥复还，起三候焉。孟夏为阳遁中元，四十爻是为二百符第三候，十一日起子十一爻，十二日起子十二爻，十三日起子十三爻，是为九五焉。二日半至於巳，是为三十时，仲夏从午之时分气至於亥，於是十四日起子十四爻，十五日起子十五爻，终於亥是为六十时，故十有五爻合於三十符，王武相背者也。季夏为阳遁下元，金水二界相望，日月对照，上元退守交期，於是阳极阴生，天地轴辖，符信亏盈，此符之用也。终始用文，其中用武，周而复始。凡依子起於辰巳，二周半分气，始午终亥，故辰生阴中，巳生阳中。震巽者，火之祖也，始得符合於信焉。孟秋者巽，遇用事第四候也。上六，十有六日起於子十五爻，是为三十符焉。十七日起子十四爻，十八日起子十三爻，从本时分气，至於亥是为六五焉。十九日起子十二爻，二十日起子十一爻，终於亥六十时。仲秋为阴遁上元，凡用二十二符，是为第五候，六四者也。二十一日起子十爻，二十二日起子九爻，二十三日起子八爻，二日半至於巳三十时。季秋六三者也，从午时分气至於亥，二十四日起子七爻，二十五日起子六爻，终於亥六十时。孟冬为阴遁中元，凡用十二符，是为第六候，六二者也。二十六日起子五爻，二十七日起子四爻，二十八日起子三爻，二日半至於巳三十时。仲冬，初六者也。二十九日起子二爻，三十日起子一爻，终於亥六十时。季冬为阴遁下元，合於初起伏之二符也。二符一爻，坤体潜阳，自一至於十有五日，德就乾体焉。夫春夏火木，秋冬金水，七八於前，九六於后，起伏，屈伸，反覆，晦朔之问，日月交会，以象四季，归魂归魄，药就物全，反为自然，故立阴火阳火，金水相并，不得逾斤，此合於天道者也。
　　经曰：阳奇阴偶，一君二臣，初爻阳动应於二八，左旋而为阳符，渐加至於大壮。阳极阴生，还应於六八，右旋而为阴符，渐退守於复之初。阴极阳生，周而复始焉。及初九分气属於阴道，上元始阴则退符焉，渐退至於六候，既毕，归於三旬，五行数尽，在乎抽添其火，依乎玄象而无亏，如是神灵自契，而金丹成矣。一象不足，斯与瓦砾同焉。
　　元君日：修大药者，必用真铅真汞，金水相成，戊己交合，如婴儿受气於母，母隐子胎，子藏於金，含孕自然，金精实液，为之相反，一飞一伏，阳推阴证，譬如鹦子外白裹黄，河车运转，须臾脱胎，反乎一体，此丹基也。其要在乎昼夜各用一卦，是为乾坤互用，巽震生成，十二卦上下交移而用符信，於是定五周分气。五首亥终，起於子，进退加爻，藏伏时候，合於天道，依於刻漏，取瓷大一石者，於其底侧钻小窍，用细乌羽长三二寸，插家内，以蜡固之，汲水置瓷中，以升斗数马漏刻。则用火合符而不差矣。於十二时遇子即加焉，行之一月，即四时之象也。守之或九月或三年，以法九纪，斯合大演九周之数而丹自灵矣。
　　经曰：取三转铅精，二八复除，其二为地，下子二八，其精自合矣。其精相得，二气感激，斯须还返以相制焉。於是金水飞浮，混为一体，金精自出，其名日黄银。收之精尽，依其数更下子而变转焉。得金子母，二弦自停，离母者谓之脱胎，入鼎者谓之火丹。鼎之器有上下，其上用金，其下用土釜，非世之所冷也。土釜者，土母也，出於洛汾之汗池焉。细捣筛取，同薄胶为之，内外状如鹦子。其长七寸，其圆五寸，中作神室，其径三寸，各深二寸半，其形鹦子，盖法阴阳混沌之初焉。夫铅汞者，非此土釜则不能制也，故日黄能制水焉。若得父母金土以为之鼎，则可以致神升矣。方其入鼎也，其日时必取四杀刑克与阳焉，昼夜百刻以应乎爻象，从阴起於子，弦望晦朔，斤两上下节符，文武相交，周而复始，并应乎春秋，故起符从子至亥为一周。盖六阳六阴始终归一者也。
　　元君曰：符者，用爻也。水火节符，六阳六阴每十二辰从文入武，或阳息阴消。初文起於一爻，犹坎中一阳生者也。武终十五爻，犹离中二阴#2生者也。阳极则其法象大壮，合符循环，故从子起计生，六符合用，为之始焉。盖象阴中一爻，阳符渐加一爻焉。从子至於巳，潜伏入三，於是辰巳为一气，是故火生於辰巳，退守六十时终於戌亥，还从子起焉。
　　《隐甲经》曰：曰：进退遇王武相背，是为阳气在上；终始以文，是为阴气复还在下也。冬至之后遇甲为阳生，於是上焉；夏至之后遇甲为阴生，於是下焉。故曰：直符上下，月有之焉。不论年与四时。
　　经曰：从第一候起子发爻用终复子，是为合天符之一爻，象二十四气，守至二日半，一气渐加矣。爻至五日为一候，六十时加至於辰巳，终至於戌亥，从寅至申为七返，从子至申为九还，一起一伏。震巽者，甲之首，火之基，五行之互用也。乾坤震巽，上下生成，甲之禁门也。
　　经曰：爻动二日半，分气加爻至於五日一候，惟用二卦，合於玄象天符者也。日者，天符也；月者，阴符也；火者，地符也。夫节符加减日月年者，依刻漏进退焉；行符加臧者，依先后合气焉。顺七曜五行，游玑宿度，与夫月之小大及闰为起伏焉。从复震起巽，至坤而终，在乎阴阳交相用事可也。
　　《黄帝手镜》曰：曰：日计其文，如车足转。火，一百八十斤，是乃九九之数也。何谓三元乎？五日六十时者，上元也；十日一百二十时者，中元也；十五日一百八十时者，下元也。甲己之日夜半生甲子焉，乙庚之日夜半生丙子焉，丙辛之日夜半生戊子焉，丁壬之日夜半生庚子焉，戊癸之日夜半生壬子焉。冬至之后第一甲子为上元，至於戊辰，五日六十时，行上元甲子，为四仲焉。四仲之日夜半生甲子，行一八宫，天蓬直事，子午卯酉是也。己巳至於癸酉，五日六十时，行中元甲子，为四孟焉。四孟之月夜半生甲子，行四三二宫，天任直事，寅申巳亥是也。甲戌至於戊寅，五日六十时，行下元甲子，为四季焉。四季之日夜半生甲子，行七六四宫，天辅直事，丑戌未辰是也。夏至则逆行九宫，周而复始，尽乎一月三百六十时，终乎火候与节符焉，象一岁之用者也。诀曰：取小瓷，向底开一窍如豆，於釜内细罗烧周者戊己为覆，藉用好光明有墙壁一色砂置赞中，合於釜上，以六一泥固济，以炭火於釜下，俟瓷火烁，先以纸捻子塞窍，时抽出，如白烟生则是汞也。复塞之，以元白烟为度即止。太一日取，瓷用鹦羽扫，收之。如未尽砂色赤，更如前法采之，汞尽时则砂不赤。
　　道枢卷之二十九竟
　　#1曰：精：辑要本作『金』。
　　#2阴：原作『阳』，据辑要本改。
　　二十八太清养生上篇　太清养生下篇
　　道枢卷之三十
　　至游子曾慥集
　　铅汞五行篇
　　月取其华，日取其精；四象备立，河车运行。
　　探玄子黄鹤山曹圣图曰：吾遇阳公於当阳，得真要焉。於是知金丹大药者，在乎精究五行，次穷日月，四象备立，而产五帝之河车矣。河车者，神水也。得火则活，见水而生，千炼万化，不易其真。此天地之大宝也。探玄子於是歌曰：得在得一气，变化因金液；金液通神仙，须向五行觅。要识真铅汞，一水遇一火；中宫见为主，水火结为物。二物成夫妇，夫妇相配匹；百刻在坎离，丹砂从此出。体如真珠离。丹砂本非赤；见水归水体，见火成金液。脱胎除黑晕，黑晕是铅质；金丹切忌铅，用铅千万失。竹破须竹补，木断以木缉；人之气补外，万物尽为客，是知铅汞者，其根元在於五行而已。
　　金主四，因火受符而生者也。能从无中得有，有中归无，於是四象备立，而孕白金焉。此日精月华之气，能凝白、能为水，其名曰流珠金液神丹。尽极阳九九之数，即为出世之丹者也。
　　木主三，因火初混气而受符者也。含元之至精，因土相得而相住，复为父母，互生芽蘗，齐天地之变通，成乎立信，应乎甲位，是为青龙，所以夏凝雪而似冬冰，此反覆之道也。
　　水数一，共位居於北方者也。《丹经》曰：天生玄女而为阳，其极则阴生，自天而降焉。彼世之铅、银、砂、汞，安能配合五行、应之於乾象乎？吾所谓汞者，包含万象，灌注无极，是为河车焉。
　　火生二，因木受符而生者也。盖土之父，金之夫，水之妇，木之子也。於是天地不朽之性，万物皆负之成形，恶死好生，飞腾九天之上，能使无中乃有，有中将无。圣人所以与天地长久者，炼一阴而归阳位，是还丹之体也。炼汞成尘，其象砂中有汞，铅中有银。离，女也，反归於真性矣。
　　土主五，其德王於四季，能育万物，安定四维。《丹经》曰：地产黄男，是为阴极阳生焉。土之精者，真铅也。顺用之，则长生矣；逆使之，则害物矣。
　　夫汞不飞走者，是流珠之母也。以铅为根，根成则芽生，汞伏则丹成矣。然非外也，故吾所谓金也、木也、水也、火也、土也，皆非世之所谓者也。
　　真一篇
　　大道之生，吾得厥理；含真抱元，观物之始。
　　至游子曰：夫道者，能生天生地，神鬼神帝者也。老聪曰：吾不知其谁之子，象帝之先。强名曰道。然其提携天地，运行日月，旋斡四时，生成万物。天之五星，神之五帝，地之五岳，人之五藏，隅之五方，至於五谷、五色、五音，道无不在也。故老聪明之曰：道生於一，一生二，二生三，三生万物。夫物芸芸，各复本根。归根曰静，静曰复命，盖谓其变化之源，始生於一，终复於一，所以历万变而不穷。苟能一以贯之，斯道明矣。则真一者何也？龙虎之根本也。龙虎之变化，则丹成矣。交合龙虎，返本还元，使性命两全，逍遥宇宙者，是能明大道之真一故也。
　　后之学者，亦欲留形住世，如之何不明大道之真一乎？夫不知龙虎变化之本根，而惑龙虎之异名。或者以肝为龙，以肺为虎。以肝为龙者，谓其色青，应於春，配束方甲乙之木。木气生成之地，谓之青龙也。以肺为虎者，谓之色白，应於秋J 配西方庚辛之金。金气肃杀之地，谓之白虎也。是知龙虎之体而已。或者以心为龙，肾为虎。心为龙者－’谓甲乙青龙之气，能传生於心火，则火中有木，谓之阳龙也。以肾为虎者，谓庚辛白虎之气，能传生於肾水，则水中有金，谓之阴虎也。是知龙虎之用而已。知龙虎之体用，而不知龙虎之本根，非吾所谓道也。
　　真一者，乃吾之气液而不能知之，何也？夫元气生於二肾之间，出入於杳冥之际，无声可闻，无色可视，其名曰元海焉、日灵根焉。气中生液，液中生气，气液相生，合而不离，所谓天一生水，太一含真气者也。学者不知龙虎交加，阴阳颊倒，常异其名而分之，谓龙自为龙，虎自为虎，虽知液传至於离，则化血於心，谓之阳龙，殊不究血中有液，内含阴虎之气也；虽知血传於坎，则化精於肾，谓之阴虎，殊不究精中有血，内含阳龙之气也。异其名而分之者，岂止此而已耶！
　　心之火可以为离女、为太阳、为朱雀、为诧女、为赤凤、为金乌、为铅、为红雪、为烧山符、为白马芽，然皆阳龙也。以肾之水，亦可以为坎男、为太阴、为玄武、为婴儿、为乌龟、为玉兔、为汞、为黑水、为饮海龟、为赤龙脚，然皆阴虎也。徒以物类纷纭其说云尔。苟惑於外，支离本源，则将汗漫而无所归宿矣。
　　洞达之士於五行、四象能协焉，於八卦、九宫能辨焉。於是行火候之抽添，合阴阳之顺逆，按乾坤之鼎器，炼日月之精华，发造化之几微，得还丹之要妙，斯可以践长生久视之域矣。黄帝曰：宇宙在吾手，造化在吾身。宜其然欤！
　　吾尝观夫修炼之源，非假乎五金八石也，非务乎吞霞采气也，其要在乎以气生液，液化为血，血化为精，精化为珠，珠化为汞，汞化为砂，砂化为金丹焉。
　　黄帝曰：天地，万物之盗；万物，人之盗；人，万物之盗。然三盗竞起，而人独受其弊者，盖不能善摄生故也。夫善摄生者，神全精复也。苟明大道之真一在乎气液，炼气液以生龙虎，合龙虎以成变化，使九还七返混一归真，则神全精复，又何艰#1哉！吾闻诸金玉还丹之诀曰：产刀圭大药之源，实本乎气液。此岂吾所谓真一者欤！
　　正一篇
　　感气於土，因水而凝；一动一静，冲气乃升。
　　正一真人曰：五方之气，以相匹配，匹配交还，反归於一。一者，大道之根，万物变化之门也。铅退位，则汞复生矣；金逆位，则水生津矣。水浇土中黄芽，乃发黄芽者，非生於脾中者也。土中感气而凝於水中，反复来去，其不可量焉。内丹外丹，其体用则一也。
　　动者，天也；静者，地也。一动一静，冲气乃生。冲气者，大丹之首也。首行尾随，不可迟留焉。中有一女，而不秘火，火精炎厚而辉空，天地森罗，通乎一国，九交九转，离合不长，飞於紫殿，转其纯肠，炼其阴魄，一丹一玄，而不相备。丙癸一家，三五所会，自然辟谷，其肠无滓。滓之未尽，则真气不应矣。其应也，如虚谷无音，而声自听焉。其既久，如玉钟之呜耳内，娇女自微清矣。
　　吾身者，万神之主也，万神由吾而生者也。男不漏精，女藏其血，十有二时之中而无凝滞，则於午之时，自有物来应之矣。子之时，则俱在於阳官，以阴遇阳，以阳遇阴，一逆一顺，其来深矣。其如阴之中复藏虎焉。龙之心黄，虎之皮黑，不见秘之，以藏真玉，九九之数立於卯，起於酉，此其要法也。
　　大帝所谓恍惚物者，何也？一点之精也。吾有三宝，一住一转至於九转，则子户通行，飞入於脑，脑之中有玉灵之台对於丹田。丹田者，不锁日月之路，有元神以之出入，故日一炉之丹，九火炼之。
　　二关篇
　　上下二关，气所流转；中有玉牝#2，可制其键。
　　高尚先生日：披衣正坐，大床厚茵，於子之时，调出入之息，使气和神定。於是合掌，以左右手大指之爪端，拄其结喉，以鼻微引其气而闭之，后分左右大指按结喉两傍之动脉，去其左右中指，向颈之后指其天柱天柱骨以取力焉，其大指所按动脉渐加紧焉，以至极力按之，俟其气懑，即亟放其左右指，是为一通。乃再调出入之息，俟气调矣，更如前作之，日行九通。数日之后，当其行持，其指自脱，其首自掉，而若眩仆。不可扶策，扶策则挫却气也。居於幽室，目见金轮以罩其首，於是精神爽，而宿疾除，其体轻安。此元气上过於脑户，百关通彻之验也。其名曰脱指玄关。於子之时，薄其衣袅，平身正坐，以左右手中指循小腹之下、阴之外、股之内，其横文有动脉焉，极力如壮士按之，以鼻微引其气而闭之，俟其气极，则亟放其指，如上关焉。日行九 通、或三通。久之，自然和气下注，入於二股足之中，如汤沃焉，宿疾除矣。此二关者，可以调神御气者也。先能开关，则其效速矣，行之多多益善。
　　三元篇
　　欲调六气，勿塞三元；绝虑安神，是亦生门。
　　太白真人曰：人有三元，三元塞，则六气乱矣。上元者，首以上属焉；中元者，首之下、脐之上属焉；下元者，脐之下、腰之上属焉。
　　夫欲安乎元和之气，先去‘神庐之毛。神庐者，鼻也。於是绝虑安神，昼夜调其气，使微微然，小则生之门，大即死之路也。何也？鼻引口吐，则为逆气矣。在乎调之微微然，大则为阴气，引其元气而致损焉。初学者或耽酒嗜肉，口有毒气，或损於其藏，则鼻纳之，口呵之，或三十通，或二十通，呵当微焉，不可奔而吐之也。鼻者，不可启而难闭者也。当使息微微然，勿使奔吐。奔吐则五藏六府受病矣。强闭之不出，斯须忽出则大矣粗而喘也。故日虽出气不可纵也。口大启则气奔，而元气损矣。鼻虽入气，不可强闭也，强闭则息急矣。
　　三元之中，中元其最尊者也。抱朴子曰：心者，君也；意者，臣也；气者，民也。冥思绝想，则元气兀然而来矣。若夫初习其道，即攘内视而求玄珠，其犹绿木求鱼，吾未见有得者也。吾行修炼，而百节有不通而病焉，则可以注意於中元，发火以焚之，斯须则通，通则愈矣。心者，绛宫也。绛宫者，盖火之色也。吾存心之炎火，亘於其身，非独通其气也，抑亦消其阴邪焉。夫瞑目叩齿，存神於八卦，左右手握固而闭其气，以意想中元之火以焚其身，既已则行其气，守於下元。昔广成子用积火以焚五毒。五毒者，五谷、五味也。不焚之，则能壅遏其气道矣；焚之不可以久，久则烦。於是当行其气，其法在乎泯其念虑，任其神庐微微然，则元气自然遍於体矣。夫元气者，百节诸窍皆有焉。元气既遍於体，必兀然而定，绝其思虑，思虑不绝，则不能存其神矣。取定之法，其在於下元乎！
　　下元丹田有玄珠焉。其形弹圆而有光，吾能光内，存其珠之形於气海之中，然后使其气吐纳，一一绕於珠之上，气入既足，若动而不动，於恍惚之间，自然结成，寄於气海。故中元注於下元之珠，元气斯定矣。中元者，阳也、雄也；下元者，阴也、雌也。《黄庭经》曰：知雄守雌，知白守黑。此之谓也。何也？中元守乎下元，左白右黑，合而为一，澄心注意，无想也、无思也，斯兀然而至矣。如是则元气定矣。外气不入，内气不出，与天地同和，其寿无涯焉。黄帝使罔象求玄珠於赤水。赤水者，血也；玄珠者，气也；罔象者，冥然无思也、无虑也。故玄珠者，非静默无由得之，是以道在於玄机，机去则身存，机住则身死。惟无机则胸中纯白，可以论超忽飞升者矣。
　　三住篇
　　寓化之质，以气为主；其气不流，形神俱住。
　　华阳子施肩吾也曰：大易不云乎精气为物，游魂为变。故万形之中所保者，莫先乎元气。元气住则神住矣，神住则形住矣，三者住则命在於我，岂在於天耶？是知人由气生，气由神住。人之有气，如鱼之有水，失水则死矣。然则，神者，气之子也；气者，神之母也；形者，神之舍也，是修身之大端，保形之根源也。
　　吾尝观气之用也，如烟云发於四支，日月光於尺宅；次观神之静也，百邪不能干其正，群动不能挠其清。《太平经》曰：神者，道也。入则为神明，出则为文章，皆道之小成也。予昔在名场，运思苦难；今不思而自至，此非道之功耶！
　　尹真人曰：心长御气，气与神合，中既有主，形乃长存，如日月之周流一天地之运转，寿可以无穷矣。华阳子曰：吾尝为之铭焉，元气真精能保万形，我气内闭，我身长宁。
　　四神篇
　　金关玉户，密有玄印；顺时而行，优入於圣。
　　太阳者，顺天符而左转，内含风雷之气，是为青龙，是为朱雀。青龙者，产自然之日精者也。日精者，下临於离位者也。朱雀者，火也，消磨谷食者也；内应於脾，其气布於四方，本居於坤位者也。日精为汞。汞者，居於下丹田；下丹田者，人之元阳精海也。以坤位之故，於是生太阴焉。
　　太阴者，地气右旋，又为水者也。是为玄武，是为月华。夫下於天门者，何也？天之气下降，通於四肢，众趋於离位，其下有穴焉，其名日谷神，上连於泥丸之官。此所谓圣关也。金关玉户，其中有玄印者也。《经》曰：天地之根。其谓此欤！
　　孙真人曰：自复至乾，阳数终矣；自遘至坤，阴数毕矣。阳进阴退，调顺乎四时，明五行之衰旺六衰六旺，修真之理，无加於斯矣。是以二气者，能内产自然之白霞与！
　　夫日精月华，烹而炼之，其名曰四象亦名四神丹，其法何也？服阳之气，徐加左转於根本之位，合於天地，自然呼吸，其下功也。自子之时，至於丑，则战胜矣。阴气者，精也。其名曰诧女，以三车之法运至於泥丸之宫，故日南北相交，四象俱备，五行圆谐，八卦自生，九宫自契合於天地之造化矣。其初行也，动其天关，下产甘露，尽意行之，俟其涌液上流，是为华池神水。
　　阳气之效何如耶？日魔已败矣。杀气冲於天，五日则脐之下渐长，腰脊通畅，前后没利矣。三旬则脐之下宣焉。脐中有秽悉除。六旬后宣焉者，加乎六七，宣者泻转也。疾根疠虫皆出矣。九旬复宣焉，则血下矣。血如鹦鸭之粪。十有八旬而后故皮其脱如麸，外肾抑#3而痛，至於三年，腹如痔刺。此疾根欲出者也。或身痿者，谷气、风气、阴气欲出者也。自腹至腰，以至周身，其痛连於心。此药之应也。饮食无所禁忌焉，一年腹囊长矣，身轻健矣。左右第三椎有粗解重者，五藏之阴毒也。或疮生於口，或体粗涩，或髭鬓脱坠。此药之应也，修之五日则痊矣。二年毛发凋落，久则其体光润矣。
　　阴气之效何如耶？日或舌涩，则阳气运转之候也。六年其体寒，则地气上腾之候也。或五日，或六日，其骨之节痛，则三百六十骨节开张之候也，百日而身轻矣，津液甘矣，二肾跳矣，脐之下如沸矣。二年首#4增七十有二骨，前后波之出，如豆如桃之胶，即於火则为津液，可以为大药者也。三年身轻健而若无形，寒暑不能侵矣。
　　《经》曰：开其兑，闭其门，终身不勤矣，塞其兑，济其事，终身不救矣。故善闭者无关键，而六贼不能开焉。此乃圣水也，水中之金也。数数经於火，此乃地也，不得地则不可妄为矣。
　　五戒篇
　　残生之害，莫大乎欲；善保一神，守於天谷。
　　纯阳子吕洞宾曰：天之阳，地之阴，物之气，人之性，道之基，德之本，身之祖，命之宗，龙之体，虎之形，精血之名，铅汞之首也。见魂成三，遇魄为七，此真一之源也。於吾之身，炼其丹田之气，生自然之神於十有二时之中，守乎天真一气，入於丹田之宫，内无想也，外无意也，不出不入，无往无来，神定自安。此真一之法也。
　　夫保命者，真也：入虚者，神也内外两合，相宜胎灵，学者不知於此，而死於旁宗为可叹也。夫保命神虚之道，在乎灭情爱，除憎恶，守一神於天谷，运三光於赤庭，以升降五气焉。八卦港灵於卯酉，周天配度於昼夜，九年可以入於无为矣。
　　吾有五戒，是亦大道之基焉：绝思虑，日保内气；戒万欲，日保心气；薄滋味，日保血气；还津液，曰育灵根；守天谷，曰安胎神。
　　五行篇
　　周天之卦，顺以行功，五行之妙，其用屯蒙。
　　至游子曰：道莫大乎五行。夫水生於申，王於子，库於辰，故以申子辰为水之局焉。火生於寅，王於午，库於戌，故以寅午戌为火之局焉。金生於巳，王於酉，库於丑，故以巳酉丑为金之局焉。木生於亥，王於卯，库於未，故以亥卯未为木之局焉。土之局则与水同焉。於是一阳初动，肾水始生之时，披衣端坐，握固存神，运金精於泥丸，造酝酬於髓海，行此肘后之功也，盖以子为水之局也。水虽日润下，至子之时，王极则返含真气，而溯流以为朝阳矣。一阴初生，心火欲焚之时，迭手盘足，安静神识，传真一於丹台，化玉液於血海，行此交合之功者，盖以午为火之局也。火虽日炎上，至午之时，王极则返蒙真液，而降气以为归本矣。丑之时，神水下降，以舌搅於上愕，鼓咽玉液，下於重楼，历肝胆而朝於心，行此养水炼液之功者，盖以水病於丑，而巳酉丑者，金之局也。金能生水，而库於丑，丑与子相邻而与之合，是为丑中藏子之水者也。未之时，心火下降，以鼻气绵绵，多入少出，烹炼液血，传於黄庭，历肺腑而归於肾，行此养火采药之功者，盖以火病於未，而亥卯未者，木之局也。木能生火，而库於未，未与午相邻而与之合，未之中，藏午之火者也。戌亥之时，心血传於肾，感阴气而化精，乃阴盛阳衰之极，即聚火采药之候，宜调息存神，闭口咽气，微胁其腹，觉脐肾热盛，则轻举其身焉；未热则渐加焉，使其精血还元。行此勒阳关之功者，盖以寅午戌者，火之局也。寅午之火，库於戌而为聚焉。戌与亥相邻，而木生於亥，亥之中有木气，木能生火，可以救火於戌亥故也。或曰：周天十二卦气，惟有金土木，而无水火者，不以抽添，何物以补其修炼也？曰：周天十二卦气，即抽添水火之体也。抽添之妙，又在乎屯蒙之时，搽屯蒙以明之。夫坎者，水也。一变而为水泽之节，其爻居‘巳；再变而为水雷之屯，其爻居寅。如用屯之卦，行抽添水数，则当用寅焉。离者，火也。一变而为火山之旅，其爻居辰；再变而为火风之鼎，其爻居亥；三变而为水火之未济，其爻居午；四变而为山水之蒙，其爻居戌。如用蒙之卦，行抽添火数，则当用戌焉。故十二卦气，其用在於屯蒙，或抽水而添火，或抽火而添水，是以五行之妙，修炼之功，其皆存於斯焉。
　　七神篇
　　内经之言，汗漫难穷；五藏七神，妙在其中。
　　岐伯曰：五藏有七神，而各有所。所藏者，何也？人之神气也，肝藏，肺藏魄，心藏神，脾藏意与智，肾藏精与志。
　　夫藏各有一，肾独有二，何也？非皆肾也。其左者为肾，其右者为命门。命门者，诸神精之所舍，元气之所系也。故男以藏精，女以系胞，故知肾有一也。肺者，藏之盖也。心者，五藏之专精也。目者，是其窍也。心主脉，脉主皮，肝主筋，脾主肉，肾主骨，是谓五藏之所主也。久视则伤血矣，久外则伤气矣，久坐则伤肉矣，久立则伤骨矣，久行则伤筋矣。是谓五劳之所伤也。
　　百病皆生於气，怒射气上矣，喜则气缓矣，悲则气消矣，恐则气下矣，寒则气收‘矣，热则气泄矣，惊则气乱矣，劳则气耗矣，思则气结矣。九气不作，何病之生乎？
　　道枢卷之三十竟
　　#1艰：辑要本作『难』 。
　　#2牝：辑要本作『牡』。
　　#3抑：原作『拆』 ，据辑要本改。
　　#4首：辑要本作『百』 。
　　道枢卷之三十一
　　至游子曾慥集
　　七返篇
　　金感於火，火去於金；得其成数，存阳亡阴。
　　衡岳真人陈少微曰：夫金感於火之谓丹，火去於金之谓汞。故丹砂者，太阳之至精，金火之至体，丹交火精而候足，汞杂本质而能全。结成玄元正真之气者也。
　　七返九还者，异名而同归。返者，砂为金也；还者，砂归丹也。或曰：七返者，丹砂属火，变而成金者也。火之成数七，七变以应阳元之极焉。以丹砂炼治#1而得，伏火鼓成白银，是一返也；服之一两，万病除矣。以白银化出砂，使之伏火鼓成黄花，是二返也；服之一两，体和神清，返老归童矣。以黄花银化出砂，伏火鼓成青金，是三返也；服之一两，虚夷忘情，心合至精矣。以青金化出砂，伏火鼓成黄金，是四返也；服之一两，身光莹彻，通於表内矣。以黄金化出砂，伏火鼓成红金，是五返也；服之一两，造化不能移，鬼神不能知矣。以红金化#2出砂，伏火鼓成赤金，是六返也；服之一两，水不溺，火不焦矣。以赤金化出砂，伏火鼓成紫金，於是阳精真元之气既足，更以紫金化为砂，运火缎之者再，则通彻洞曜，而为还丹，是七返也；服之一两，形神俱合，超然九天之上，更服九丹，位登真人矣。
　　其法五日一候也，三候一气也，合用八节二十四气，是为一百二十日，斯飞伏之火候也。凡一候则飞伏足矣，五日之内，其四用坎，其一用离。用坎者，用水煮之；用离者，用炭七两，常在鼎之下。常有熟炭七两而不增减。此阳火之飞者也，故五日为一转焉。
　　八琼篇
　　华光之鼎，封以六；九转飞精，八卦所出。
　　太极真人曰：太上有九转飞精，八琼之方，昔者葛仙爷、李八百、庞氏而来皆修之焉。至游子曰：或有得於玉局化在成都之地中。
　　其法曰二釜，其容一斗七升半，以土作之，既成，以六一泥锢其外，十日阴干，复用其泥，如此者五七焉。六一泥法曰：牡蛎、白石脂、云母粉、磁石、赤石脂、红灰各二斤为末，苦酒和为泥，以纸二斤半入泥中，捣匀用之，初泥釜厚一二分，复泥至五七度者，厚一寸三分。二釜相合，内三分阴乾，复以六一泥厚锢之，是为太一中宫华光之鼎者也。再用六一泥法曰：铅丹粉飞过，天浆子各二斤半为末，灰纸一斤半，水浸讫，苦酒和为泥。於是卜名山绝边之地，有束流之水者，以施丹鳌，使水绕焉。
　　丹鳌之室，其长四丈，其广三丈，掘地四尺，开三门，束南西也。鳌之口面皆造弯焉。鳌高九寸，甲子日作之，用臂及细土，勿使有穿，其高九寸，其上平，其泥既乾，乃安神釜於鳌中，其釜相合一倒一正，四面相去九寸，法天象地，又有十二时焉。四六者，戌也；三七者，亥也；二八者，子也；正九者，丑也；十二者，寅也；十一者，卯也。其药何谓也？日汞三斤，是为太阳流珠玄武之首，坎之精也；日雄黄二斤，是为勾陈之粉，巽宫之精也；曰朱砂五斤，是为太阴神光，朱雀之髓，离之精也；日硫黄六两，是为中宫腾蛇，坤之精也；日北亭八两，是为白虎索林之粉，乾之精也；日雌黄八两，是为庚辛之粉，兑之精也；日消石一斤八两，是为青龙甲乙，震之精也；木律八两，是为太白之粉，艮之精也。既捣焉，复加研焉。先布太白於釜，次之青龙，次之庚辛，次之白虎，次之扬绿碧腾蛇，次之朱雀，次之勾陈，实之使平。入汞於神釜之口，合铅丹泥以锢釜之唇，而复盖之，且密封之。用六一之泥锢其外者，一寸有三分，阴乾，择戌之日，迁神釜於宠中，以重阳日，酉之时黄昏也而下火焉。炭皆断其拳，烧於釜之下者六寸，焚之，至於九伏时，则加至於釜之腹者，烧之亦九伏时，则加至於釜之顶者，烧之亦九伏时，则进火至於合际，十日则更以加火烧之三十有六日，於是通九十昼夜矣。俟其火熄也，於七日卯之时出於其鳌，俟其玲也视之，则九色飞晶矣。用雄鹦之羽扫其釜，出而研之如粉焉。一两者，一剂也。盛以金瓶，沉於寒泉之下，以出火之毒；三七日而后出之，盛以银函，银函仍用皮裹之。置蒸饭之中，约炊五斗饭者。十余日而后出之，阴以乾之，以出水之毒，二三日复研焉。是为太一八琼者也。
　　凡欲饵之，於上元日沐浴，以五香之水盛服，束向扣齿九通，跪而祝曰：返我常，归我神，尽此生。坐在立亡，时乘白云，八极翱翔，西跻金阙，束升扶桑；日月之精，我得其尝。仍云急急如律令。於是以酒调一铢饵之，井花水亦可也。，饵至三剂，则老者返於婴颜，六府莹然，三田永清，水不能漂，火不能焚，可以腾空而飞矣。
　　九仙篇
　　皇人析微，三士颐隐，舆者得毂，裘者振领。
　　光辩天师叶法善也曰：修长生者，勿散乱，勿烦怒，勿起着，勿妄想，勿贪爱，勿邪淫，勿放逸，而后可成也。
　　水元真人罗公远也曰：学道者，先叩齿，以集其神，而后想其三魂，作真仙之形。此吾身之福神也。其神不安则患生，其神散乱则死矣。
　　光辩天师曰：水火者，古先圣人之大药也。不在於外，而在吾身焉。心－火也，应於离；肾水也，应於坎。故造金丹者，须凭龙虎水火者也。先之冷其坎户，如水而后下龙虎焉。於是交之有度，用之有数，下心之火，焚之可以治众疾，补虚损矣。病之微者，自顶至踵，以肾之水洗之可也；病之大者，自足至踵，以心之火焚之可也。
　　六通国师一行也曰：患小用水者，不欲犯肾藏也，当守一以谨之，七日则诸疾除矣；患大用火者，火从心发，下入於左右足，上至於左右臂，以及首目，九九发之，一息皆周焉。此所谓周天之火也。
　　夫火有四：有日焚身火者，想从心之下，至於关锁，其光焰焰，满九九之数，可以去三虫焉；有曰敌阴火者，想从阴之下而起，遍焚其身，满三三之数；有日灵龟火者，三火从其下，至於坎户，分为二路，左右从其足内，至於足指，五路尽出，相合左旋，三匝渐大，至於腰之下，於是敌阴之火，引灵龟之火，合而右旋，三匝渐大，至於顶，则九点其首，举前法者九过；有日降魔火者，大病将死，则定息而坐，如灵龟之法而左旋，以焚诸魔。
　　永元真人曰：用火者，心火也。下至左右足，上至於手及其顶，一息之中，九过者也；用水者，想二肾之黑气，如烟直上至於顶门，满於泥丸，化而为水以洗之，下至於肾，入於五藏，至於其足。既已，则举其足，以意想复归於肾。瘫疽者，则先入大肠，自然转动矣。
　　光辩天师曰：冥本意在鼻之上，寸丝不挂於心，玄牝之门，诸事俱舍，离其本念，定息不出不入焉。
　　永元真人曰：玄牝之门者，其鼻与肺合，其出入息，宜坚守以定者也。自鼻至於眉，自眉至於顶，复自顶至於眉，自眉至於鼻，自鼻至於眉，自眉至於顶，皆三过，每日#3为之九过，满八十一之数可也。炼七至七者，何也？四十有九日，必自定矣。一伏时不出入。
　　六通国师曰：既有定法，则修想其本，灵冥在於金堂玉阙之中，如吾之形，遍观既已，然后想开顶门有黄云焉。从脾之上而起，向於顶门撞开其额者，凡一息之内为之七过者三焉。左边开上，右边开下，故日黄云满天地矣。
　　永元真人曰：其黄云之起而撞也，男子则撞左掩右焉；女子则撞右掩左焉。高想圣身之出也，用手压其右，使之下焉；女子则压其左焉。
　　光辩天师曰：一息三七撞，日为之二十一过，至二旬乃能出黄云矣。
　　六通国师曰：吾想其灵冥，乘其黄云而起，开其顶门，坐於云内，极力归於顶门，内闭其顶，复入於金堂玉阙，想其出入，如此者数过，方离其身，则留黄云，覆其顶门，乘其云而出，下视其身，修之不懈，至四旬有九日，当有形见形如水墨者，十旬有八日，自然去住自如。其既开也，开其顶门，而入於身，上下俱暖矣。
　　光辩天师曰：可以卧而为之，其名日睡法。其去如寐，其来如寤焉。修道必待阳数之兴，而勿施泄，令阳气作用焉。故当一阳之生，则修之於静室，诸绿俱舍，而存想其五藏诸神，所谓青龙、白虎、朱雀、玄武也，所谓恍惚杳冥之中者也。
　　天真皇人言：顶上藏太阳者四十五数足，何谓也？此吞日月华之法欤！．平旦日之初出，束向而坐，想其日如车输，渐渐来至於口则吞之，凡七十有二，咽入於脐之下，用河车转之，拗起入於顶门，如此七旬有二日之后，可以采月华矣。每月八日上弦之后，向月暝坐，想其月华入口吞之，凡八十有一咽，二旬有三日下弦之后乃止。俟其次月上下弦再为之，八旬有一日即止，是为载日挟月者也。吾又有一法焉，於卯之时，束向想其日如明镜，渐渐而至，以鼻接之，自玄牝而入，至於其腹，用河车拗起焉；至午之时，西向想其日如悬镜，仰首以接鼻於玄牝之中，复以河车拗起焉。日之西也，西向想其日来至，以鼻接之，入於精海，复以河车拗起，入於顶后，二月、八月至夜，则想其月如镜焉，下入於鼻，至於精海焉。或於日之出，束向存想，以鼻接之而勿擂，恐玲气入。每月为之四十九过。此九五之数也。以河车拗起，而为枕焉。用日不用月者，不用阴也。
　　永元真人曰：日者，魂也，属於阳，故真仙无影，纯阳也。若夫鼻接而不擂者，斯妙矣乎！．或不用河车，自入於玄牝，直至顶门，三点首仰之，日为之四十五过，至四旬有五日，自一阳生，至於立春，此阳之数也。
　　光辩天师曰：日，阳也，乃用阴数，八九七十二焉；月，阴也，乃用阳数，九九八十一焉。此法纯阳，故用四旬有五日焉。不用河车者，顺天道左转，自玄牝之门至於顶后矣。
　　六通国师曰：眉之下五输者，目也。其名则有血轮、气轮、水输、金轮、瞳输之别焉。还在定中而起者，谓息入定中而作也。
　　永元真人曰：定中运水火於目也。
　　六通国师曰：龙虎太丹有三焉：其一则以其津液一咽而为虎，气一咽而为龙，气入於精海，上於泥丸，下心之火以烧之，拽脾之土以盖之，是为四神之丹，又名二气龙虎丹、小还丹、白金丹。可以补下元壮气海矣。其二咽之送至於脐之下，精海水面之上，丸如弹子者三过，纵心火烧之，用脾土盖之，凡一丸用三龙、三虎、三火、三土，其十二过，应於十二时，九丸应於九州，是为一百八十之数也。其三如前定息，目内一闪，自有津出如冰雪然，入於其口，初从口之角而下者，想之为虎焉；复於定中闪其目，则火星撒下，想之为龙焉。故龙从火出，虎从水生矣。五藏交者，先令虎在於口，而后发火龙，何谓也？下火吞从其左而下，至於脾，化而为龙，从肝之右出，入其左，而下至於脾，右绕三匝，是为耕其脾也。下水从其右吞之，至於肺，化而为虎，从脾之左出，入其右而下，至於脾之右，一匝种在脾土，是为往来不离土者也。
　　永元真人曰：目之五轮有王火、王水焉，惟水难得。故先闪其水，下入於口，然后闪下其火，而入於肝。肝，木也，其色青，故日青龙焉。水入於肺。肺，金也，其色白，故曰白虎焉。龙从左，而下至於肝，穿肝而右出，复来入於左，虎从右，而下至於肺，穿肺左而出，复来入於右。此所谓五藏气交者也。
　　光辩天师曰：青龙者，昼先下焉；白虎者，夜后行焉。青龙属於阳，昼有二十四度；白虎属於阴，夜有三十六度，於是昼行四十六，夜行四十九，耕种於脾之上，而生黄芽。黄芽者，命之根也。
　　永元真人曰：吾之身象鼎焉。以左足压其右足，以左右手按其身，复虚如鼎三足焉。凝结其心血以盖之，於是想之而成婴儿。如吾之形，其初若雀之卵，首目手足皆具，渐渐长大，跪坐於精海之内，左右手交差背肩，仰面大用口二时，取脾之上所生黄芽，以为圣胎之食焉。
　　光辩天师曰：圣胎者，不自外求，想其肾出精气，入於血海，凝结而成者也。
　　六通国师曰：炼圣者有法焉。想其左肾以为日，而出白气；右肾以为月，而出赤气。於是白气入於精海，复变为赤火之象焉；赤气入於精海，复变为白水之象焉。日月之气，以成圣身，至於海中，彼日之赤气如火，而上至於脾，照其身，既已乃翻身，入於精海而坐，复想自月中起，而如前焉。又乘圣身而起，发光以照之，复翻身入於精海，如此自卯至午，足践日影者百过。凡一息一为之，是为胎息之气者也。
　　永元真人曰：所谓左右日月之气，渐渐举起，至於金堂玉阙，乃被於顶，以前四旬有五日所采太阳以照之，圣胎为日所照，当投水中，其光入於五藏，皆一息之内为之，每时三十有六过焉。
　　六通国师曰：昼炼神，夜则出之。
　　永元真人曰：此圣身既就也，则夜自精海，乘紫云而起，至於金堂玉阙，一一遍观，从顶至踵备认之，然后想出顶门，乘其紫云定息，息极方下入於金堂玉阙，乃开息焉。复住其息如前而出者四十九过。十月之后，当有二身，其状惟肖，能离身随意所之矣。
　　光辩天师曰：其出也，自一步至十步，以至二十步、四十步，百日可行万里，是为地仙者也。
　　六通国师曰：定息炼肾之气百日，於卯之后、午之前如前法为之百过。夜则想肾左右有黑气二道，入於精海，化为黑云，婴儿乘之，上至於左耳，出於右耳。凡一息财一出入焉－，夜射三警十六过，百日斯为水仙矣。
　　光辩天师曰：神仙之剑，何谓也？先收日月之精华，后起心火锻之。
　　日月者，肾也。於是肺为风翰，肝为炉炭，脾为土模，胆为砺石。一息气中，为法自成矣。
　　六通国师曰：夫炼五藏之精者，先自肾官，想其有黑气，郁然而起，从耳而出，其大如盖，息极复归於肾宫，昼夜为之十一过，於是八旬有一日而后炼肝。肝有青气，想之出於顶门，亦如盖焉。其色碧，息极复归其藏者，八十一过，於是八旬有一日而后炼心。
　　心有赤气，其数如前，而后炼脾。脾有黄气。其数如前，而后炼肺。肺有白气，其数如前，於是五藏俱足，则五气俱兴，齐出於顶，其气五色，光照一室，可以升腾於天矣。
　　永元真人曰：炼之者在夫七月，水生可以炼肾；十月木生、、可以炼肝；正月火生，可以炼心；四月金生，可以炼肺；土王於四时之季月，随四时可以炼脾，每一气盖八旬有一日焉。
　　道枢卷之三十一竟
　　#1治：辑要本作『冶』 。
　　#2化：原作『花』 ，据辑要本改。
　　#3曰：原作『口』 ，据辑要本改。
　　道枢卷之三十二
　　至游子曾慥集
　　参同契上篇
　　同章异辞，有浅有深；测乎天地，则知其心。
　　道生一，一生二，二生三，三生万物。至药之理，其毕於斯欤！孰能知道之始哉？其惟伏羲氏而已矣。於是有大易者，元始之气，造化之用也。故混沌之初，玄素胞胎，中有真精，能亲所亲，其自然者耶！．水流湿，火就燥，人能通乎道，道亦｀通乎人矣。人道相通，谓之圣人。故玄者，人之不昧者也。盖不知其能育白金焉。
　　夫一阳处乎五阴之下，初九潜龙之位也。玄功归一，万物生焉。故曰：肾者，太极也。处其阴阳而能化育者，莫大乎日月。日月者，太易也、至药也、阴阳之邪郭也。於是阴阳含养而产白金，生一之道也。玄主乎静神魂，神魂静则通灵彻视矣。物象既立，谓之太初混沌，合而别一气，谓之真一，斯九二见龙在田之象也。《经》曰：得乎一，万事毕。故真一者，主乎骨之髓，关睢之淑女也。是以成真一者，玉质而金声，真一所谓也。自无生於有，自有返於无，还丹之根蒂也。
　　夫为至药而不知真一者，吾未见其有成也。将欲炼之，必考诸五行之精，於是白金黄芽者，丹之母也。金偿而汞者，非汞之形也，其乃金葩凝液，抱一含真以脱五行者也。於是有太始焉。一主於火，二主於土。南方者，离也，故主火。火能生土者焉，而无正形，其寄位於丙丁者也。阴者，道之本也，药之基也；阳者，形之始也。汞之未变，阳不可独立，阴不可自生也，是以阳因阴而有者也，阴禀阳而孕者也。二者和合而大道成矣。火者，生土也；土者，育万物也。故药之用土，以能生长乎汞，为万物之基焉。土之数五，属乎脾，旁该四象四藏也，於是五宫五帝游於九天，察道以生一。然则，土也者，得位乎九五，其最尊者欤！
　　夫人之神三万有六千，其形影万有二千，其精光千有二百，其魂有三，其魄有七，其神有五，皆以依乎五藏，以脾为之主。故药之中，以土之德为尊焉。以其能化五行，而成至药也。
　　太素者，本也，本立而道生矣；三丹者，其皆资於斯者欤！其上应乎三天之宫，是谓上清之火、玉清之金、太清之土焉。其西七魄也，其束三魂也。魄者，阴之精，主秋之气，肃杀者也；魂者，阳之精，主春之气，发生者也。是以龙虎相对，魂魄相依。
　　《经》曰：震者，木之精也，丹砂也。木之精得金，乃并而为大丹之君焉。火为父，气为使欤！志士者，其唯察五行之相生更王，则成大丹矣。
　　《经》曰：三、五、一者，天地之至精也。居四时而能生成者，春也。三者，何以生万物乎？斯天地之化气，而成人物、禽兽者也。吾之万物者，金银也。三者补气、增筋力、益精神者也。坎，阴也，执一者也。阳爻之形，其见者五也。三者，木之灵也。大丹之道，此其玄关哉！
　　物之太极，未有不返者也。地处於混沌，如鹦子焉，判为二仪。二仪者，天地也，乾坤也，阴阳也。天者，其清乎？地者，其浊乎？万物育於中矣。其犹药之中，以汞变化万物者欤！故至人者，先立鼎以象天地，於是日月星辰、四象五行，因鼎而立焉。其炼之也，不失乎星点，含五行之色象，而后为至也。夫阴阳不交，天地斯闭塞矣。若天降地腾，山泽通气，不可不交。故天地有．开阖焉，日月有交映焉，至人则而行之，三十有六旬一启发，涤濯增合焉。此其九转者耶！全乎四象者，斯通於灵矣。四象者，青龙也，白虎也，朱雀也，玄武也。在易为四象，在人为四支，在天为四时，在地为四极，在药为四神。
　　青龙者，阳也，木而主生成者也；白虎者，阴也，金而司杀者也；朱雀者，阳也、日也，有火焉，主於南方有土焉，主於己能生长者也；玄武者，阴也、月也，有水焉，主於北方有土焉，主於戊能戡三彭，药之基者也。其或交合焉，入於中官，不离於戊己者也。九转者，四神五行位於内，二象位於外。四神一飞一伏为其用者也，二象一佐一助为其补者也。吾之筋骨血肉神气，恶可不足一焉。不足於一，则为啧、为疾矣。吾之药成，必阳得阴者也。於是能含护之，至三百有六十焉，斯凝胎则可以还神固形，玉髓金筋登乎真人之录矣。夫不通至理，而修诸旁通之方，虽制其汞，伏於火而死，而不知适足以夭折其生欤！其犹画地为镜，祈以照胆；冶铅为刀，祈以剿鲸，亦不明矣。
　　夫至药者，法诸天，法诸地，法诸人，而后可也。气之青者，天也。其日月五曜及经星列焉。不失日月星辰之点，则其光通达矣。如无此象，徒为伏於火而已尔，非至药也。吾药之数，合於日月五曜之交，或失之铢累，差之君臣，则必害吾生矣。气之黄者，地也。厚则安静，斯土之用欤！其必得汞之类而为之焉。五岳四渍安则不倾，有山川焉，有品汇焉。各利其方所，於是五岳为炉，汞化万物，天覆之，地载之，人民安之。天地者，鼎也；人民者，汞也。夫人之形本五行而成，故其补之，则必以五行之精气。昔者女娲氏炼五色石以补天之阙者，其善喻乎！骨，金也；血，水也；肉，土也；气，木也；暖，火也。斯岂世之所云五行哉！四者管摄始得谓之至药焉。吾求汞之同类，各炼其精为之，不可以非其类使杂焉。语曰：狐兔不乳骥，燕雀不卵凤。羚谓此欤！
　　五行者，留神以补其形，是为龙虎焉。不知五行，则以他人为父母矣。故气者，木也；骨者，虎也；血者，水#1之象也；肉者，土之象也。不死之道，其在离宫乎既知五行，则身有主矣。五行者，亲於汞者也。五行相配，生成吾药者也。金生水，水生木，木生火，火生土，土生金。故春，木也；夏，火也；秋，金也；冬，水也；四时之季，土也。
　　木之主仁，而能生成，故丹者，木之精也。木者能生火，则丹者木之子欤！十有一月，一阳爻生矣。十有二月，至於正月，其皆为春欤！
　　火主礼，而能滋茂，吾药至於斯时亦然矣。故火也者，坚万物而不朽者也。圣人於是炼阴药以成阳药，则阴身归於阳位矣。形固神备，至宾於天者，火之功也。是以金丹者，自春而发生，夏而滋隆。譬夫草木，犹禀四时而成，况吾丹哉！火至二者，能生於土也。二月、三月、四月，其皆为夏欤！
　　四时之季有土，土主信，故无弃於生成，思沃执於择物，虽得中位，亦不执四维焉。然於四象，资土而生者也；万物，因土而生者也。吾药之土，出於华池，因火而生者也。其寄治於丙丁者，明土之所生者也。木以火而成土焉，土能生金，故土有五德焉。罗络终始，为药之用者也。土王四季也。
　　秋主义也，吾之药至於七月而生成，何也？立秋之后，草斯秀矣。吾药至於斯时，九还七返亦已毕矣，过仲秋之金，其气盛。月之二魄，蟾兔也。三五圆明，吾之药於是金体成实矣。日卯日酉，二八之门也；日寅日申，阴阳之祖也。此杀生以时，不可以逾者也。
　　何以言之？金生於水者也之功，退而禅位，五月、六月，其位水秋金也。一阴爻生而为金，故至於七月者，无生育矣。何也？秋令也，其在於人也，肾为智。智者，藏也，总五行四象而潜运其化者也。圣人则之，是为大化基穴之始也。三事者，由此根而生乎！其在於时也，主乎冰壮雪盛，万物遁藏者也。圣人则之，用火弥年，四气备矣。故十月脱胎，自寅而至亥，药之功终矣。懵人以为十月脱胎，而弗知四气不全焉。
　　夫丹之成也，必四时更用，自其初也至於十月，盖已一岁矣，辩胎之中亦有沐浴，濯用者二焉。四时足而后脱矣，於是四气周矣，五行具矣，含曜星罗矣。此至药之始成者也。八月、九月、十月斯为冬焉，五行极王而乃檀代#2，即成化之功归於紫色。此无为自然之理也。故曰二阴阳者，三皇之祖也。
　　水也、土也，二者何先？其惟根源之杞梓乎！华池者，虎之胎也；卯门者，龙之趾也，四象、五行生成而不穷者也。夫药者无以克之，则不伏焉。金之克木者，木斯归金矣；木之克土者，土斯归木矣；土之克水者，水斯归土矣。五行之杂，又有十焉，姑言其二。甲者，庚之妇也；丙者，壬之妇也，所克老妇之财也。夫不明五行#3，大其谐和，不知君臣，爽其锱铢，而望药之成，其犹梯而登天，针而钓海者哉！故不知所以制伏，则神气不交焉。
　　黄帝曰：金丹之要在乎神水、华池，何谓也？以阴一而制阳一者也。天老曰：白者，金之精，其所谓阳一欤！黑者，水之基，其所谓阴一欤！水者，道也，三一之义也。三一者，三丹田也耶！．吾能守之，则乘龙饼游於上清矣。三、者俱得乎一者也。夫能知焉，则吾之药已过半矣。是以金由水而生，水由金而长，金水合度，其药兹至，人必穷水火。水火内五行也，非外水火也。此道也，三皇以之垂范焉予，孔子陈十翼以辅之。
　　德者，得#4也，修之於身，其德乃真。真者，何谓也？金液灌形者欤！修乎外者，非吾所谓真也。老子曰：上德不德，不以德为德，而下求之者也。故上德者，水也；下德者，金也。吾金丹有陶铸之理，日月之候，日盈月满而更相禅焉《经》曰：德主生气是也。阴阳之数备矣。五行推运，清浊卷舒，阳胜渐交，阴伏而归宝。此所谓真德之德也，恶有不成丹哉？五行成於土者也。人而服之，化气成宝，斯长生矣，谓之真人。故曰：土有五德，非世所谓仁、义、礼、智、信之德者也。
　　日者，积阳之精也，其数九焉。在天成象，在地成形，合和万物，布气以生灵者也。其中有跋乌，阴之精也。其象含护，魂魄相经，是以离之支，火之宫，亦得九焉。结气朱英，炼之固形，於是参乎二五一之玄矣。故日者其主血脉，丹之父也。古之至人，炼日之精，其身归於纯阳而游太清矣。
　　月者，阴之精也，积而成坎，居水之方，其数一焉。吾丹之有金者，其犹月乎！阳而交乎阴，凝而成质者也。故坎之象，内阳外阴。
　　夫日月之行有淹速，药之性有燥缓。阳，燥也；阴，缓也。药乃不然。阳，缓也；阴，燥也。燥也，象月之行焉；缓也，象日之行焉。日之行也，昼夜一度，一岁周天矣；月之行也，昼夜十有二度，一日周天矣。故日月者，一岁十二度合焉。圣人於是取象以三十日者，日月之合次也，则开鼎焉，增涤吾药也。
　　日有乌，月有蟾兔，何也？乌者，阴之精气也；蟾兔者，阳之精气也。二气合护，还之自然，二气为内象也，二气为外象也。日月二用为药之邪郭也。邪郭者，何也？金鼎也，坎离配合而为之欤！故坎，阴也、月也；离，阳也、日也，水土金三物同者也。二气交合於鼎之内，舒光照跃，其犹日月连环於六合之中者欤！饵之炼之千日，而阴尽不死矣。吾试立象证谕焉。
　　玄武者，阴也；蛇者，阳也；龟者，阴也，牝牡之义也，金龟之道也。龟蛇之配合，盖天地阴阳之自然者也。故至药者须配合阴阳，采摘精微，通神合真，君臣有度，於是应日月之交会，顺四气之周流，然后为至也。
　　交合者，何道乎？坎男离女，配合乎日月而潜合焉，尽一元气而芽药成矣。元气者，六旬也。於是建寅之辰，终始於申者，七返也。自子而至於申者，九还也，七返之理毕矣。是以至药者，晦朔交合，务易子孙生长之义，终始於此矣，是火之用也。天者，昼夜一周，其行三百六十有五度，日月星辰，周天而旋，於是天降地腾，日一合焉，万物以之生化者也。五日者，一元气之象，六十时也。然则一月有六元，是为三百有六十时，其旬有五日为阳，象乎春夏；其旬有五日为阴，象乎秋冬，则一月者具四时生成之道矣。
　　吾可以象乎一岁之火候，用卦节开鼎器焉。一日一夜，其时十有二，其六为阳也，其六为阴也，二元十日也。日用火有节，亦有进退，消息之宜，存於其间，子午分升降消息焉。消者，用其时也；息者，不用其时也。日月者，三十日而一交焉。十有五日而园者，二时之象也半年也；至晦而阴者，一岁之象也。於是药全伏矣。朔日为生，故吾之药则而象之，以加损洗濯焉。
　　此岁月日时之候也。《经》曰：三十辐共一毂。此日用火之法也。圣人於是托易象、立卦节焉。
　　屯也、蒙也，明受於朝暮，故朝用乎屯，暮用乎蒙t’则不愆於晦明矣。既济也、未济也，月之始终，用事者也。
　　孰知阴之中有阳者乎？犹铅之中有白金者也，故黄芽产於河车。此何道也？铅汞为之。於是阴谷含乎阳华，斯内象之精也。譬夫父母传气而成身，身之扶虚者，精华之气也。彼有以金、银、铅花、朱砂为黄芽者，犹内肉以为胎可乎！孰知阳之中亦有阴者乎？阳之含阴，如日之有乌焉，阴阳潜应之义也。故汞生於砂，阳中有阴欤！汞，阴类而含阳性；离，外阳而内阴者也。白金产於河车者，阴含阳也。其云之从龙，风之从虎欤！阴阳，自然之道也。
　　夫吾之至药，其禁戒、其条理各有方焉。是岂简牍可传哉？其精也，更为主宾互相含养，采四气，炼五行，然后而为至药矣。於是可以还骨髓、益寿考，岂不赖四神之精、五行之粹耶？彼孤阴寡阳而成药者，惟可已疾而止尔，安能返老归真也哉？其故何也？神气不全矣，或见砂之伏於火旁，状於汞，乃日独汞可以成药者，是男可自生，女可自孕，生民以来，未之有也。
　　吾试言九转之法象，吾尝为之图焉。内曰中黄宫，戊己之位，其外曰黑，次日白，次日赤，次日青。青龙位於束，白虎位於西，朱雀位於南，玄武位於北，又有日月星辰焉，五行生克焉。白金种象，乃使通灵彻视矣。《经》曰：铸之斯为珠焉。此神仙之造化者也。以之为杖，刑戮自如；以之为镜，可伐精魅。
　　夫太易者，日月星辰不足为高也，四周八极不足为遥也，近在诸身，远在天地。天也、地也、人也，若得一则皆为之大。大者，象形者欤大字，一人为大也！一者，真一也，得之者位真人矣。可以变化无极，策神召灵，神丹之力也。
　　夫纳金木水火土焉，有青黄赤白黑焉。四象分镇，五神无武，七曜含章，罗缕规矩，先天之基，后天之宜，可以灌体脱肌，天涯永适矣。
　　易者，易也。易含万象，故圣人穷乎日月，於是通幽洞冥焉。然天之易十有六，地之易十有六，人之易十有六，鬼之易十有六，合乎六十有四矣。若天垂象於天，则五星游於列舍，明祸福焉；旦夕分晖，掌阴阳之交顾焉。垂象於地，则化气万类，播植以时矣；巢处穴居，各安其所矣。垂象於鬼，则使无形之形，削罪籍而生矣。垂象於人，则身神并飞，胶龙乘云，揖九天、遨三宫，寿同三光矣。圣人於是托易象而炼元气，以固形而保神，纳四象以通灵，采五行以制伏，周乎二十四气，而至药成矣。方其十月，而士胎合乎天地之造化。此道也，可以使之返本还元焉。夫人禀元气以成形，然为阴之积滞。夫欲返阴还阳，千日而后陶冷其形，使皮也、毛也、骨也、肉也，其变金玉则升天，而位乎真人矣。此志士所以炼药炼身而为之者欤！彼望大丹而升天，亦已惑矣。古之上升者，素服下丹，故遇上药．而获升天，盖本有之也。
　　昔者黄帝铸九鼎於荆山之野，以象九州焉。一官者，冀也；二宫者，荆也；三官者，青也；四宫者，徐也；五宫者，豫也；六宫者，雍也；七官者，梁也；八官者，兖也；九宫者，扬也。各占其方之吉凶，非至药之用也。惟其出世之药，其祖三皇。
　　三皇者，何谓也？日天皇，曰地皇，曰人皇。三皇尝有遗文，言三门焉。三门，有三鼎，吕二者九也。於是有上仙之上药，中仙之上药，下仙之上药。此九转还丹者也。次之有金液之道，亦还丹之理也。舍是其小小者，止可已疾而已尔。故三皇之大丹者，出世之根本也。
　　丹之中有三丹焉，应乎三天三五三光、三才者也。三丹之中有九尊焉，应乎九州、九宫、九气、九天、九地者也。所应者，每宫宿皆有神护助之矣，其名日九品，於是谓之九鼎焉。
　　一鼎之中，吾有洛阳之大鼎，其白如练，其坛三层，其炉八面。炎帝入於离门，阴云旋於坎中，故为一，世界天地，日月星辰，二十八宿，四神五行，君臣人物，土地山川，金台玉楼、宝花异果，玉液甘泉，其香袭人，饵之者超於上仙，游於芝府。老君曰：吾非自然者也，学而得之者也。三丹之炉，其大体、其火数各异焉。有二图，见别卷。
　　夫修至药必置炉。炉者，鼎也，垣郭也。鼎而无炉，犹人无舍也，城无郭也，其何以安之哉？故炉者，鼎之户也，舍於炉以避风隙，则三气不散矣。坛有三层，炉有八面八门，十二干交互，随斗所建焉。其象龟山，大小从所便焉。《经》曰：先天地而生，旁有垣阙，肖蓬莱者也。於是在乎上知天文，下知地理，中知人情，明闲卦象，通会阴阳，识四序之休王，得日时之升降，火候进退，生杀合仪，此修至药之先务也。若夫率尔用心，未有不失之者也。且夫天地之立也，阴阳有界隔，子午有正位，春生秋杀，天地之自然也。日月有交，阴阳有位，至药有象，火候有卦，用之如循环之道焉。
　　正月者，九二也，丹体和合发生之时也。其卦泰 ，其律太簇。泰也者，乾下而坤上也。泰始辐辏，刚柔得中，寅春发生，芽兆滋隆，四象归一，混混蒙蒙，君子在位，彰德惟洪。此其为阳息者也。
　　二月者，九四也，汞化成金者也。其卦大壮 ，其律夹钟。大壮也者，乾下而震上也。阳爻渐壮，乾一化神，翡翠榆荚，混然同根，清气相薄，胜负难分，或沉或浮，结象卯门。此其为阳息者也。
　　三月者，九五也，洗濯微□，光曜进功鲜明者也。其卦夬 ，其律姑洗。央也者，乾下而兑上也，五阳一阴斯已。其体阴阳相薄，刚柔得纪，阴夫潜消，飞龙之世。此其为阳息者也。
　　四月者，上九也，火王之时，密其□□者也。其卦乾 ，其律仲吕。刚健潜龙，剩蛇於□□□□□□□有纪表，有法则，阴阳祖始，阳极则沉，善防□□。此其为阳息者也。
　　五月者，初六也，至药阳用而在乎阴位者也。其卦姤 ，其吕羹宾。妮也者，乾上而巽下也。始结其端，霜雪其素，胎滞蒙肥，阴为阳主，道之枢机，伏藏为户，履霜之至，坚冰寒冱。此其为阴息者也。
　　六月者，六二也，化柔成刚，其道乃亨，世止以汞为意者也。其卦遁 ，其吕林钟。遁也者，艮下而乾上也。遁潜晦迩，畜养安居，不显令名，俟时而舒，凝液既毕，方直乘舆。此其为阴息者也。
　　七月者，六三也，汞性惟刚，药至斯时，生成己息者也。其卦否 ，其吕夷则。否也者，坤下而乾上也。否立问隔，阳已结交，天地得体，刚柔敌爻，杀气相临，阳晦阴消，靡美贞吉，含章讽谣。此其为阴息者也。
　　八月者，六四也，金气王矣，药成质矣，蟾兔所以圆明者也。其卦观 , 其吕南吕。观也者，坤下而巽上也。斗建南吕，观彼权衡，以育元气，更衰代荣，卯酉二门，榆落荠生，括畜其萌，咎乃不行。此其为阴息者也。
　　九月者，六五也，神气化藏，火之基者也。其卦剥 ，其吕无射。剥也者，坤下而艮上也。剥以毁体，沦寂其肌，还返既老，精凝不飞，否极则泰，消化形微，元吉兹亨，黄下之衣。此其为阴息者也。
　　十月者，上六也，至药已成者也。
　　其卦坤 ，其吕应钟。坤柔化气一，灰土为形，幽理泉井，阳玄阴经，结法可度，输环生成，先迷灰炉，后惮缕兴，龙战饮血，名不功令名。此其为阴息者也。
　　十有一月者，初九也，阳气之潜边者也。其卦复 ，其律黄钟。复也者，坤上而震下也。复阳气潜，畜兹阴德，混茫其形，张时法则，为众纪纲，先迷后得。此其为阴息者也。
　　十有二月者，九二也，芽孽已滋，斗建子丑，禅位之始者也。其卦临 , 其律大吕。临也者，兑下而坤上也。临炉周竟，见龙在田，晖曜分赫，兹始而迁，递推主宾，不为物先，黎蒸得尝，后勿为前。此其为阳息者也。
　　天老曰：前之所列，如绳贯珠，纶绪可则，开神仙之绵密者欤！
　　吾将明其用焉。复者，以显丧朋，而初起火者也。何也？坤六爻，阴也。其始一爻，变而为阳，故阳之一爻在乎五阴之下，六爻俱阴者，得其朋也。一爻变阳者，丧其朋也。复也者，上坤下震，此黄芽之初，养蒙之象，变化之卫也。
　　震者 ，以显其变者也。乾六爻，阳也，震为乾之长子者也。何也？坤者下变，斯成震也；震者上变，斯成艮也，所以为长子而继体於乾欤！故坤者，乾之位也；乾者，坤之位也，互为主宾焉。十有一月，坤之一爻变乎阳，至於四月，则六爻备，而归於乾位用事者也。
　　巽者 ，以显其成者也。日，阳也；月，阴也。自一日而至於十有五日，则月变而成乾也，於是震用事者递也。金气圆满，至於十有六日，变乾之一爻而为巽，一阴生矣。长爻，阳也；短爻，阴也，汞性刚而难伏者也。於是变刚为柔，全药之质成乎柔矣。故巽受乾之化，十有六日而月出巽地，药自朔旦而生，至是则火亦欲伏矣。
　　屯者 ，坎上而震下也，以明吾之用，日之火、月之火者也。故朝之用者，屯当其直焉；夕之用者，蒙当其直焉；晦朔之用者，则既济未济焉。凡至晦朔之际开器，以受阳之一爻焉。月十有五日为阳，降阳之正位至於十有六日，其阳折损，故日即亏以变乾为巽，是刚而为柔者也。
　　兑者 ，以显其平者也。日月者，三十日一合焉，既合三日而始见矣。故八日谓之上弦，二十有三日谓之下弦。弦者，平也。是以一日至於八日，月之增其平者半；十有五日至於二十有三日，月之亏其平者半。吾之用火，一日至於八日金水相入矣，二十有三日而药成不动，斯其平者欤！
　　艮者 ，以明其形者也。夫金生於巳，王於酉，墓於丑。秋者，金王之时也。八月十有五日，其形圆明，而吾之药至於斯也，乾体方就，五色晖曜，日以坚实焉。丑者，金之墓，艮之位也。药至於艮明成形矣。金，非金不见者也。二十有三日则见於丙地，下弦不动，吾之药其伏矣。乾者，以显其刚者也。月之一日，阳之爻交体相生，至十有五日圆明矣。吾之药，用火至十有五日，金水合而俱得其所矣。汞，阳而性刚，难伏者也。以法制之，斯不动焉。
　　东方者，木之位也。金得木而荣，十有五日则月在乎束方，甲之地也，斯盛满於甲矣。坤者，以显其化者也。坤之一爻，其变成震。震者，木也、阳也；坤者，阴也。然以五土养乎一阳。阳者，木也，汞是也，象铅之有银者也。故曰坤者，其为震之母欤！乾坤者，合十有二爻，一岁之象也，因以立兆基焉，何谓也？自坤变而成阳，自子至於巳，六爻之变尽矣。乾者，自午至於亥，六爻变而归坤。坤，土也，吾之药更十有二月而成土，功斯毕矣。
　　《经》曰：金从月生者也。朔受日之符，故朔旦为复，阳气始通矣。晦至於朔，则震来受其符焉，继坤以生震龙，则月生之后，坤变成震，终而复始乎！
　　正月者，泰 也，日乌之象全矣。其三爻阳也，是月也，有屯 震下坎上、有蒙 坎下艮上、有需 乾下坎上、有讼 坎下乾上、有师 坎下坤上、有比 下坎上，以当其直焉。故吾一日，其朝用屯，其夕用蒙；二日，其朝用需，其夕用讼；三日，其朝用师，其夕用比。一日而至於三日，其震动者也。
　　二月者，大壮 也。月附乎日而未见也。四日，其朝用小畜 乾下巽上，其夕用履 兑下乾上；五日，其朝用泰 乾下坤上，其夕用否 坤下乾上；六日，其朝用同人 离下乾上，其夕用大有 乾下离上。
　　三月者，夬 也，月之右始生者也。三日见於庚地而夹焉。故凡用火一候，於是月之候有六，故十有二月则七十有二，功斯终於千矣。是月也七日，其朝用谦 艮下坤上，其夕用豫 坤下震上；八日，其朝用随 震下兑上，其夕用蛊 巽下艮上；九日，其朝用临 兑下坤上，其夕用观 坤下巽上。
　　四月者，乾 也。八日上弦见於丁地，其平如绳焉。月有二气，则十有二月，其气二十有四矣。十有五日，二弦合其精气，於是乾坤之体合而乃成二八，应乎易道，正而不倾者也。十日，其朝用噬嗑 震下离上，其夕用贲 离下艮上；十有一日，其朝用剥 坤下艮上，其夕用复 坤上震下；十有二日，其朝用无妄 震下乾上，其夕用大畜 乾下艮上。
　　五月者，姤 也，日乌之象全矣。十有五日乾体就矣，圆照於束方焉。十有三日，其朝用颐 震下艮上，其夕用大过 巽下兑上；十有四日，其朝用咸 艮下兑上，其夕用常 巽下震上；十有一五日，其朝用遁 艮下乾上，其夕用大壮 乾下震上。
　　勿六月者，遁 也；七月者，否 也。兔之象全矣。金与水俱得太阳之气，温养以成还丹者也。《经》曰：乾健盛明者也。日有十二时，三十日则其时三百有六十，故每月有一日用火焉。．凡一小周则十有二月者也。十有六日，其朝用晋 坤下离上，其夕用明夷 离下坤上；十有七日，其朝用家人 离下巽上，其夕用睽 兑下离上；十有八日，其朝用蹇 艮下坎上，其夕用解 坎下震上。
　　八月者，观 也，五行错王，相据以主者也。《经》曰：十有六，其转受统焉。巽辛见於平明，巽绝其统，十有六转受统焉。月盈则亏，故十有六转相喊者也。一气之阙，十有五日而终，又化其色，日照曜於日阙焉，汞所以化为液欤！十有九日，其朝用损 兑下艮上，其夕用益 震下巽上；二十日，其朝＇用夬 乾下兑上，其夕用姤 巽下乾上；二十州日，其朝用萃 坤下兑上，其夕用升 巽下坤上。
　　九月者，剥 也。月亏其右，而左之余如钩焉。一日见於丙地。艮者，直於丙南焉。下弦者，二十有三日也。丙弦合其精，乾坤体成矣。二十计、日，其朝用困 坎下兑上，其夕用井 巽下坎上；二十有三日，其朝用革 离下兑上；其夕用鼎 巽下离鸟，二十有四日，其朝用震 其夕用艮 。
　　十有月，坤 也，月之象全矣，再损而成艮焉，二十有三日下孩者也。其水半斤，凡几用火用药并归土之功焉，故其形如土灰也。二十有五日，其朝用惭 艮下巽上，其夕用归妹 兑下震上，一一十有六日，其朝用丰 离下震上，其夕用旅 艮下离上；二十有七日，其朝用巽 ，其夕用兑 。
　　十有一月者，复 也，三十日於是日月合矣。故日阳□□坤元，阴阳之气索喊藏焉。日月合用，金砂依分者欤！坤之三十日者欤！节虚相□口者欤！□口口□□□者欤！晦朔满蚀掩斯日月相倾者欤！二十有八日，其朝用涣 巽上坎下，其夕用节 兑下坎上；二十有九日，其朝用中孚 兑下巽上，其夕用小过 艮下震上；三十日，其朝用既济 离下坎上，其夕用未济 坎下离上。
　　吾於是推坤焉。坤，阴位也，一变为震。震者，继乾之体，其为长子者也。震一变为兑，兑一变为复，为乾之三者也，吾於是推乾焉。乾，阳位也，一变为巽，巽转受统，以归坤位者也。巽一变为艮，艮一变复为坤者也。坤者，明药之功毕者也。坎也，离其为二用者也。
　　元阳子曰：龙虎者，铅汞也；金虎者，铅也，还丹之根本也。铅之色黑属乎北方，壬癸之水，水之数一者也。夫能知其一，则万事毕矣。故铅者，其含五色，其禀五行之英，斯仙人之禄也。老子曰：抱一守中，子身自仲。夫一之道大矣哉！
　　吾观夫三黄一黑可以不死者欤！何谓也？此灵丹之名也。在人为三，以一修三，斯飞仙矣。三者，木也、铅也、丹砂也；一者，水也，丹砂者，南方太阳之精，其精为汞。汞者，青龙也，木中数也。木出火，火赤而属南方，是以束方父母之位也。木精得乎金，其并铅者欤！．铅者，金也，青龙居於束方青龙木精，是为中男焉。铅之金，其位在酉，其居西方，其白虎者欤！是为中女焉。二十四圣歌曰：中男中女，子午居卯酉之门，唯日月分明，长最为初焉。中男御乎少女，皆成乎灰，共乎水土。此五行之大数也。丹砂出乎汞，汞者阳之精，好飞而难伏，是为姥女者耶！故曰：河上姥女，灵而最神，得火即飞，不见垢尘，虎隐龙匿，莫知所存，将欲制之，黄芽为根。黄芽者，铅也、水也；汞者，火也，水能克火者乎！木之性直而克於金，水之性柔而克於土，土之性厚而克於木，金之性坚而克於火。此铅汞之深根大道之以渐而进至於通灵焉。
　　吾有纳胎元气延生之理，试申言之。．夫天地太初元和之气，终归於一者也。能生万物，故乾坤者受乎元气者也水者，汞之母也，其生金，金复变化焉。阴炼夫玄阴之精，其初起火以相合，而用卦也。旬加一爻，至於既济，终而更始，於是日月相交，而还丹赤色然而出矣。北方以取河车。河车者，水基之中是为汞者也。必得南方朱雀之一，使水火之气合以成还丹者也。西方之金随阴阳而炼，出乎碧水，其花如玉焉。龙蛇者，金火也，其初入炉，制伏未定，须密固刀圭之器，不可泄焉。夫金，花也、汞也，其成还丹，则生於万物，制其死生，齐於天地，非八石五金之伦也。诧女者，汞也；玄阴之精者，水基也。二气合而归於一，还丹成矣。河上非有汞也，合於阴律火候也，二气合焉，则荡荡乎火盛而药成，其神如龙，不可知矣。然随其晦朔，察其火候，以视其容质焉，於是还丹之方尽矣。
　　葛稚川问於郑思远曰：人权舆於阴阳者欤？阳精魂立，阴精魄成，两精相薄而成神明。神之逝也，形斯毙矣。
　　敢问：神可全乎？形可延乎？思远曰：神以道全形，以术延者也。
　　稚川曰：道之旨何如？思远曰：取金之精，合石之液，结为夫妇，列为魂魄；一体混沌，两精感激，河车覆载，鼎候无武；洪炉烈火，烘陷煽赫，烟未及黑，焰不假碧；如蓄扶摇，若藏霹雳，姥女气索，婴儿声寂；透出两仪，丽於四壁，时历几多？马驰一驿，宛其死矣。适然从革，恶黜善迁，情回性易；紫色内达，赤芒外射，照若火生，乍凝血滴，号日中还。退藏於密；雾散五内，川流百脉，骨变金植，颜回玉泽；阳德乃敷，阴功乃积，南宫度名，北帝落籍。
　　稚川曰：天地至大者也，人身至小者也。夫能制至精以成药，孰测其浅深哉？夫气双则和矣，体独则愀矣。和则寿，愀则夭矣。一阴一阳之谓道，一金一石之谓丹。石者，乘阳而热者也；金者，乘阴而寒者也。其犹水流而趋湿，火动而就燥乎？思远曰：阳终於巳，阴极於亥，其为四时，周行不息者也。且夫石液隐於鬼，金精在於山，此孤阴之变化，可待乎九幽者也。未若乎君子好球，配乎淑女，於是阴阳得中，魂魄无外矣。然如之何其伏炼石液乎？采於蚕食之先，用乎火化之后，盛阳自上临下焉，湲釜虚中而受焉。周旋乎日月，伺候乎五伏，祟钥疾鼓，金汁斯不走矣。以水倾之，则自有而入乎无者也；以火温之，则自无而入乎有者也。素粉委，而雪为惭矣；黄酥凝，而金为丑矣。转制不已，神超鬼骤，提挈乎魂气，斯可与天地齐龄欤！
　　魏先生曰：三五与一，天地之精也。夫孰知其归於一哉？一者，水之数也，五行之始也。盖能生天地为牝牡，还日精於月窟，结纯粹於中气，紫灵港运与真同合者也。易者，吾言乎至道，故乾坤运而品汇贞，坎离用而金水并，此道之枢也。牝牡相得，气交体合，此道之用也，日月运矣，寒暑节矣。滋液润泽，施化流通，此道之验也。阴伸阳屈，阳用阴潜，一往一来，推情含性，此道之三反也。其故何哉？剖一气以法乎天地，自有为以合乎无为者也。夫岂假於他哉！
　　神农氏曰：知白守黑，可以不死，何谓也？白者金之精也，非世之所谓金也；黑者，水之基也，非世之所谓汞也。铅者，其外黑，其内金花。金花者，青龙也，其卦为乾，居於木位，其数三者也。被褐怀玉，外为狂夫，斯为白虎者也。又为丹砂、为汞、为坤，居於土位，其数五者也。故日三五和谐，八石之纲纪也。合三五而言之，其数八矣。故日金者水之母也，其母隐子胎焉；水者金之子也，其子藏母胞焉。其故何也？金水合孕，辊匮於母中，须造化而生者也。故日长子继父体，因母立兆基，斯砂产於金，故汞流而为子欤！以金养子，继体而荣，此自然之妙也。港通诀曰：玄白生金公，巍巍建始初。此丹砂生於铅者也。金碧篇曰：赤髓流为汞。汞非外也，其乾坤交合，受气而生者乎！天气降，地气应，阴阳交而汞流矣。其父戊己，其母黄金。由是观之，丹砂者，合三才、应五行而生者也，岂口之所可云哉？
　　《经》曰：植禾当以粟，覆鹦用其子。此铅也、汞也，非其类不相为用者欤！．情分於性，性继乎情，情性相依，还返自然，是为变化。然则，乾坤也、牝牡也、金水也、土木也、性情也，虽其出同，而其名异矣。不合其类，则不能入焉。故日同类相从，此之谓也。
　　水以土克者也，金以木荣者也，唯其相克相生，故更为父母焉。汞非五方之正位也，丹砂非龙虎之配合也，不同其类，则不可合矣。故日莫坏我铅，俾我命全；莫废我车，俾我返家。故日铅断河车空，所作必无功矣；铅破河车绝，所作无所出矣。是以铅之中有金者也，金之中有还丹者也，能见其宝而识之，斯得道矣。然宁修铅中之金，不可修金中之宝也，吾於是知龙虎本乎一者也。世之人用意逾巧，去真弥远。或日用铅耶！．或日用汞耶！诚用汞也，则乾坤其可直乎？刚柔其可分乎？诚推铅为之也，则金水何由而生乎？还返何由而行乎？如是恶得变化由其真哉！古先至人赞铅而不及汞，何也？岂以二者共成，不得不兼而美之乎？必以汞为主，假铅气而成、何得造本而举末耶！道果隐於不言者哉！后之人惑之，是欲耕石求稻，难乎有获矣。铅之中有砂汞，犹人之有情性，非外物也，砂汞於铅非杂类也。三一之道，修情合性，性合然后归根复朴矣。金液之方，以金养汞，然后返魂还元矣，外物为情，则性不可合矣。三官其可固乎？水银为汞，则铅不可亲矣。八石其能妙乎？八石者，三五之异名也。性主处内，立置鄞鄂；情主营外，筑植城垣。是知砂汞者，铅之情也；元气者，人之根本也。金主营外，犹吾之情焉；汞主治内，犹吾之性焉。以金制汞，则推情合性之义也；含精养神，则修性合真之道也。
　　东方甲乙木，青龙也；西方庚辛金，白虎也。龙呼於虎，虎吸其精，两相饮食，俱相贪荣，何也？龙为情也，虎为性也，相依还返之旨欤；故曰：太阳流珠，常欲去人；卒得金花，转而相因；化为白液，凝为正坚；金花先唱，有顷之问；解坏为水，马齿阑干。是岂世之所谓汞与丹砂者乎！夫吾既已言知白守黑之理矣。於是太玄之精为道之根本焉。枢纽天地，锻炼阴阳，契於自然，伴於造化，故定二弦之数，以二八合於上下，得乾坤之体焉。
　　吾稽乎太易之卦，极乎天地之用，故六爻者有三百八十四，神存乎其中矣。乾之策二百十有六，坤之策一百四十有四，引而伸之，类而长之，总二万五百有二十，所以应万物之数，备刚柔之体者乎！天之数二十有五，地之数三十，故天地之数五十有五，所以成变化而归还返者也。
　　若夫天者积阳也，地者聚阴也。天否地闭，神明见矣。元化一施，其用无极，亦在金木水火之合焉。其寒暑衰荣，若春夏秋冬昼夜之相易也。金生水、水生木、木生火、火生土者，阳之用也；土克水、水克火、火克金、金克木者，阴之用也。此其相生相杀，迭盛迭衰，合乎天地四时而成实万物者也。
　　日者，阳精也；月者，阴魄也。金生於月，则坎之男也；珠生於日，则离之女也。金为月之精，以处乎阳位；汞含离之气，以应乎阴爻。於是用天地之灵，孕日月之精，阴尽阳生，否极泰来，是以金入於烈火，其色不夺於光，由开关已来，日月不亏其明者，盖有金木营於内，水火应於外，乾健不息以致用，日彩不铄而益振也。日月者，所以能长且久，万物终始者焉，龙虎配合，斯道之魁柄也欤！其合於天地之准、阴阳之数，故能使天地潜应，如连珠合璧，转於无穷。前圣修之，斯能先天地，首万物，独立长世，神形不化者也。推其至当，蔽之以一言曰：砂汞者，无乾坤不可得矣；龙虎者，舍金公无自入矣。及乎大药既成，斯有服之之方焉。
　　甲子之旬，其日直於建，至於癸亥，是为节候。吾则三日斋，存神定思以服之，六十日者一节也。甲子之中而日不直建则满也、定也、开也，亦可矣。其服也，始於十有一月，於是六旬而后身轻能行矣，次六旬而四肢通利矣，次六旬而颜色有光矣，次六旬而五藏实而凶邪远矣，次六旬而体坚强矣，次六旬而耳目聪明矣，此一岁之验也。次六旬而手爪有光矣次六旬而影响显彰矣，次六旬而精气益长矣，次六旬而发白还黑矣，次六旬而牙齿坚刚矣，次六旬而□□□□□矣，此二岁之验也。次六旬□□□□□□□□，次六旬□□□□□□□□□□，次六旬而道德通达矣，次六旬而六甲神从矣，次六旬而心开目明矣，次六旬而远知四方矣，此三岁之验也。次六旬而瞻视有光矣，次六旬而五神不忘矣，次六旬而无饥渴矣，次六旬而百神来矣，次六旬而五藏润矣，次六旬而能寒热矣，此四岁之验也。次六旬而能浮沉矣，次六旬而能深浅矣，次六旬而能方圆矣，次六旬而能强弱矣，次六旬而能纵横矣，次六旬而能短长矣，此五岁之验也。次六旬而能美丑矣，次六旬而能老少矣，次六旬而能小大#5矣，次六旬而能轻重矣，次六旬而能出入无问矣，次六旬而行厨无边矣，此六岁之验也。弘＇服之久而不已，则与天地相倾，变形千化，升於太清焉。
　　道柜卷之三十二竟
　　#1水：原作『木』，据辑要本改。
　　#2代：原峡，据辑要本补。
　　#3行：原作『于』，据辑要本改。
　　#4得：原作『德』，据沟要本改。
　　#5小大：辑要本乙作『大小』。
　　道枢卷之三十三
　　至游子曾慥集
　　参同契中篇
　　草衣子世传汉娄敬着《参同契》，自号草衣子云曰：吾尝观五行生克之理，测日月短长，弦望晦朔之因，改移南辰，转机北斗，於是知四时八节、七十有二候、二十有四气，炼药於黄庭之中，得阴阳之造化，二十有六变焉。
　　水中之铅者，吾命之元也。补其清髓，斯不死矣。夫欲炼其铅者，必藉汞焉。汞者，身中之宝也。铅汞结而成丹，斯为仙於世矣。一物归於三形，则其身自荣矣。变转合於一体，斯识乎夫妇者也。采阴中之阳，水火既济，尝乎刀圭，则身自昌矣。
　　修身莫大乎存息。存息者，三形作一砾者也。能及乎千息，其登三清矣。何哉？神也、息也、气也，其归於！一焉。精也、液也，九乃合成焉。此丹之至要也。
　　夫吾之丹，岂若世之用金银为邪郭者哉？金银，外物也，恶能变化乎？吾之药其唯汞而已。取银之精，炼金之津而互换焉，不离於造化者也。三、五与一者，道之真也。配以一阴一阳，周於七十有二候，即於十有二元而九转焉。自甲子为之始，服之可以永年矣。
　　左肾者，主於津，谓之曰朝帝君焉。其逆行则化为液，其在口则为华池之水。夫河出於昆仑之山，其水之气，上腾为雾，天之气，下降为露。阴阳相合，以为膏雨，而滋荣万物者也。其犹左肾之生津焉，以咽纳之，归於五藏六府，而化为血，以荣其身，致光泽焉。故万物无阴阳之气则不生，五藏六府无其津则病矣。右肾主於命者也。其生精，则上朝於帝君，下流入於崇钥焉。其没之胞上有二带以击之。其青脉如缕，左出精，右出溲焉。
　　凡血入於胞囊则为精，精复化为髓矣。精竭髓尽，人是以死欤！故修命者，上纳於气，下勿泄於精，运用精气而与津合，所以成大药者也。何则精化为宝，久而炼之，斯为金丹焉？是人之性命者也。故神也、息也、气也，一物而三形者也。津与精竭，则性命终矣。
　　中宫之正气，其黄者土也，而脾主焉。是为丹田，而性命之根元也。肾之左右，其黑白之津精相合，而入於中宫。此所谓鼎者也。金木者，相克也。得中宫之气，则性命乃成焉。何谓也？土生金，金生水，水生木，木生火，火生土也。故津也、精也，列於中宫，归於上丹，而根元於是生矣。此大药之本也。日用四时，闭其息而炼之，精不泄，则大药成矣。息者，火也；者，水也。斯固济之道也。
　　铅生於左肾，其外黑，其内白，白主於银者也。何以变木之气乎？木之正气为阳，而主於北方，属於子之位者也。银见其时则死矣。阳气养之，其变为黄，於是用其四时，寻其戊己，使三体运转於中宫，则铅变其刀圭，其味美矣。坎户以之合成，则金精主於真水也。
　　汞者生於右肾，其精白，主於金者也。何以变金之精乎？自离宫而生金之气，主於南方，属於午之位。此阳中之金也。金，阴数也。上列於中宫，则铅花见矣。受气於鼎，以为之表里，求於戊己以成丹，一物三形，复返乎正体。於是真水生於离宫，铅汞相投，其味益美矣。
　　如是则龙从铅变，虎从汞变焉。何也？龙者，木也，生於铅者也。其色青，而主於气焉。吾尝推而观之，则龙者盖金之孙，水之子也。金三反以克，则其宝成矣。其聚为酪，其散为。何也？龙本生於水，是为卯之宫。西方之白虎，其所畏惧者也。於子之后，闭其气，以存千息，则龙潜於田而不升矣。故日日魂生於震，欲修其身养其命者，宜识所谓龙欤！
　　虎者，金也、水也，生於汞者也。其色白，而主於精焉。吾尝推而观之，则虎者盖火之孙，土之子也。火三反以罚金，则其宝成矣。其聚为流珠，其散为甘露。何也？虎本生於金也，其性刚强，於午之前，三克与龙战焉。降在中官，其身自昌矣。故日月魄生於兑，欲修其身养其命者，宜识所谓虎欤！
　　於是铅汞合成丹矣。铅者，日之精也，木之正气也；汞者，月之华也，金之真气也。木者，甲也、金也、庚也。真正相合，甲庚相承，则大药成矣。故真阴真阳津精相吞，昼夜十有二时，运转其身，各为流珠，聚於丹田。此其为大药者也。聚则阴阳结矣，散则流珠遍海涯矣。此时铅汞之合者也，未睹龙虎之相伏者矣。
　　相伏者，何也？日用四时，阴阳交战，聚於五胜之地者也。上者斯为龙木之津，下者斯为虎金之精。龙归於下，虎腾於上，至於中宫，则龙虎相伏，而归於一矣。
　　此何道也？戊己在其内，水火运焉，以成乎既济之道，则鼎中之金成矣。龙於是乎变而为婴儿，虎於是乎变而为诧女焉。婴儿者，阳也，真气也。其名则金公也、玉液也、华池之琼浆也。故木之运，在於中宫，是为大药之根元、虚无之真体、杳冥恍惚之正机者也。其能配乎诧女，必黄婆为之合焉。姥女者，阴也、真精也。其名则玉女也、金液也、白水也。故金之运，在於明堂。明堂之中有洞房焉，姥女之所居也。吾能得之，则大药成矣。是为空中之实、气中之物，得於杳冥恍惚者也。其始何如哉？自血为精，五行之变也。闭其神息，则药自止焉。黄婆者，中宫也、丹田也。其名则鼎也、炉也、石室也。
　　四象、五行者，全藉乎戊己之真土。何也？万物生於土，故土者，四象之室，五行之主也。不得其土，则四象无君，五行失主矣。
　　吾尝谓黄婆者，大药之宗也。中宫之土，所以为坛者，何也？坛者，炉也坛者，下有三层，必得五方，以取真土。故下有一层，其高一尺有二寸，应乎一岁之十有二月。一日之十有二时也。下有八卦，其中一尺，应乎十干也。八卦之上一层，其高八寸，应乎二十有四气也。上方圆一丈有六尺，应乎十有六两之数也。四面植刀，应乎四时也。八方复悬镜焉。吾於是日用四时，择乎铅汞於九一之中，审火之候於体之中，取阳变而为炉。炉者，阳也、神室也、金丹之枢纽也。内神成形，用以炼丹，固济其门炉门也，审其火候，其铢两徐加焉。勿使有湿气，下火勿遽，一炼一剂，如复炼焉，则已炼之炉不可用也。其神伤矣。
　　鼎者，用土以变成之者也，非世之所为之鼎也。阴阳造化乎真土，冷金而为之欤！口勿巨，腹勿大，耳勿锐小，足勿宽狭，鼻勿薄而高，下得其数口，无漏其气，然后可用也。是鼎也，其唯在吾身而已，中宫之真气可成者也。然鼎之变有十病焉；一日春夏秋冬之铁，二曰其模不均，三曰悬胎以铸，四曰其腹大，五日其足短曲，六日厚薄不齐，七曰口耳狭小，八日砂窍漏气，九日铁黑不白，十曰铸不以时。
　　夫以二八铸之，则丹可成矣。丹之一转是为白雪。白雪者，铅汞相投，金木相克，合而为一，气生於其鼎。其凝也，如仲秋之露，深冬之霜，名日神符，其子午运行者也。丹之二转是为二气。二气者，铅汞相结，金木相伐，炼其大药，有黄气生焉。如春之冰，其色青白，其光红赤，犹未至於成也，始可去疾矣。水火不差於二九，则进而登於九转焉。丹之三转是为黄芽。黄芽者，铅汞相投，传於五藏，入於中宫，会於五行。夫戊己者，土也。金木之气而得乎土，如君有臣，子有父，宾有主，可以运用焉。闭其息存其意，杜天之关锁，地之户归於下丹田，於是大药之根蒂生矣。受土之气，故其色黄。此神息气归於一体，龙虎降於鼎者也。丹之四转是为四神。四神者，白虎金也，青龙木也，玄武水也，朱雀火也。用寅用申，以运其四象，入於中宫，朝於赤城，时至於卯酉，行功运转於是四者焉，婴儿诧女合矣。此四九之转也。默而存想，神光见矣。丹之五转是为白马芽。白马芽者，五行备矣。五藏之正气得精津以相结，於是气也、息也合於戊己，日用巳亥，为之运行，上朝於泥丸焉。至於卯酉，则般运而归於下元焉，入於鼎，用文武之火以养之。当丑之时，存想则有白气出矣。於是丹田之药，其生如马之牙而发白光焉。此九五之数，始绝诸味，三尸其匿矣。丹之六转是为玉液。玉液者，三阴三阳交战，而龙虎伏矣。婴儿为夫，姥女为妇，而铅汞合矣。子之后，午之前，运用而闭息焉，六府之真气自生矣。六神既全，而为之配合，度乎重楼，十有二环，下朝於赤城，入於兰堂紫府，而复入於鼎，玉液结而龟蛇见矣。丹之七转是为灵砂。灵砂者，七返也，外应乎北斗焉。夜之五时，於其七窍之内，以行五藏之真气，朝则行乎皮之下，暮则流乎骨之上。气行则血斯顺矣，血流则气斯行矣。其归於元，则化为金精焉。气逆则血止而斯疾矣。故存精补髓者，大药之谓也。其色赤，散而为流珠，聚而为块，在於其鼎，运动失其时，则随其光而飞逝矣。吾常行功於寅申之时，闭其息，存其神可也。丹之八转是为神砂。神砂者，日用四时，运行八卦，火候无差，调伏而固济焉。於是闭其息，存其神，饥餐元和之气，渴饮华池之琼浆。五谷除而诸味绝，金精不泄，於是天关不闭，而地户自锁矣。丹之九转是为金砂。金砂者，阴之爻一百九十有二，其为金八两焉；阳之爻一百九十有二，其为银八两焉。其散为三万六千元，其聚斯为金丹，方圆五寸，其重十有六两，是为三百八十有四铢。此日精月华二气，造化之所成者也。饵之一圆，其寿千岁，莲出於火中矣。
　　三物一形，何谓也？金也、木也、土也，聚而归於中宫，斯正气也。人之性命，根元系焉。故为青黄白，生於肾之左右，聚於丹田为一形，散而为三物者也。是以三魂，阳也，得之则身斯荣矣。气化为血，血化为精，如宝瓶焉。金也、木也、土也，变而为液，而火返为金，炼之斯为真金焉。
　　三物何以为一体乎？水也、土也、金也，聚之斯为神，散之斯为血、为精、为鼎。此吾之中宫也。心也、肾也、脾也，斯赤黄黑者耶！故曰：三一之数也，圣人所以存三守一焉。是以散则为三，聚则为一，而变秋石於丹田者也。
　　丹既九转矣，炼乎外，黑而变为九色，入於中宫，成乎紫金，自然体健身轻，而为地仙。此何道也？四象五行，皆以为土，斯丹之祖也。九转通於造化，百日而功立矣。夫如是，其必存想焉。方百日之功立，乃於子之后，午之前，与夫丑寅申巳亥之时，趺坐於静室，密固其户，瞑目握固，闭其精，存其神，想夫五藏之真气出於中宫，而见於前。如五色之祥云而生於鼎焉，是为丈夫而生男者也。於是日魂、月魄，水火之气，变成金木之体矣。日魂者，阳也，火之气也；月魄者，阴也，水之气也；水火者，相生而相克者也。及其内成，则日为婴儿，月为女，不离乎洞房，见金公於玉堂之内，女孕矣。十月而变真人焉，其名曰正阳。斯大药之宗也，修真养命之根元也。能识恍惚之铅汞者，真龙虎也。
　　何以知夫金木相成、水火变乎？正气甲庚相乘者乎？草衣子曰：月之三日，则月见乎西南之庚，是为得朋，何也？月者，水之正气也，金之所生也。所以见於庚，是为上弦，其为金八两焉。二十有八日见於甲，是为丧朋，何也？甲者，木也，其精为日，见於束北焉。故日者火之正气，克於金者也。所以二十有八日，月见於束北而晓，阳见而月没，是为下弦，其为银八两焉。金银合而为十有六两，阴阳之爻各一百九十有二，是为三百八十有四铢。此十有六两之数也。吾观夫弦望塔亏盈冥#1，而於子之后，定其神息，午之前，闭其气，至於千息，则金银之数无失矣。虽然，吾不可以不知日月、八卦、阴阳之变焉。
　　十有一月，斗建於子。地雷，复 者也。於是一阳始生，战於五阴。故凡子之时，皆阳之初也，吾以起功焉。金丹见而药有根矣。运入於炉，以养其正金焉。
　　正月者，斗建於寅。地天，泰 者也。上为三阴者地也，下为三阳者天也。阴阳於是交战焉。阴阳之爻各九十有六。阴者为金四两，阳者为银四两。凡寅之时，皆泰之卦也。是为交合而初定乎三返者也。其阳欲胜，则返归於元，故银表金裹，状如胡芦，运养神砂，以镇丹田焉。
　　四月者，斗建於巳。纯阳，乾 者。乾者，金也，白元之君见而真情悦。合於四方，其水运天。凡巳之时，大药反转而右旋，入於丹田，透於尾闻，般运复入於上元之昆仑。斯返背逆流补於泥丸者也。
　　五月者，斗建於午。天风，姤 者也。一阴而战於五阳也。凡午之前，一阴始生，故前其三刻辨阴阳之元，以行功焉。何以行功欤？用铅以求铅者也。一阴生，则其乾破矣。金见於土，不归其母，金丹变而入於玉泉焉。
　　七月者，斗建於申。天地，否 者也。三阳处於上，三阴处於下，阳与阴战者也。见其上弦，其为金八两，其为银十有六两。凡申之时，皆否之卦也，是为七返者欤！婴儿姥女共於一坑，於申之时，运其火之候，丹成而朝三清矣。
　　十月者，斗建於亥。纯阴，坤 者也。凡亥之时，皆坤之卦也。大药顺西而右转，度於重楼，十有二环，复下绛宫，朝於赤城之帝君，运而入於丹田，是为九还者也。
　　二月者，斗建於卯。火水，未济 者也。火处於上，水处於下，其卦不用乎火，其名曰开炉。凡卯之时，使气吐清浊，运养其血，以增化金精焉。未济者，鼎也。四象得土则交并矣。中宫戊己者，药之主乎。唯鼎也，其中不可有水之声焉。
　　八月者，斗建於酉。水火，既济 者也。水处於上，火处於下，其卦虽用而不行，其名曰沐浴。夫既济者，真鼎也。九一之数，既济龙虎降矣。此修真之初也。谓之第一程。其要在乎识夫妇之情焉。吾之药至於斯亦已极矣。於是变真气为内火，以焚其身。
　　内火者，何也？运行五藏之纯阳者也。其阴既绝，则血化为精，精化为髓，髓转为身，以成白乳，功满则其体通明矣。寒则运行於心气，热则运行於肾气，自然不寒不热矣。运行於火候之气，则火自生。而元君者，龙吞虎纳，与三官之主居於金殿，千日之后，紫云自兴於足矣。
　　道枢卷之三十三竟
　　#1冥：辑要本作『反』。
　　道枢卷之三十四
　　至游子曾慥集
　　参同契下篇
　　云牙子魏翱，字伯阳，汉人，自号云牙子云游於长白之山而遇真人，告以铅汞之理，龙虎之机焉。遂着书十有八章，言大道也。
　　夫恍惚者，铅汞也；杳冥者，龙虎也。此阴阳造化之根源也。
　　元阳子曰伯阳既着《参同契》，元阳子注释其义：阴阳者，从黑而生白，是水之数一，水生金，金数三。水者，谓之离生於坤，为地、为阴、为母、为女，其生气是为金；金者，在於西北，属於乾，为天、为阳、为父、为男。故曰：离宫有象，藏乎真水；坎户含华，隐乎正金；以乾生三男，坤生三女；变化而为八卦，更相生养而成八之数焉。
　　云牙子曰：朱砂也、黑锡也、雄黄也，锻之中炼之，则成二气矣。
　　元肠子曰：在乎其身，非求於外也。
　　云牙子曰：变转白雪、黄芽，方其下火，宜加审焉。
　　元阳子曰：朱砂、黑锡为雄黄制之，复以文火锻之，其变白雪，其成黄芽。雄黄者，土也，五数返为一者也。
　　云牙子曰：虽改易河车之体，及其七返，则因乎翻既济焉。
　　元阳子曰：见其寅者，木也；见其申者，金也。金能伐木，为之七返，藏在是焉。肝也、肺也，其在外为束西焉。金者，精也；木者，津也。津精相合而成丹砂者也。何也？精从离宫，下而产铅，津从坎宫，上而产汞。离、坎者，水火既济 之鼎也；河车者，北方之正气也。转入於束官，其地甲乙，斯作金花欤！
　　云牙子曰：九转而成紫金之砂，化之为宝，其金满家。
　　元阳子曰：铅也、汞也、雄黄也，锻之成大药，返见於乾坤。其阳一百九十有二铢，是为金八两；其阴一百九十二铢，是为银八两；合於卦爻之三百八十有四，而还丹成矣。
　　云牙子曰：先辨其药，及见其苗，然后方知根素钥焉。
　　元阳子曰：丹田之下，左为素，右为钥，中有台焉。藏乎日月之根，昼夜轮转，四时环周，炼於三田。此三魂之要，大药之源也。大药者，何也？袂苓安其魂，人参定其魄，然非世之所有者也。狭苓者，其内黑，其外白；人参者，其外赤黄，其内白青。此苗见矣，当辨其根。
　　云牙子曰：采取者当用二八之真焉。其药之中，有酪有酥。
　　元阳子曰：二八者，卯酉也，十有六之数也。是为金木相克，上用於卯，下用於酉。卯者，龙之血也；酉者，虎之血也；二体相合，则为酪、为酥、为日月之魂魄。南宫者，日也、离也；北宫者，月也、坎也。於是成水火之本基，合铅汞之类者也。
　　云牙子曰：文武火之中，其相制欤？
　　元阳子曰：文武之火，四时之功程也。闭则纳气，以行九一之数。采木火之津者；其相制也；合金水之精者，其下功也。入於中宫，用土而成大药焉。
　　云牙子曰：缓捣之，其功其数无差，而后可也。
　　元阳子曰：是功程之数也。闭则纳气，以心默数之，九息一咽，自九而日增之，至於百息而纳气焉。为之日月导引，采阴阳之造化，日月之精华，於是金之津，玉之精，九一而采之，是为缓捣者也。复行三一，是为文武#1之火也。火者，其息也、其真土也。
　　云牙子曰：和合玉液之浆，锻之成丹砂。
　　元阳子曰：玉液者，其名琼浆、其名天酒，是华池之水也。既采其药，於是必以津精相投焉。闭其息而存缩之、抽吸之，得土以相合，以息为火而锻炼焉。
　　云牙子曰：金液还丹本乎铅#2汞为之，其饵之也，乌为凤，蛇为龙。
　　元阳子曰：还丹结成朱雀，吾见其为凤矣，吾驾腊#3蛇，而见其为龙焉。
　　云牙子曰：用功四时者，春秋是也。
　　元阳子曰：立春也，立夏也，立秋也，立冬也，是之谓四时焉。四时各七旬有二日，以为木火金水四象，是之谓四孟之首焉。寅申者，金木相刑之大药也。大药者，二百八十有八年之数也。吾小用之则於四孟，各四旬有五日，则一百九十日之数也。日月四时则亦一百九十之数焉。且阴阳造化长生之小数，吾於是行功焉。
　　云牙子曰：巳亥为还者，八卦之首也。
　　元阳子曰：巳者火，巳四月，纯阳之体，其卦应乎乾，而为天焉。亥者，水也，十月纯阴之体，其卦应乎坤，而为地焉。天地相合，则六阳六阴备矣。自子至巳，始於地雷复 工之卦，其爻#4六阳#5，半年之数也。自午至亥，始於天风，娠 之，其爻六阴，半年之数也。故金丹者，得真气之九还，是为水火既济。水火相克，制之得乎正体，斯合一斤之数者也。
　　云牙子曰：月会於甲庚，日会於壬丙，相克相包，而求於四象者乎？
　　元阳子曰：甲者，木也，束北之位也。月至於二旬有八日，於束北而丧朋焉。何也？阳生而阴灭者也。庚者，金也，西南之位也。月至於三日，於西南而得朋焉。何也？阴生而阳灭也。壬者，水也，阳生於日魂者也。丙者，火也，阴生於月魄者也。金之气，乃阳中之阴，为日之魂；木之气，乃阴中之阳，为月之魄，焉。故曰：阴阳造化，其生分坎离者乎！坤之相克，其包为着。包者，藏也。壬生甲，丙生庚。此金木水火四象之相求者也。得入於中宫之鼎，则大药可成矣。《经》曰：木为青龙，金为白虎，日为朱雀，月为玄武。四象交会，入於中宫，其长生不离於戊己之土，且以炼药者，必识虎焉。阳得其阴，则自然含互矣。
　　云牙子曰：水火翻，成真鼎之器；河车运，而戊己留矣。
　　元阳子曰：四象者生於戊己，是为中宫之尊者也。故四象者，制戊已而成，无戊己则四象无主矣。戊者，土也；己者，粪也。相合为一，老子所谓天得一以清，地得一以宁，神得一以灵者乎！．四象所以合而为一者，万物无不因乎上者也。金也、木也、水也、火也，入於中宫，是为归於鼎。鼎者，丹田也。
　　云牙子曰：青龙、白虎生於南北，擒制相伏而游於鼎中。
　　元阳子曰：青龙者，木也，生於坎户；白虎者，金也，产於离宫。是以青龙为铅，从北而生者也；白虎为汞，从南而生者也。汞生砂，其外赤而应乎阳，内生水银焉；铅生於石砺，其外黑而应乎阴，炼出白锡焉。铅者，津也，其名日玉液、日华池之水；汞者，精也，其名曰曾青、日法水，二者一体也。至於中元朝於赤帝，分配於上下者，上者铅之阳也，下者汞之阴也，阴阳相和而得乎黄婆，则成大药。此龙虎游於鼎中者也。
　　云牙子曰：金公求於黄婆，以与玉女会焉。
　　元阳子曰：金公者，铅也，其名曰婴儿；玉女者，汞也，铅汞相合，入於中官；黄婆者，居鼎之中。鼎之中者，丹田也、土也。一生五，五合於一，谓之十干。此六合之数也。是为日精、月华，日魂、月魄，银表、金裹之体也。
　　云牙子曰：铅汞之生，本一体者也。
　　元阳子曰：铅汞者，下元命门之根也。弃钥之中产乎二肾，左者壬也，右者癸也。肾之二气合而为一，是为铅汞焉，上下飞腾，分乎南北，离宫坎户，以为之配；上下翻覆，而铅汞变矣。铅者，阳也，其名日金公、日婴儿；汞者，阴也，其名日离女、日姥女。《经》曰：坎男、离女而为夫妇，水火成之，黄婆为之母，能保此者，真水火也。
　　云牙子曰：金银者，真宗的也。上下飞腾而二名者欤！
　　元阳子曰：金银者，阴阳之气也；上下者，二弦也。月之三日见於庚，二十有八日见於甲，八日、二十有二日各见於离之宫。此阴阳变转，造化而成形者也。前十有五日而圆，后十有五日而阙。此二八之基，阴阳之数，六爻俱备者也。是以日魂、月魄生於坎离二乃金木之气，因水火而成胎胞，抱养以变还丹之色，而为四神之丹焉。
　　云牙子曰：阴阳翻变而为九域，坎户离官显其变通。
　　元阳子曰：采阴阳之正气，存精而成者也。其数则用七、八、九、六而已，其时则用寅、申、巳、亥而已。於是下火锻之，铅勿使飞，汞弗使走，惟安於中宫之鼎，可以变白马之牙，用其刀圭，自成玉液矣，其名日黄芽。将欲成乎七返，则用寅以为始，其卦应於泰，是为三阴三阳交合之位，其内应於肝，其外象於卯。故寅者木也，四孟之长也；震者，仲也，可以用寅，不可用卯焉；申者，其卦应於否，否极泰来，泰来否至，交合随时，是以三阴三阳返覆而生。其内应於肺，其外属於酉。酉者，西方之金也；申者，长也；兑者，仲也。可以用申，不可用酉。自寅至申，龙虎自足而为七返焉。灵砂二变而还於九域。九域者，九转之门户也。一日谷神，二日乾关，三日华池，四日牝门，五日魂窗，六日天户，七曰知牖，八日希夷，九曰九域。自黑而生九色青#6白黄赤诽绿碧红紫者，由此而入也。本乎心肾之翻成者也，是谓离宫坎户焉。离，阴也、心也；坎，阳也、肾也、阴阳之变也。
　　云牙子曰：日月之魂魄者，仙人之所惜也。盖能炼三田而作玉珠，仙人食其刀圭焉。
　　元阳子曰：日魂月魄者，精也、气也、阴阳之真气也、人之根蒂也。精气往来於三宫之中，炼其三宫而还於丹田，斯作紫金，方圆弥寸，其重一斤。此阴阳正气结而成者也。中宫之鼎，其名日刀圭。刀圭者，土也，谓之黄芽焉。
　　云牙子曰：日魂月魄，出於坎离。
　　元阳子曰：木气从坎户而生，上应於铅，谓之玉液。在於华池，左窍之所出，其名日日魂焉。金洁坎离宫而产，下应於汞，谓之金液。四时上下，往来交感，不离於丹田，子丹田也。由即闻右窍而上行，其名曰月魄。渴其变为流朱，入於泥为骨，变为金髓，变为珠矣。
　　云牙子曰：因乎壬丙，入於希夷，甲会於庚，而神机变焉。
　　元阳子曰：丙者，火也；壬者，水也，水火既济而药成矣，故日希夷。希夷者，五行之根，从土而生者也。夫九转者，亦从此而结，是为还丹焉。田者，木也；庚者，金也。金木相刑，乃成真正者乎！．金木者，药之本也，知此以修铅汞#7，则金於神机欤！
　　云牙子曰：复之爻，娠之体，其为二基耶，元阳子曰：复爻者，建子之月，一阳初生是焉，子之后者也。诟体者，建午之月，一阴初生，是为午之前者也。
　　云牙子曰：用六时可以调其息气。
　　元阳子曰：六时者，六合之数也。
　　云牙子曰：卯酉翻腾，应其髓在乎三田，可以相制炼焉。龙虎既见，可以擒矣。
　　元阳子曰：卯者，木也，其应二月；酉者，金也，其应八月，金木之相制者也。木者，其气化液，谓之铅，乃阳，青龙之真气也；金者，其气化血，其血化精，谓之汞，乃阴，白虎之真气也。六时变转以炼之，可去三虫矣。
　　云牙子曰：龙生火中，其见神光；虎生水中，其性坚刚。
　　元阳子曰：龙者，木也、气也，从离官而上，入於天关，其化成津。吾舌之下有二窍焉，其左主津，其右主气。聘之中有二窍焉，其左纳津液，其右生涕涎。木者，从坎户之所生，在於艮，宜用其寅。寅者，真木也，用息以烹之。息者，火也，其津如银。上结者成酥，下就者成液，是为太阳之酥，与精合而为丹，斯有神光矣。虎者，月华也，金之气也。金木相刑，气与精合，在鼎之中，其色云母。
　　云牙子曰：丙壬交会则变二气矣。元阳子曰：丙者，离也、火也、心也；壬者，坎也、水也、肾也。水火相克，而成既济矣。坎为铅，离为汞，铅炼出白银，汞返成朱砂，二者合而锻之，则为二气之砂。
　　云牙子曰：田中马芽，其生如笋。
　　元阳子曰：二气之砂，运入於丹田，锻之如竹之萌，如白马之芽。
　　云牙子曰：金木相交而归於鼎，水坎调伏入於雄坑。元阳子曰：金者水也，汞者阴也；木者火也，铅者阳也。金为精，木为津，四象调伏，运於中宫之鼎，闭息存气，入於雄坑。雄坑者，鼎也，土也。
　　云牙子曰：五行成合则能通变矣。玉液，云砂并乎九转。
　　元阳子曰：其药从肾宫而下，於是玉泉凝结矣。盖金之气出入於离宫，下转於肾而为血，血化为精，其名曰金精。上结则曾青焉，下成则法水焉。其性好飞，炼之坚刚则成宝矣。
　　云牙子曰：二兽相逢，自能制伏，见乎黄君，其身则昌。
　　元阳子曰：龙而下、虎而上者，相逢也，如是则自然合而归於一。此制伏者也。黄君者，鼎之土也。铅汞为土所制，则归於中宫，何也？吾闭千息，则铅汞上下流转於三田之中，复返於下元，入於兰台而成紫金，其身则昌矣。
　　云牙子曰：任从三官往来之变，饥则食於玉液，而勿急忙焉。
　　元阳子曰：三宫者，上曰泥丸，中曰绛宫，下曰兰台石室。夫日精月华，四时上下往来，朝於元君，又有赤帝君居於中焉，黄元君居於下焉。因气以养精，因精以养神，神能通变，三三则九矣。学者但能养气住息，饥吞冲和之气，渴饮华池之浆，於是亦可使气化血，血化精，精益於脉，脉补於肉，肉增於髓，髓壮於筋，筋润於发，发返於黑，而后金骨既成，变老为童焉。夫惟闭息而心默数之，及於千息，则五谷自除，饥渴绝矣。烹之玉液，以润五藏，以利六府，至於万息，则可以仙矣。
　　云牙子曰：闭天关，肩地户，其药未成；不可以狂。
　　元阳子曰：天关不入，地户不出，此修生之要也。若夫餐霞服气用药以辟谷，此乃狂者之作，去仙远矣。故《经》 曰：惟用身中汞，勿於诸境取之。
　　云牙子曰：金津生於坎户，玉液产於离宫。
　　元阳子曰：金津者，精也；坎者，肾也；玉液者，从离宫而来，与精相合，而归中宫，以成大丹。大丹者，铅汞也。
　　云牙子曰：二者本一而已，分配而为二仪者也。
　　元阳子曰：铅为津，汞为精，因气而化者也。至於离宫而复分配乎上下，此阴阳之造化乎！盖一物而二体焉。及其相合，用息以炼之，大药既成，五谷除而三虫亡矣。
　　云牙子曰：於恍惚求之，则杳冥之中，自有形焉。
　　元阳子曰：恍惚有物，其虚中而实，是谓阳气也；杳冥有精，其无中而有，是谓阴精也。精与气合而为神。神者，息也；息者，为土、为火。火能养土，土能存火。故日一体而为三者欤！
　　云牙子曰：空之中有实精焉，无之中能成道焉。
　　元阳子曰：空为实者，运精以补脑乎！无而成者，气化津，津化血，血补精乎！精者，神也，神存则体健，神去则体绝，能养精气，兼存其神，则其道自成。故曰纯阴不成胎，纯阳不结砂。
　　云牙子曰：因於造化之体，阴阳变通，其身荣矣。
　　元阳子曰：精气相感而生正气。正气者，人之根蒂也。正气散而神不聚矣。神息者，命也。是乃金木之宗乎！体能造化，其身悦泽而返童者也。
　　云牙子曰：九还七返者，乾坤之功程也。
　　元阳子曰：自寅至申，申复至寅，各半岁之象也，故曰返焉。是为夹背而上，至於脑户复下，至於玉泉，亦日七返焉。自巳至亥，亥复至巳，由尾闻入於金锁骨，中道而上於泥丸，度於重楼十有二环中，朝於赤帝，流行至於丹田。朝於黄元，而后入於金堂，有七天，大夫收之，纳於宝藏，一曰神珠，二曰宝龟，三日赫赤金丹。其光九色，故日九还焉。
　　云牙子曰：神水、曾青者，土名也，上下通流而各行焉。
　　元阳子曰：神水者，津也，主於舌之下，从肾而逆上，穿於离宫而过，其名曰华池之浆；曾青者，精也，从右肾而逆上，过於离宫，复下出於玉泉，入於希夷。
　　云牙子曰：神水者，出於丙丁；曾青者，出於壬癸。
　　元阳子曰：丙者，南方也，生於巳；丁者，亦南方也，生於未，皆属於阳焉，夹其离者也。其西者阳也，其中者阴也。是生神水日玉液、日铅、日龙、日婴儿、日金公、日太阳酥。壬者，北方也，在於亥；癸者，亦北方也，生於丑，皆属於阴焉，夹其坎者也。其西者阴也，其中者阳也。是生曾青，日金津、日汞、曰虎、曰诧女、日玉质、日法水。《经》曰：五行者，留神保神，是为龙虎者也。不悟五行之精，犹以他人为父母欤！水主乎气，金作乎髓，肉为乎土，血为乎水，故不死之道在乎离宫焉。识乎五行，则身有主矣。还丹者，水银之精也，殊质不可以为倡也。
　　云牙子曰：於其中宫而寻鼎器，八门相对，斯应於功程乎！
　　元阳子曰：中官之鼎者，黄元君也。八门者，何也？曰休、曰生、曰伤、曰杜、曰景、曰死、曰惊、曰开，於是日用乎八卦，起於八宫，使药运用如功程焉。
　　云牙子曰：用乎水火而成既济。元阳子曰：水火者，津精也、气息也。上水下火，炼之而成丹，勿有差焉。
　　云牙子曰：日精月华相合而炼之，则成砂焉。
　　元阳子曰：日精者，阳也，木之气也；月华者，阴也，金之气也。
　　云牙子曰：知其白，守其黑，其名日河车。
　　元阳子曰：阴而黑者也，阳而白者也。阳为铅，用火以炼之，内有白锡见焉。是以知其白守其黑。黑者，水之数一也；内者，金之数四也。得一而后生一，是为阴阳，是为日月之精华，此河车也。《经》曰：北方正气为河车，束方甲乙成金花，此之谓也。
　　云牙子曰：运行中宫之内，丹田生乎黄芽。
　　元阳子曰：以日精月华日用四时而运转入於中宫者，精也、铅也、河车也。日华者，汞也、金花也；中宫者，土也。铅汞见土，斯生黄芽者欤！
　　云牙子曰：谷气消矣，其阴尽矣，金花见矣。
　　元阳子曰：知夫铅汞者，下丹田真气所生也。但闭息存神，以养其气，息闭至於千数，则五谷之死气除矣。不饥不渴，其神存而真气日生矣。饥餐元和之气，渴饮天池之玉浆，其香如菊，故日金花。
　　云牙子曰：海之中无秽质矣，三虫之去渐远矣。
　　元阳子曰：水谷之海，其滓所藏，采铅炼汞，至於百日；闭息养气，至於千息，其滓除矣。三虫者，何也？上曰彭倨，其居上丹田，三十日而亡，吾颜色光悦矣；中曰彭质，其居中丹田，六十月而亡，吾饥渴绝而形润矣；下日彭娇，其居下丹田，九十日而亡，吾嗜欲止而还童矣。三尸何以亡乎？吾闻三百六十息，食气二十有四通一咽，九十通而一休息，夜半而起，祝曰：束方青牙饮朝华，南方赤牙饮丹池，中央仰望泰山，服元气饮醴泉，西方明食饮灵液，北方玄滋食玉牯。五方各三咽而止，三虫於是亡，而白气出於眉如玉霞矣。
　　云牙子曰：其形起於金骨，伴於浮查。
　　元阳子曰：铅汞之炼也，日月四时运转三官，百日而金丹成矣。闭息养气，至於万数，而金骨变矣。意有所之，乘飞云登浮查者，五假之仙也。
　　云牙子曰：从一至十，可以分配於岁月之程。
　　元阳子曰：一而至十，十而至百，百而至千，千而至万，万而至亿，亿而至兆#8，兆而至垓，此数也。一日一夜为百刻者，大小之数也。何也？一日十有二时，其六为阳，自子至於巳者也；其六为阴，自午至於亥者也。尽夜百刻二十分四十有四杪，七十有二变，其象一岁焉。十月者，十岁也，此其小者也。一岁十有二月，其六为阳，自十有一月至於四月者也；其六为阴，自五月至於十月者也，此其大者也。
　　云牙子曰：日也、时也、运也，此其数也，在乎度阴阳之情而已。
　　元阳子曰：日者与时同者也。养性炼命者可用四时四孟焉。四时谓立春、立夏、立秋、立冬之日。时可用寅申巳亥焉。此七返九还者也。寅，木也；申，金也；巳，火也；亥，水也，是为四象焉。纳於中宫，是为五行焉。寅，金也；巳，水也；申，木也；亥，火也。纳於中宫，翻配坎离，故日七返者也。《经》曰：离有真水，坎有正金，故日九还者也。此阴阳之情也。
　　云牙子曰：六合与冲破神机互包成。
　　元阳子曰：子丑、寅亥、巳申、午未、戌卯、酉辰，此六合也。子午、卯酉、巳亥、寅申、辰戌、丑未，此冲也，於六合以运转於其冲以行功，乃天机包成者也。依此而行，则无差矣。
　　云牙子曰：功之成也，大则九载，小则百日。
　　元阳子曰：九载者，其小功，犹二十有七焉。百日闭息，则金丹立成，愈於九载之难也。
　　云牙子曰：寅申并於巳亥，而子午转其金丹焉。
　　元阳子曰：寅申巳亥者，四时也，日月之功程也。子午者，导引般载，从乎尾问而逆上，入於泥丸，复顺转归於丹田，於是真性见矣，金晶变矣。其法子之后、午之前，生气之时，可以用功焉。此玉液金晶之名也。
　　云牙子曰：卯酉开炉而浴之，其参铢分两均矣。
　　元阳子曰：卯酉时与日同不可进火，可以沐浴焉，寅申巳亥可以进火，其用一铢二参七忽七丝七抄，火不可急行也，可以徐加其数焉。火者，何也？闭息养气，存神之数也。自九而增加至於万，则金丹成矣，婴儿见矣，十月解胎而子母成矣。
　　云牙子曰：银表金裹，神室合於子形。
　　元阳子曰：银表者，铅也；金裹者，汞也。此龙伏虎之津，虎伏龙之精欤！神室者，阴阳相制也，二者相结而如鹦卵，谓之合子形也。
　　云牙子曰：安於中宫之鼎，然后用卦体行之。
　　元阳子曰：中宫者，丹田也；青黄白者，丹之命也；卦体者，阴阳铢两、大易爻数、火之准也。
　　云牙子曰：乾生於坎者，金精也。
　　元阳子曰：乾者，金位也，其应西北，旬有五日，月照於庚方，与甲乙之木合气者也。
　　云牙子曰：坎生於艮，而出石也。
　　元阳子曰：坎者，水也，金所生焉。水产於艮，艮者山也，其应束北，二旬有八日，月之下弦者也。
　　云牙子曰：震木水石产於山中。
　　元阳子曰：震者，木也，卯之位也，金之孙，水之子也，从山所出焉。是为二阴一阳，日月相望而生气，以为日之精，其名日龙土，初九之数也。
　　云牙子曰：巽为风，生乎土中。元阳子曰：其位西南，坎之女也，其生於木焉。春生万物，是为二阳一阴，阴在於下，三十日而成华者也。
　　云牙子曰：离者，朱雀也，其藏於土。
　　元阳子曰：离者从震所产焉，因风而成，其体为火，是为朱砂，中有水银，其应於午，属於地也。何以藏於上乎？坤在西南，与乾夫妇也，六十日而成紫精矣。
　　云牙子曰：兑出於坤宫，自合其睛。
　　元阳子曰：兑者，西方也，酉位也，坤所产焉。於是日月相望，月增日亏，是为一阴一阳，阳在於下，九十日而成紫金砂矣。
　　云牙子曰：子之后，复之初卦也。寅申交泰，七返也。
　　元阳子曰：复者，五阴一阳见龙在田也。自子至於申，为否三阴三阳，故日七返。
　　云牙子曰：午之前遇来相应者也。巳亥者，乾坤之九还成矣。
　　元阳子曰：午者，一阴初生，行功之候也时与月同。其卦为娠，五阳一阴，履霜坚冰也。巳者，乾之卦也，六阳之数足矣。阳者为银八两，阴者为金八两，金银相合，其重三百八十有四铢，此一斤之数也。九还者，九转也，九色备矣。
　　云牙子曰：艮投於坤，其阳将尽，运乎阴阳，九月之程者也。
　　元阳子曰：艮者，束北也，一阳二阴也；坤者，西南也，三阴也。艮投於坤，其卦为剥，九月之象也，一阳五阴至於十月，阳尽而坤见矣。
　　云牙子曰：兑入於乾，其阴欲绝，卦分於节令者，九三经也。
　　元阳子曰：兑者，西也；乾者，西北也，俱为金焉。入於乾，是为央，三月之象也。五阳一阴至於四月，阴绝而乾成矣，此九还也。大药於是乎成紫金之丹。
　　云牙子曰：上弦者，月之初也，生於庚位。元阳子曰：月之三日，月出於庚，是为金晶之气初生者也。於是阴爻之重十有二铢，其名曰月魄。
　　云牙子曰：下弦月之丧也，其在甲地。
　　元阳子曰：月之二十有八日，月出於甲，太阳见矣，於是为木晶之气初生者也。阳爻之重十有二铢，其名日日魂。日月相合，其重一两。《易》曰：西南得朋，上弦也；束北丧朋，下弦也。得朋者，日没而月生也；丧朋者，月没而日生也。此阴阳之爻数也。故铅生於木为阳、为银、为表、为夫焉；汞生於金、为阴、为金、为裹、为妇焉，其合成四象者也。
　　云牙子曰：七八者，日月相望也；二八者，阴阳相备也。
　　元阳子曰：日月者，十有五日，一望焉。日月相见，初生者也。前乎十有五日者，二日也。日增月亏，后乎十有五日者，八日也。月盈日亏，是为六阴六阳，其爻备矣。其阴阳之重，各一百九十有二铢，一斤之数也。
　　云牙子曰：月者，八与二十三对者也。其生之辰，俱在乎离。
　　元阳子曰：八日、二十三日，月之出，日之没，俱在於南。南者，离也；离者，火中有水焉；月者，金之气，於水为子焉。
　　云牙子曰：阴阳配对者，金也、银也，大药相见相契矣。
　　元阳子曰：金者，阴也、月也；银者，阳也、日也。汞得铅而成大药，此日月之契合也。
　　云牙子曰：存其神息，则丹成矣。
　　元阳子曰：神者，气也、木也、息也、血也、水也。息者，有五谷焉，又为土、为金、为水、为木、为火者乎！血者，水也，於是又为髓、为精。精者，神也。夫能存其精气，於是津气相合，养其命而延年矣。
　　云牙子曰：九转则三清之天符其至矣乎？
　　元阳子曰：既识铅汞，炼之成丹，镇於三宫，日用其卦，六时以运转之，天关不入，地户不出，斯无漏者也，天符宜其至矣。
　　云牙子曰：七变者，从一气生者也；神符、白雪者，自乎甲庚者也。
　　元阳子曰：七变者，七返也；气者，自丹田真气之所生也；甲庚者，金木之相刑也；神符、白雪者，精津相合在乎鼎也。
　　云牙子曰：用意於寅申，勤行火候，存其白黑，以返金晶。
　　元阳子曰：寅者，木也、铅也；申者，金也、汞也，自寅至亥而炼之也。
　　云牙子曰：日用者，四时也、八卦也，大药可以变童婴矣。
　　元阳子曰：日用者，一日为一岁也；四时者，寅申已亥也；八卦者，乾坤离坎否泰复娠也。三百二十日，大药成矣；一千三百日，三虫亡矣。
　　云牙子曰：三虫灭则坦然无虑，可以养金精矣。
　　元阳子曰：於是五谷绝矣，金精自住矣。
　　云牙子曰：天关闭矣，地户牢矣，中宫婴儿玩乎日月。
　　元阳子曰：天关闭则诸味不入，地户牢则下无漏矣。中官者，丹田也。中有铅汞，其名日婴儿，玩乎阴阳之正气者乎！
　　云牙子曰：明堂之前有玉池。
　　元阳子曰：明堂者，素钥也、精海也、洞房也。
　　云牙子曰：黄婆於是婚诧女焉。
　　元阳子曰：铅汞见土，乃归於一者也。
　　云牙子曰：结就则真胎脱矣，推於二十四气，十月则其期也。於是顶门产乎婴儿。
　　元阳子曰：正气渐结於丹田，返乎童子之色，此胎脱者也。卯酉之月，不可下火，可以沐浴。故一岁所用者，十月而已。存想真气，自其顶门游行出入，此其婴儿者也。
　　道枢卷之三十四竟
　　#1武：原作『或』，据辑要本改。
　　#2铅：原作『松』，据辑要本改。
　　#3腾：原作『腾』，据辑要本改。
　　#4爻：原作『卯』，据辑要本改。
　　#5阳：原作『阴』，据辑要本改。
　　#6青：原作『气』，据辑要本改。
　　#7汞：原作『承』，据辑要本改。
　　#8兆：原作『治』，据辑要本改。
　　四十二卷。底本出处：《正统道藏》太玄部。参校版本：一、《道藏转要》本，收入该书紫集第三至第六册（简称辑要本）。二、《至 游子》（《四库全书存目丛书》影印重庆图书馆藏明嘉靖四十五年姚汝循刻本）。
　　道枢卷之三十五
　　至游子曾慥集
　　众妙篇
　　导养之方，治性保形；行之不怠，进於长生。
　　阴真君名长生曰：北方正气者，河车也；束方甲乙者，金砂也。二者含养，归於一体。朱雀调运，则金花生矣。花者，天地之宝也。酉者，虎也；卯者，龙也。龙虎相生，斯合同矣。龙之正位者，六八也；虎之所生者，在於一宫也。采之有日，取之有时，差其气候，是亦徒劳焉尔。求鼎於中宫，温养其火候，审其阴阳，安其炉室，须择其地而隐密焉。保而勿失，此天地之机也。阳者，真砂也；阴者，真汞也。无质生质者，还丹也。炼之饵之，斯成仙矣。黄芽者，天地所生也；砂者，水之精所成也。二者同於一体，西方升其王气，其得道，则在乎中华焉。不达於此，未见不丧其家者也。
　　纯阳子吕洞宾曰：真一者，何谓也？天之阳、地之阴也，物之气、人之性也，身之祖、命之宗也，龙之体、虎之形也，精血之名也，铅汞之首也。见於魂，斯为三矣；遇於魄，斯为七矣。此真一之源也。修之之法，何哉？吾於身之中，炼丹田之气，至其壮也，则自然之神全矣。於十有二时，守天真之一气，入於丹田之宫，心无想也，外无意也，不出不入，不往不来，则神定而自安矣。
　　纯阳子曰：发宜长续，手宜常面，口宜常炼，体宜常挽，液宜常咽，气宜常炼，精宜常转，色宜常远，定宜常变。
　　孙真人思邈曰：形欲劳，酒欲勿大醉，则疾不生矣。饱食者，无益也。食已行之百步，以手摩其腹。寅丑之日，剪甲栉发者百返，饱则立没，饥则坐没。行勿迎风，居勿有隙，夜则惧足而寝。思虑者，伤其神矣；喜怒者，伤其气矣。鼻欲去毛，口勿唾地。平明下榻，其先左足，则去邪辟恶，一日无殃矣。行七星之步，则寿且乐矣。酸者伤筋，苦者伤骨，甘者伤肉，辛者伤气，咸者损寿。故耽嗜者，不可偏也。春夏宜少施泄者也，秋冬宜固阳者也。独寝守真，加之谨静，斯亦可贵矣。财货者，生而有定分，知足则为利矣。强之者，大患也；寡欲者，无累也；神静者，常安也；修道者，宜有终始而后可也。
　　栖真子施肩吾曰：吾见学道者千数矣，孰知道之要其在於神留形住，形住则神留焉。神苟外进，其形岂能保哉！然保气养神者，不可以湛然而得之，不可以兀然而守之。保气者，其在手运；养神者，其在乎用。吾尝闻於师曰，体虚而气固，形静而神会，斯出世之玄机欤！
　　昆台真人世传富文忠公为昆台真人语乐全先生张文定公自称曰：吾求颐生之道而得简易者焉。吾於子之后三更三四点，至五更以来皆可披衣蟠足而坐，床上拥袁亦可。或束向、或西向，扣其齿三十有六，握固以调其元气。握固者，何也？吾以左右拇拾其三指之文，或以四指总握其拇，用左右手以柱乎腰腹之问者也。於是元气既调，其息微微，其腹若虚，则闭息焉。闭息者，何也？吾先瞑目静虑，使心源湛然，则闭其口鼻勿使气出焉，内观五藏六府、三元九宫，与夫肺之白、肝之青、脾之黄、心之赤、肾之黑。然则，何以知之哉？吾为五藏之图而日观焉，则知之也详矣。於是想吾之心为炎火，其光洞彻入脐之下，此吾之丹田也。俟乎其腹满，其气极，其徐出其气，勿使耳有闻焉。息之出既调，则以吾舌搅乎唇齿之内外，漱炼其津液焉。鼻之有涕，吾亦为之漱炼，此真气也，久斯甘矣。方其漱炼而未可咽也，复如前闭息内观，纳心之火於丹田，调息而漱津焉。如此者三，则津液满矣。俯首而咽，以气送之，至於丹田。吾之用意必精猛，使津也、气也谷谷有声，入於丹田，复如前为之。凡闭息者九，咽津者三而后止。乃以左右手熟摩其面及其四体；复以左右手摩其足心，足心屈折，使涌泉之穴上彻於顶门，於是脐之下与其腰、其脊亦徐摩焉。澳然汗出可也，喘不可也。次以左右手熨於目、於面、於耳、於顶，皆极热焉，则按捏其鼻梁左右，或五、或七，栉其发至於百，散发而寝至於旦，久则有功，二十日而效见矣。惟习闭息持久为难焉。吾用脉候之五至者，一息也。吾能闭其息，至於百有二十，至而开，则盖二士干息矣。然不可强闭以乱其气，或奔突而出，斯乃为害也。暮不可多食，使其腹宽而虚，其气得以回转焉；昼之时亦数瞑目内观，漱炼其津液而咽之，熨摩耳面，以助真气清静，则功易成矣。然世之害道者有三焉：一日忿躁，二曰阴险，三日#1贪欲。学道者其戒之。
　　仇池先生苏子瞻自号云曰：已饥而食，未饱而止；散步逍遥，使其腹虚；当其虚时，即入於定，无昼夜之限焉。寝也、坐也，皆可以为之矣。惟在摄其、身，如彼木偶焉。视鼻端之白，数其息之出入，绵绵若存，用之不勤，至於数百，则其心寂然，其身兀然，与太虚同，於是不待禁制而不动矣。其出入之数也，或至於不能计，吾则与其息俱出俱入，随之不已，则一息自住，不出不入矣。於是其息或从毛窍之中八万四千，云蒸雾散，而诸疾除矣。故养生者必以胎息为本，然亦乾乾乎其艰哉！夫不闭其气，任其出入，则眇绵况沸，近无卓然之功，或望其兀然自止，盖未之有也。闭而留之，其息不过乎三十、五十，则奔突而出，虽有微肠生於下丹田，其犹为稼於汤世，亦终一溉而后枯，非度世之道也。
　　吾尝闻诸孙思邈曰：夫欲和神气者，必於密室肩户，榻安而茵厚，其枕之高二寸有五分，於是正身偃外，冥心闭气於胸膈之问，而以鸿毛置於鼻之端而不动，经三百息焉，则目无见也，心无思也。如是寒暑不能侵，蜂趸不能毒，其寿三百有六十岁，邻於真人者矣。吾默而深思其旨曰：夫 闭气於胸膈，使息之出入，动而不动，氤氲缥缈，若黑炉之烟 、烹鼎之气，出入自如，无呼吸之者，此鸿毛可以不动矣。故心不起於念，虽过乎三百息，斯亦可也。吾尝卧而为之，如其方焉，以意守其气於胸膈之中。吾欲吸也，则微吸焉；吾欲呼也，则不得呼焉，而任其氤氲缥缈微微自出，出尽而气平，则又微吸焉。如此其出其入不绝，而鸿毛可以不动，动亦微矣。吾俟其动，则益加意以勒之，使不动而后止也。吾虽勒也，然不闭也。其息至於数百，则其出者加少，其不出者加多，内守充盛，血脉通流，上下相灌输，而吾之养生之理得矣。
　　仇池先生曰：昔郑子产有言：火烈人望而畏之；水溺人狎而玩之。翼奉以为北方之情好行贪狼，南方之情恶行廉正。廉正者，君子也；贪狼者，小人也。吾於是有得焉。夫火者，心也；水者，肾也。烈则生正矣，弱则生邪矣。故五藏之性，心正而肾邪，虽上智之肾，不能不邪。然而不淫者，肾听命於心也，下愚之心亦正矣。然而常淫者，心不能为政也，知此则达铅汞龙虎之理矣。铅者，气之谓也。或趋或．蹶，或呼或吸，或执或击，故凡动者皆铅也。肺实主出纳焉，故肺为金、为白虎。汞者，水之谓也。唾、涕、脓血、精、汗、大小没，凡湿者，皆汞也。肝实主宿藏焉，故肝为青龙，古之真人谓内丹者，皆日五行颠倒术，龙从火内出，五行不顺行，虎向水中生，世未有知之者也。方五行之顺也，则龙出於水，虎出於火，死之道也。心不为政，声色外诱，邪淫内发，壬癸之英下流而为人，或为腐坏，是汞之龙出於水者也。喜怒哀乐皆出於心，喜则攫挈随之，怒则殴击随之，一及则僻踊随之，乐则扑舞随之。动於内而气应於外，是铅之虎出於火者也。皆出而不能返，故日死之道也。
　　真人者，於是教之逆行焉。此何道也？孔子曰：思无邪。无思而非土木，盖必有无思之思焉。无思之思者，端正庄栗而不放逸，是为戒者也。戒则生定，定则出入之息自住；出入之息自住，则心之火不复炎上矣。火在易是为离。离者，丽也。必有所丽，未尝独立焉。盖水者，其妃也。火既不炎上，则从其妃矣。水火合，则壬癸之英上流而入於脑，溢於玄膺。若鼻之液不咸，则非肾出者也。是汞之龙自火出者也。长生之药，内丹之萌，其无过於此矣。
　　阴阳之始交，天一为水，故人之始造形者，皆水也。五行一日水，得暖气而后生；是以二日火，有气而后有骨；是以三日木，骨生而后坚物之坚壮者，皆金气也；是以四曰金，骨坚而后肉生，土为肉；是以五日土，方人之在母也，母呼亦呼，母吸亦吸，口鼻自闭而以脐达，故脐者生之根也。汞之龙出於火，流於脑，溢乎玄膺，必归於根焉。心火之不炎上而从其妃，是火常在於根也。故壬癸之英得火而自坚，达於四支，溢於肌肤而日壮，其究极则刚之体也。是铅之虎自水生者也。龙虎生而内丹成，可以长生不死矣，於道犹未也。
　　鸿蒙子高象先尝至广寒宫，於是玉宸君使见於西华夫人。夫人授以道要曰：真一者在於敲乎戊己之门，其中有金子焉，是黄芽之根，万物之母也。母得其父而为鼎釜，於是日月魂魄交感，一浮一沉，其珠自飞，至於昆仑之上者，必冯诸罔象而求之，既得之，则归於绛宫藏之，肌肤红矣，鬓发黑矣，盖九十日而丹成焉。
　　昔者魏伯阳作《参同契》，所谓万古丹中之王也。其首日乾坤者，易之门户也。乾道为男，坤道为女，而世不知所谓真阴阳者，乃茫然而求龙虎焉。日者，离也；月者，坎也；日月阴阳相啖吞者也。金乌死，玉兔生，故万物生者，周天地之感也。天地相荡，男女合矣。四象、五行於是近辐辏焉。昼夜屯蒙者，发乎自然者也，非孜孜视乎火之候者也。或曰：脐之下者，太一之官也，先想神炉在乎其内，次存真火炎乎其中，於子之时起采日月投於其鼎，以吾之津液漱下於丹田，是为神水焉，十月脱胎而生婴儿。
　　正一先生司马子微《坐忘歌》曰：常嘿元气不伤，少思慧烛内光，不怒百神安畅，不慎心地清冻，不求无谄无曲，不执可圆可方，不贪即是富贵，不苟何惧公王，味绝灵泉自降，志定真息自长，气漏形归厚土，念漏神趋鬼乡，心死方得神活，魄灭然后魂昌，至精潜形恍惚，大道偶於混茫，转物难穷妙用，应化不离真常，造化若知规矩，鬼神不测行藏，节饮节食少寐，便是真人坐忘。
　　高子名象先曰：暝目，蟠足，以左手抱脐之下，右手附肾之左右，复想丹田，使其炎如火，是为玉女抱脐者也。至 游子曰：抱元守一，乃养生之至要也，其名有九：一日一字气，二日黄河逆流，三日肘后飞金晶，四日河车般运，五日返本还元，六日回光混合，七日五气朝元，八日一撞三关，九日三田往复。
　　至游子曰：吾有修命之宗，世未之知也。上纳於气，下勿泄於精，於是运之与玉池之淌，相合久而斯为丹矣。斯吾之性命也，无他焉，神也，息也，气也，一物而三形者也。心存乎妙，意存乎玄。脐下之气冲仲其动，以育丹田。谷神不死者，胎息也。冲　　虚子曰：其心死矣，然后能抱其一，含其气，炼其精，辅其神，全其形。故死其阴者生其阳，则神生道成矣。高象先曰：昆仑之巅有玄珠焉，惟罔象能求而得之，归乎绛官，则其肤渥丹，其发再黑，而北极刊其死籍矣。
　　杜革曰：有炼金丹之方、溯流补脑之诀，吾尝日兴正坐，俟其气定焉，口吐其浊者三五焉，密闭地之户，勿使之通，然后鼻吸其清焉，其入息以九，其出以六，时数数作焉，则妙矣。如津液之生，则赤龙耕於左右者由十有六焉，及其满口鼓其气而虚咽者九，以其气送於丹田，徐引其气出焉，久则有功矣。吾尝正坐俟其气定为．鸠天之鼓三十有六焉，单绞较驴者十有四焉，跪而首至於地，以其手擦夫肾堂三十、五十而至於百，以渐加焉，鼻随引其气出，於是左右互相摩，至其热以熨外肾，其数至於百，鼻之中气满则徐放之。其行之也，於子之后寅之初，此秘精逆流者也。 
　　徽宗尝问於李傅宣和初为太府卿曰：尔有内丹之方，试为我言之。傅对曰：内丹之要，在乎存其心、养其气而已。闲邪，所以存其心也。内观，所以养其气也。存其心养其气，则真火日炎矣，神水华池日盛矣，可以上下与天地同流焉。天之道，运而不积者也。圣人则而行之，简易财天地之理得矣。
　　夫人所恃以生者气也。气住则神住矣，神住则形住矣。审能如是，则长生久视，其自兹始乎！观夫寒暑往来，日月运转，天地之所以长久者也。吹之嘘之，呼之吸之，吐故而纳新，真人之所以长存於世者也。
　　丹元子曰：形以神住，神以气集。气者，体之充也；形者，神之舍也。故气实则盛矣，虚则衰矣；住则生矣，耗则绝矣。气也者，广成一子所以保之，烟萝子所以炼之也。然则一言而尽，保之炼之之妙者，其唯之纳乎！故日一咽二咽云蒸雨至，三咽五咽内景充实，十咽九咽心之火下降，肾之水上升，水火既济，则内丹成矣。可以已疾，可以保生，可以延年，可以超升，於是有进火行水之候者，其枢要也。子之后、午之前者，进火之候也。五夜之始，阳之盛者也。尤宜於进火焉。居榻之上，或南向，或束向，握固蟠足，合目直腰而坐，澄心静虑，内观乎五藏，仰首合口，引鼻之清气，至其极也，则直腰而咽焉。一咽则缩其谷道，一缩再引，再咽再缩，至於再、至於三，若其气极而不能止也，则俯首开口以吹之，勿使耳闻其声，如是者三，是为一候。待其气调而后行水焉。取鼻之涕，口之液，集而为一，多益善矣。及其百漱既热而甘，则仰首出胸，於左顾、於右盼、於正坐各一咽焉，分三咽而下，内想至於丹田。凡咽也，亦缩其谷道焉。如是者一，是为一候。水火之功，於是乎毕矣。是道也，夺天地之造化，行之之初，则脐之下如火所焚，饮食增矣，四支健矣。及其久也，白发返黑，坠齿复生，精神全矣。归於婴儿，则寒暑不能寇，鬼神不能侵也。微宗曰：善。
　　会稽千岁沙门曰：吾有七气之诀：一曰叩。叩齿七过，以集其神，心中作观，每一叩齿，而念一星。星者，魁、魁、魑、魅、魑、魉、鳄。二曰托。托者，先举左手，如托百斤，右手亦然，各上下十八过。三日张。张者，先引左手，如挽弓，挽弓已，则以足张弩，右手及足亦然，各十八过。四日摩。摩者，摩左右手，热以摩其耳，谓之发水；次摩其目，各三十六过，谓之发火；次摩其面，以及其身中。五日摇。摇者，以左右手叉腰，盘足而坐，左摇二肩背甲，右亦然，各十八过。六曰揩。揩者，以左右手相揩，热以揩二肾堂使热。七日漱。漱者，漱之津液满口，方咽之三过，然后以左右手相揩，热以摩丹田而无数。
　　象山子曰：服元气者，可以通九窍百关而流布焉。积之久，斯有功矣。凡欲服气，先静其心，左右导引通畅，使夫百节调和，然后握固，闭口鼓腮，开牙努腹，直然咽之则流利矣。每九咽是为一节，四九三十六咽是为中节，其得三百六十咽是为大节。夫服之者不以时焉，惟鼻之气，任其出入，而口则咽之。若先体玲，则须暖气；若先体热，则须泠气。此元气者，日服三、五十咽，以至於百，斯能助阳气消食，而驻颜髯发而坚体矣。若夫其首昏热，则重掌掩口，用力呵之，五十过则愈，未愈更为之。服此气者，宜服地黄酒引气，欲服时，候食消乃服之。
　　至游子曰：吾闻古先至人有度世炼形之法焉。其要曰：於子之时，一阳之始生者也，披衣握固，扣齿三十有六，收视反听，内存五藏之所在，下愕舌顺绞焉。随日转者三，顺绞者三，自然津生於华池，其漱满口而三咽之，经於华盖，与夫心也、肝也、脾胃也，如此者三，则想胃之间白气二道，复观於二肾，自肾之问，二道白气出於夹脊，绞以较鲈，上入於泥丸，於是由其面门而至於愕，则神水盈於口矣。如此者三为一咽焉。由於中丹田以心包焉，送於下丹田而止，如此者三次。发其火以焚乎下丹田所纳之神水，如此者九，是为一过。以津之数，九九则八十有一也。自子而至於午，可以行矣，久则功斯见焉。於是有黄河逆流之势，何也？项之下、咽喉之畔有二脉焉，此长生之路也。以手捏其二脉，其数二百，左右腕之下有二脉焉。此四象之周园也。先左次右，其手按之各五十焉。二陛之中屹，陛也有二脉焉，此金关玉锁也、二溪也。以手按之，其数八百焉。二臃之边脚腾刃也有二脉焉，此太一之路也。以手按之，其数各二百焉。日勤行之，功斯见矣。於冬至之后，则先其重、后其轻焉；夏至之后，先其轻、后其重焉。
　　至游子曰：吾尝闻日月交飞，五行之真造化焉。夫土生金，金生水，水生木，木生火，火生土。生者，其母也；受生者，其子也。土克水，水克火，火克金，金克木，木克土。克，其夫也；受克者，其妇也。肾者，水也，在於下者也；心者，火也，在於上者也；肝者，木也，在於左者也；肺者，金也，在於右者也；脾者，土也，在於中者也。故五行生克之理，惟在於人，以其气相传，自肾为始焉。肾之气传於肝，水生木者也；肾之气足，而肝之气生，以传於心，木生火者也；肝之气足，而心之气生，以传於脾，火生土者也；心之气足，而脾之气生，以传於肺，土生金者也；脾之气足，而肺之气生，以传於肾，金生水者也；肺之气足，而肾之气生，周而复始，以气液相传，心为始焉。心之液传於肺，火克金者也；心之液至，而肺之液行而传於肝，金克木者也；肺之液至，而肝之液行而传於脾，木克土者也；肝之液至，而脾之液行而传於肾，土克水者也；脾之液至，而肾之液行而传於心，水克火者也；肾之液至，而心之液行，亦周而复始。凡心之液，不得肾之气，则不行矣；肾之气，不符心之液，则不生矣。液行乎夫妇，气传乎子母，木寄金乡，金藏木位，返覆颠倒，相克相生者也。
　　吾始行气之中，求乎真水；水之中，求乎真气。真液内合於真气而锻炼焉。以阴固阳，以阳消阴，留形寓世，则炼质成形可也；脱质升仙，则炼气成神可也。是道也，月之上定盛衰焉，日之上识阴阳焉，时之上审消息焉。候之中用其数，境之中见其像，无差直事之神，区别五行之理，於是可以入希夷，而成大功矣。
　　至游子尝歌金丹之词曰：用物之精，养物之华；集我丹田，我丹所家。我丹伊何？铅汞丹砂；宾主相守，如巢养鸦。种以戊己，耕以赤蛇，育以丙丁，灌以河车，乃根乃珠，乃蕊乃花，昼炼於火，赫然彤霞，夜浴於水，汶然素葩；金丹自成，日思无邪。
　　至游子曰：何以致华池之水乎？吾闻卷其舌以舐於悬味，行之浃日，舌之下其筋急而痛。吾以渐驯致焉，使舌之尖及於悬味，则致华池之水，莫捷於斯焉。
　　至游子曰：日月有飞腾之法，何也？大坐凝神定气，以左手抱脐之下，右手握固於股之上，想乎大烟焰火，以焚其心，次之焚其肝、其肺。於是鼻微放其气，使通焉。少选，复想其火下焚於丹田，俟其极热，则昼想日之光，夜想月之光，无则不想可也。焚心之时宜少焉，焚丹田之时宜多焉。次之立其膝，左右手抱之，使其热周於身，热极则止，其行无时。吾饱食则运火，可使之立消焉，何也？垂手敛足，动摇其腹，收气偃身，俟其气满则回身焉，於是火上炎矣。
　　至游子曰：吾欲三宫升降，何道也？吾收其足，以左手之中指拄乎下院。下院者，在脐之上者也。以右手为真武之印捏鼻之息，使其气满则微放焉，如是者三。至 游子曰：舒左右足，垂左右手，取其气满，则仰身后偃，如此者五，是为五气之朝元者也。
　　至游子曰：摩吾之手至於热，则以左手抱脐之下，用右手以助之，於是蟠膝而坐，瞑目以想心之液下於肾，肾之气上於心，往来上下，行之久，则脐之下其炎如火，是为丹田之基也。
　　至游仔曰：蟠足迭其左右手，抱其小腹，於．是以其鼻取西方之白气七咽焉；次而取南方之赤气三咽焉；次而取束方之青气九咽焉；次而取北方之黑气五咽焉；於是南向仰首，取中央之黄气一咽焉。是为五行之真造化也。
　　至游子曰：以左手之中指拄脐之中，脐心也。以右手兜其外肾，以中指抑其尾问，於是想日月交降於丹田，俟其气满则微放焉。如此者三，催火者也。是为日月交飞焉。
　　至游子曰：仰掌上举，以治三焦者也。左肝右肺，如射雕焉。束西独托，所以安其脾胃矣；返复而顾，所以理其伤劳矣；大小朝天，所以通其五藏矣；咽津补气，左右挑其手，摆蝉之尾，所以松心之疾矣；左右手以攀其足，所以治其腰矣。
　　至游子曰：挺身仰外，静虑闭气，置手腹胁之上，踊身而起，以扳足趾，复倒复起，微出其气，以多为胜。
　　至游子曰：兑者，七也，少女也，肺也。主於意，其意动则思。故数降气魄，则性熟矣。至少男合，则亡精矣。坤者，二也，地也，小肠也。曲江之神，不可以度焉。升土母於坎而与此合，则炼液而成丹矣。乾者，六也，天也，金也，父也，大肠也。肾之宫在於坎，其庙在於乾，肾能与艮合者也。扁鹊曰：大肠者，魄门也，能炼其气，则中土自应矣。中土者，脾胃也。此黄道炼气之说也。离者，九也，心之火也，少女也，主於神。其神定，则超於空洞矣；乱，则失数恍惚矣。故九之数，要在识乎三五一二八，然后与九三合焉。於是诸脉运乎五液，使之上升，合则化神矣。其中之法器能升神，洞气入於紫府而见道者也。坎者，一也，肾之水也，中男也。一者是为精之数焉。九者，其恍惚也；一者，其杳冥也。合则数失矣，极则精漏而为魄降，而成鬼矣。当其未极，可以制之，为发用焉。巽者，四也，风也，胆也，长女也。其主众，畏之可以制伏其众者也。艮者，八也，山也。其体木也，鬼门也，少男也，膀胱也。凡气至於此，十死八九。为子之后，数赓於彼矣。若夫修炼之士，未言其道，初以术至於精中，以精炼气，可以御意於精至魄，其欲之魂，从於心、於肝、於脾、於肺、於肾，五液下降，其极也，化而为鬼欤！震者，三也，雷也。其体木也，肝也，长男也。能使性定而气升者欤！其要日：金风吹起於坎中之阳，则精神昌矣。十有二时行之不已，斯至於仙欤！然吾身吾体缕数焉，其上曰顶；次之日紫府也，耳也，眉也，目也，鼻也，口也；次之曰元宫，则洞上道也。次之曰咽；次之日重楼；次之日会厌心；次之曰脉；次之日心，则气母也，膈中法也。次之日肝胆；次之曰脾；次之曰胃，胃之击日小肠，小肠之击日膀胱，膀胱归於肾，则心之络也。小肠之左曰大肠，次之日下术，是之谓一气之图焉。至 游子日：善乎！
　　上清紫文之言曰：吞日月之气与其光焉，是为赤丹、金精、石景、水母者也。其法於日之出也，束向扣吾齿者九，暝目握固，而想五色之流霞，俱入於口；於月之出也，西向扣齿者十，暝目握固，而想其中五色精光，俱入於口。月光之中有黄气，其目之瞳，是为飞黄、月华、玉胞之精。吾能修此，则奔入於日月为仙矣。至 游子日：上清紫文之言其微矣，吾申论其粗焉。平旦立於空旷之所，望乎束方，观日之出，视其色光气象，至於累日而熟矣。於是寅漏之下，三刻之后，四刻之前，小坐於榻，束向迭膝，其手握固，开天之门，天门者，两鼻窍也。闭地之户，地户者，口也。临去声目以想太阳始出之气，以鼻引之，以入於口，俟其气满，则虚漱四十有九转焉。极力咽之，想其至於丹田，扣齿者数通，是为服日精一圆。修初地者，可进三圆。至 游子日：此日精也。复有九还之方，於子之后、午之前，束向十有二漱，交其龙虎，可以服日精一圆谓之红圆子。夫自子至巳者，所谓六阳之时也，束向吐鼻之左右窍，取其清气，使满口焉。於是内想非青、非黄、非碧、非绿，如太阳之色光。凡一漱则左右掌一摩焉。左手者，龙也；右手者，虎也。其漱至於十有二，摩之数亦如之。左侧其首而咽焉，既已，则以左右手摩其面、其耳者各三焉，是为一圆。一则为阳，二则为阴。其阳则左咽，其阴则右咽。其初则日服三圆，三旬有一日则进乎五圆，五旬有一日则进乎七圆焉。嗜欲未除则进乎七圆，可以止也。夫尾闻未禁，气泄不收，殆难以实其腹矣。必七旬有一日则进乎十圆，服至於二十旬，其搜赤水。此九虫积恶之去者也。於是可以服月精矣。月之二日、午之后、子之前者，所谓六阴之时也。西向，其法如前。损日精至於五圆，然不得弃月精矣谓之白圆子。其行至於旬有六日，其补至於二十旬，则不用月精，而专用日精矣。其五圆，先服其四，后以其一送於丹田，一月则日送一圆，二月、三月、四月、五月则月加一焉，至於五圆，则常以镜照其形，而思腹之婴儿而似其形，七月、八月则不食不饥，十月则处於静室，思出天门，暝目不得视，视或悸焉。逾於三年，可以视矣。而不可远离其躯。至於二纪，出外了然。於是用般运之法，存心之气入於下丹田，自尾问上背、入脑，若风雨之声矣。其砂落於面，其味甘，不可弃也。斯可以滋荣五藏者也。
　　至游子曰：戌亥之时，瞑目静心而端坐，使鼻之气微定焉。於是存想咽津，困则就寝，时至於子则南向、或东向端坐，内绝思虑，其鼻行一口而存於心，少选，复行一口同前。一口之气而咽送至脐，以左右手轻抱其脐轮，亟缩谷道，复行一口，逐前二口之气，俟过於脐而复缩焉。微胁其腹，俟火行於脐之下而热矣。腰胯徐徐向上升举，俟气过尾闻，则腰胯俱热，於是出其胸臆而紧币，靠其二夹使定焉。勿令虚肠先起，俟火之气悉至於夹脊，则开夹脊双关，亟仰首缩颈向天，勿令虚阳先起，俟火之至，亟点首摆颈，使火至於髓海。如此而后引而过於天门，逾十二重楼，以至於绛宫，入於丹田。此起火勒阳关者也。
　　至游子曰：自辰巳至午之前静坐瞑目，屏思虑，其息微行，则满口生津，勿吐勿咽，以压定真龙勿使上升焉。其鼻微引以擂起其真虎，胁其腹，勿使下降焉。腹不可放也，俟其气满则微放焉，而不可放走焉。於是复微行，使津满口，盛而不尽。其初咽乾，其次心冲，俟其通畅，分为三以咽之。如此者，或一作焉，或三作焉，是谓元珠者也。
　　至游子曰：或问宴坐亦有法乎？曰：有之。吾先以左足加於右膝之上，而舒其右足焉。左右手握中指之下其第二纹，少时，以左手摩其右胁者六十一有四；复以右足加於左膝之上，而舒其左足，其握固如其前，以右手摩其右胁者亦六十有四。於是蟠足而坐，以手摩其脐之上者，左右各三十有二，先摩左右手，而后摩其肾堂、摩其左右肩者三。以赤龙撞其左右颊者，各十有四；撞上下唇者，各七；撞中齿者七。转舌而搅者三，液来则擎於口中，定其息者顷焉。以左右手捏鼻之窍，先咽火者三，不得使水下焉。然后分其水为二，捏鼻之窍，作声而咽之。此宴坐之法也。
　　至游子曰：蟠其足而坐，以左手兜其外肾，右手握固，微通其气。於是想其火以焚其心，以及其肺、其肝。俟其热，复想其火下至於丹田，次想至於尾问。提其身，俟其过焉；次想过於上关，微俯其身，向前则入於泥丸，以至於顶、至於脑，由天庭而下，复至於心、於肺、於肝、於丹田，如此者九。此还丹九转者也。
　　至游子曰：多出不如少出，少出不如不出。一呼一吸不能留，即天地之气返为所盗。或者以咽气为胎息，或以数息，或以闭息，或以忍息，或以臧息，未为究竟。必也内气不出，外气不入，神能驭气，鼻不失息，上至泥丸，下至丹田，二气上下升降无穷，佛家谓之胎息，道家谓之太一含真气，儒者谓之养浩然之气，殊途而同归也。
　　至游子曰：吾将擒制金精，盖有法矣。择子日，於寅之初，正坐东向，左按膝，右按股，鼻引口吐者二十有七，叉手扣腰而点首者七，俟其气温然而暖，则泥丸之元气入矣。左右手互相抱，用力束之者三；次舒其左右足，平附於席，以左右手齐攀其足指，如此往来者七；次左右按如其初，坐而休息焉。左抱其右乳，而舒其右手，背视如怒击者七；右抱其左乳，如其前焉。吾行之在乎精一，而无问断，於是乎相继为玉女舞云枝者十有二，左右按之，复如其初焉。乾咽、咽津者各一，行之至於五五之日，则精气运行，周於四体，进而不已，可以长生。
　　至游子曰：或南立，或束立，捻纸塞於鼻之左右窍，欲嚏则彻之。曲垂其左右腕，开之向后，如凤张翼，复向前掩抱者三。左右手举其袖，掩其口、其鼻，点首者三；次左极其力摇肩者三，右亦如之。次左右手相叉，翻指向，其面俯地，覆手如兜抱重物，举至於口者三。次踢其左足至於臀者三，右亦如之。左右手抱其丹田，极力於鼻，以擂其气而咽焉。入於下丹田者三，俟其息调即止。行之无时，惟数数然为妙焉。
　　至游子曰：修生之道有五：一日长生火降，心气至於丹田，而后提缩；二日太一含真气，肺、心、肝气皆至丹田，而后提缩；三曰玉女分胎，以右胁侧卧，置外肾於股之外，勿近於热，以防气走；四曰肘后飞金晶，肺、心、肝气皆降於丹田，左右转各八十一；五日开天门，闭地户，撞三关，拳其手足，用意以想乎夹脊之双关，於是黑气缠乎赤气，上於泥丸。吾则点其首者数焉。然三关者闭之，亦有道矣。擂其鼻，微胁其小腹，则心自提起，精自逆上，脉亦停偃，於是乎上关斯闭矣。
　　至游子曰：古先至人有嘘、咽、呵、吹、呼、嘻之道焉，常於子之时，趺坐定息，以其鼻引其腹俟满焉。呵者三，呼者十有二，咽津者三。卯之时束向，呼者十有二，咽者七，嘻者十有二，咽津者三。午之时南向，咽者七，吹者五，嘻者十有二，咽津者三。酉之时西向，嘘者九，呵者三，嘻者十有二，咽津者三。
　　嘘者，何也？左右手握固握拳也，张目上视，而后嘘焉。咽者，何也？左右手抱其膝，仰面而后咽焉。呵者，何也？交左右手以抱脑后，仰面而后呵焉。吹者，何也？仰外握固，而后吹焉。呼者，何也？垂左右手，安前抱脾，而后呼焉。嘻者，何也？仰面平坐，而后嘻焉。肺应於气轮。气输病，或如云飞翳日，俄复明，与大府风热而秘者，咽可矣。脾应於内轮。内轮病，则胁肿痛与唇焦者，呼可矣。喉之肿者，嘻可矣。肾应於水轮。水轮病，则视一物为二，睹太阳如隔水，与脐之下玲者，吹可矣。心应於血轮。血轮病，则努肉侵睛，与夫膈之热者，呵可矣。肝应於风轮。风输病，则望风汨出，视则雾烟生者，嘘可矣。
　　至游子曰：吾尝闻三火之说。民火者，外肾也。日落之际，收民火二十七，次聚水三十六，作一口咽至丹田中，微着力擂外肾一，次兹乃水自上而下，外肾民火自外而入，水火相溉也。臣火者，内肾也。当行煮海於戌亥之交，先以左手兜外肾，右#2手搓脐下，引起臣火煮丹田，使阴消而阳长，左右两手各行八十一，为一通。君火者，心也。亥后静坐，以心意绕丹田，先左后右，各旋转八十一匝，或三百六十匝，乃心之君火下降，与内肾臣火，民火相合，三火聚而结丹，谓之周天火候。
　　至游子曰：日用寅午戌之时取火焉。居於静室，施厚茵於榻，迭足南向而坐，以左右手兜抱其肾，掩於脐轮之下，澄湛其思虑，内外自如，然后端想其脐输之内有物焉。其大如弹丸，其色如朱桥，咬如白日，使鼻中所入之气甚微，其息息存入於一弹丸之内，一念或萌、觔料擞精神，应时灭之，复端想其弹丸，使所入之息常存入其中，渐觉脐输温暖，稍稍如火，即叩齿九通，漱律液满口者九过，每咽以意法入泥丸之内，然后行起火之法，叩齿九通，咽津九过九口也，即闭气三口。乃摩左右掌使极热，先摩目尾数过；次摩其掌，热以摩鼻数过；次摩其掌，热以摩左右耳数过，次摩其掌，热以摩面及颈使热，然后左右开闭气各开弓者三过。若日独行此法，亦能使八邪不干，面目而形不衰、所谓小炼形者也。
　　夫取火必於三时者，何也？寅者，火之长生也；午者，其帝旺也；戌者，其库墓也。行之可以除阴气长阳神矣。久之纯熟，财十有二时之中常为之，自然思虑澄彻而不昏，处於暗室而内外明白。此丹成神全气足之验也。真气充足，则神气清爽，绝食而不饥，吉凶未至而前知。此道成之验也。百日宿病愈矣；二百日脐下坚实，气力盛矣；三百日精气凝结而成丹矣。行之之初，渐加精进，约半时辰，然后渐渐长远，乃加精进。至於纯熟，下功则觉温然而热，内视历历见其弹丸，然后气掖和畅，神识端守而不失，使所入之息收於弹丸之内，兀然不知其所存，所谓息随胎结，胎随息住。此丹成之验也。行之既久，忽然不知我为我，物为物，物我俱忘，体如虚空，其身通热汗出。此胎仙已就之验也。如有疾病，即闭气数口，汗流而止，复行起火之法，其疾自除矣。
　　至游子曰：或谓初地修进，四法并行，何也？曰：一日有四时，应天地阴阳之数焉。天地四时者，春夏秋冬也，日月四时者，弦望晦朔也；人之四时者，子午卯酉也。子之时，心气入於肾，其火在下，於是肾中之真气升矣；卯之时，真阳随阴气胜而至於腰，少复入於本位，分阴阳二气前后焉。男以后为左者也，女以后为阴者也，当用升火散气焉。午之时，肾气入於心，於是阴自九天而降至於咽膈之上，分前后而行焉酉之时，阴气杀物而阳气弱矣。当用聚气养阳，而助其阳也。故四法者，一日之用也。
　　夫亥子丑者，阳气方生，欲升一阳之真气，仍然坐达旦，不得大声剧言，可与人语，不可与人言。自言日言，答人日语。与夫应接之劳，是夕子之时，止，勿行功，至於鹦呜则复行焉可也。如日南至之前一夕，不得一阳之真气，即於日南至之夕，及次日小至子之时再为之。如南至前一夕已得一阳，后於南至小至为之亦佳。不必坐至达旦。凡气者，日南至则起於涌泉焉。十一月至於膝，十二月至於股，正月至於腰，其名日三阳成者也。二月至於膊，三月至於颈，四月至於顶，五月之后，其阴亦如之。故学道者，宜於四月，十月绝嗜欲，以避纯阳纯阴之用事也。
　　至游子曰：端坐闭目，令心为诧女，肾为婴儿，先使肾温热，发起其火上腾，次以鼻引清气，想天之风气者九过，送诧女随龙火出，交於下，见婴儿，婴儿复上升见姥女，如夫妇交合焉。此龙虎之运用也。鼻引其气，闭口瞑目正坐，左右手抱外肾，郁透热，乃以心意抱肾上逆送之。又引气急，想其心如姥女交肾而合精，复想肾为男感而交合，上下十五过则着身，将其精逆上入於心，复令心血降下，如此上下者三七过。然后收入於脾宫锁之，所以黄婆是为三姓同居，在心之上、脐之下，其大如环。次用六阳之火锻之，六阴之水灌之，昼夜行九一运用之诀焉。故心动则肺、肝、胆、小肠俱动，以助乎心焉。肾动则外肾、膀胱、大肠、脾俱动、以助乎肾焉。然则心肾者，俱修真之主乎！
　　至游子曰：三魄日爽灵、日幽精、曰胎光，七魄日尸狗、日伏负、日雀阴、曰天贼、日非毒、曰除秽、日嗅肺。三元神，其名来育，其长七寸；胃神，其长三寸有半；泥丸神，在二眉中，却入三寸，其名帝乡；绛官神，在心之中，其分一寸；丹田官，在脐之下二寸，其名谷立；心神，其形朱雀，其长九寸，其名焕阳；肝神，其名童子，为二玉女，其长九寸；胆神，居膜之下，为玉童执戟，其名龙德，其长三寸；肺神，其名皓华，其长三寸，为玉童执兵；脾神，其名宝元，为三童女，其长七寸三分；肾神，其名元真，其状如白鹿而二首，其长三寸七分。九虫日伏虫，其长四分，群虫之主也，依肠胃之问，能变成诸患；日蛔虫，其长如蛭，其长四寸，善令人腹呜；日白虫，其长一寸，生子孙乃至四五尺，能杀人；日肉虫，其状如烂杏，善令人烦懑；日肺虫，其状如蚕，善令人咳嗽；曰胃虫，其状如蟆，善令人呕逆吐、喜喊；曰膈虫，其状如瓜瓣，善令人唾；日赤虫，其状如蛭，善令人腹呜；日烧虫，为疽为疥为癣。
　　道枢卷之三十五竟
　　#1曰：『日』下九字原缺，据辑要本补。
　　#2右：原作『左』，据辑要本改。
　　道枢卷之三十六
　　至游子曾慥集
　　大还丹篇
　　生而不生，长生之门；死而不死，归道之根。
　　元君曰：太阳元精，生其不生者也；太阴元精，死其不死者也。生不生者，长生门也；死不死者，归道根也。
　　太上曰：太阳元精，何谓欤？元君曰：阴阳变化而生五行，五行相生而孕灵化，何者？土之精生灵液，灵液之精生白金。白金，水之精，生赤明灵砂；灵砂之精，生太阳之光；太阳之精，生元气；元气生神明。神明者，道之门也。故太肠者，元阳之谓也。始孕乎白金水之胎，而为赤明灵砂之门，以合元气，通神明，顺阴阳，返五行，於是元精自生。夫子玄曰：其要日大还丹。夫所谓大还丹者，日魂且魄之所致也。自南方之火位，袭化北方壬癸之中，历涉五行，色含五彩．功齐於天地，难测究矣。其方十有二，以象乎一岁。
　　其一日华池玄元。始生之气，造化天地之象，三五之数，雄雌清浊未分，潜龙之位也。君子守道，俟时而得之者，其鼎炉焉。《经》曰：知白守黑，神明自来。是知玄为万物之母，圣之所秘也。
　　其二日白金黄芽。盖自华池炼金花者也。凝结而为混沌，属乎丹衣之初地，玄关未启，阴从虎，阳从龙。艮力三旬而伏离官，九转而归，於是乎为白金黄芽，非五金八石之化也。其由乾坤结精，太玄流液，感气而成。譬夫父母传气而生者耶！故吾之至药，坎之男，离之女，情性相依，结气而为之矣。其象易之九二，见龙在田者也。
　　其三日五行。夫水生木者，汞也，非世所谓汞也；木生火者，灵砂也，非世所谓灵砂也；火生土者，神气也，非世所谓土也；土生金者，白金也，非世所谓金也；金生水者，黑水也，非世所谓水也。金克木，水克火，土克水，火克金。土强乎四时之季，各旬有八日为之罗络。故五行生克而成至药焉。故曰持归天上，而授以水中之金。於是火尽三年之后，九转深矣。及日之夕，玄鹤唳乎清阴焉。
　　其四曰四象：青龙也，白虎也，朱雀也，玄武也。青龙司乎束方，木也，汞也。其干甲乙，澄之不清，挠之不浊，近不可取，远不可舍，如龙潜藏，变化而无极者也。白虎司乎西方金也。其干庚辛，得真一之位，至精之所致也。故圣人言兑女为青龙之妇，是乃五行相生，由是至精真气凝结、降伏而不动者也，得其一则万事毕矣。朱雀司乎南方，火也，朱砂也。其干丙丁，割液成龙，结气成虎。其气腾则为天焉，降财为地焉。故大丹者，见乎火则飞矣，朱雀之象也。玄武司乎北方，水也，黑也。其干壬癸。老子曰：上善若水。非铅、非锡、非石之类也。所谓元精之神、河车之神水者也。生乎天地之先，能柔能刚，能育万物，吾之鼎必使四象具焉，所谓四神丹者也。四位成尘，则复归其旧主，如水官之获兽，金阙自为邻矣。结伴者，情合者也。因乎媒，则道益亲矣。
　　其五曰明乎铅汞之真。铅者坎，结白而为之也；汞者离，流液而为之也。於是乎河车之水离，龙之火合焉。因木以长养之，则澄清而无涯矣。故铅户有金，金中有还。是知黑水之中，其生白金，白金变黄金矣，黄金变紫金矣。其舍五色，其名曰大还丹，何也？白金者，从铅而出，因水而生，是以龙虎自束西而得，变化以为黄芽，黄芽者，依土而生，得土之性，故日黄芽。水与黄相杂，月与黑相交，故运扇黑日白月，取其子母为一体，呜鹤在阴之象也。斯虎啸龙昤，物类相感者也。故汞为性，铅为情，二者相合焉。夫谓自然之常道，岂外之物乎！
　　其六曰日月，乃天地之精，药之王也。坎，男也，其象为月；离，女也，其象为日。日有跤乌，阴之类也；月有顾兔，阳中之属也。白金产乎河车，阴中之阳也；汞产乎灵砂，阳中之阴也。其形质何如哉？玄而又玄者也。故日月在乎手，造化生其身；故左肾为日，右肾为月。艮乃於离宫采药，送归於坎户，玉炉金鼎而用八卦，黑水河车般载砂汞。此圣相传，贤相授者也。
　　其七曰明药，色药之根与玄水相生者也。於是乎主白金，白金变黄金矣，黄金变紫金矣。得白金者为地仙，得紫金者为天仙。此何道也？一物而有五彩者也，非世之药，以火养之，以匮盛之，无变化者也。吾之药者，日月运乎至宝，於子之时下功，不厌其多，惟六月不用火焉。阳神光以其兆立矣，阴律之中其港辉矣。识婴儿者，必搴乎姥女之帷焉。故无粗不包，无细不入，垂象於天，自生光明；垂象於地，则冤魂离乎涂炭；垂象於身，则形神并飞天矣。
　　其八曰九还七返。九还者，大而一年，小而一月，犹北斗之度，昼夜周矣。天降地腾，生化万物，自寅至申，七返者也；返而复至乎坤，九还者也。夫欲进乎神仙，必得乎三千有六百年之正气而后可焉。今举以明大以一日之时十有二，其六阳、其六阴，阳肖春夏，阴肖秋冬。於是一时者，一日之象也；一日者，一月之象也。月有三旬，斯为三百有六十时，一岁之象也。推而上之，以十二时者，十二月也，三百有六十日，其犹三千有六百年欤！故人以十月而成身，丹以十月而脱胎，人道岂不相通也哉！
　　其九曰择友。君无友则丧其国，臣无友则失其忠，庶人无友则亡，其家道无友则飧其真，得其友，则择日之相生。相生者，何谓也？逐其王气者也。一举流珠，则五彩明矣。日春、日夏、曰秋、日冬，随其气之汞者，则阴阳颠倒，其事先留矣。
　　其十曰金鼎。金鼎者，上应乎天，中应乎人，下应乎地，天地相应，人斯昌泰矣。天倾地侧，万物斯丧矣。故《易》曰：先天而天弗违，后天而奉天时，天且不违者，主此道也。夫所谓鼎者，非所谓鼎也，外方内圆，形如鸡子，其大一寸，从无入有，是为混沌造化之气，幽阙在其中央者也。黄帝铸鼎於荆山，有尺度焉。其高一尺有二寸，’其重七十有二斤，其围一尺有五寸，其足去地二寸有半，底之厚二寸，其身之厚一寸有半，其深六寸，其盖一寸有半，其耳一寸，其受物三升有半。鼎之上，天水也；其下，地火也；四周，有二十八宿焉。鼎火不可修药者，其病有十焉，草衣子尝言之矣。
　　其十一曰太一之炉。斯乾坤为炉，阴阳为鼎者也。其象五岳，月十有二支，随斗所建而立坛焉。其坛三层，其炉八门，炉之高二尺，其厚六寸，其围三尺有五寸，其门之高二寸，其阔半寸十有二支，其周一寸。故炉者，鼎之城也，不可使邪气侵焉。
　　其十二曰华池之炉，上有黑月，下有白日及聚猴之坐。从建子之月下功，用火依八节以行焉。立八门以应八风，冬至朔风，立春条风，春分明庶风，立夏炎风，夏至景风，立秋冻风，秋分闯阖风，立冬广漠风。於是八卦设位於外，右月左日，吾之药三百八十有四铢。一岁者，三百有六十日，二十有四气也。故日当二十有五铢有半参焉。阴阳之气及於冬至，逢子之辰於后以起火焉，至坤而终，十一月者复也。开惊门，应生门，是为冬至一阳生，一两一铢半六参一黍，至於月终则阳生三十二两，其龙犹潜伏焉。大火一斤用三日，小数则用火四两，而三尸自灭矣。故曰白虎未能擒制伏，青龙从此游翱翔。此之谓也。十二月者，临也。开伤门，应塞门，至月之没，得阳气六十四时，是为九二见龙在田者也。用火八两，大数三日阳生九二，上有九五相应，药凝结者也。故曰：临卦之中运青龙，象春节气雨蒙蒙；海波渐高仲蓬岛，玉户关牢避尘风，配合四象归戊己，阴阳谁信有神功。此之谓也。正月者，泰也。开惊门，应生门，至月之终，得阳气九十六时，是为九三，君子进德修业者也。阳气下降，雨水相交，烹炼太阳，大数用火八两，行三日见境，小数四两，用九日焉。故曰：泰卦方知二气平，鼎中真药甚分明；龙吟虎啸真堪听，电转雷声垫转惊；春境渐生真火降，手搏日月入金城。此之谓也。二月者，大壮也。位居九四，至月之终，阳气得一百二十八两，不可用外火者也。故曰：壶中日月添精气，鼎内红莲涌碧波；侧耳听声闻姥女，婴儿见药便筛罗。此之谓也。三月者，央也。开惊门，应伤门，位居九五，至月之终，得阳气一百六十两，是为飞龙在天者也。大数以火二斤，用三日；小数四两，用十五日。故曰：制伏白虎非容易，降伏青龙不偶然；已沸鼎中飞紫粉，看看火内化金铅。此之谓也。四月者，乾也。开伤门，应惊门，至月之终，得阳气一百九十二两，位居上九，用火二斤八两，其时火盛用三日，小数用火四两，行十八日。故曰：调和气候依时节，五行锻炼入元官。此之谓也。五月者，娠也。开休门，应生门，其阴生一两一铢半六参一黍，阳盛亦然。至月之终，阴气得三十二两，用火二斤，行三日，小数用四两，行十八日。故日：离宫采药付元神。此之谓也。六月者，遁也。开休门，应惊门，位居六二。至月之终，阴生四斤，用火一斤八两，行三日，小数用火四两，行二十一日。故曰：旋源海水听更漏，暗想红莲满十洲。此之谓也。七月者，否也。位应於寅。至月之终，阴生六斤，大数用火一斤，行火一斤，行三日；小数四两，行二十四日。故曰：黄芽渐吐金花发，白雪澄来海自深。此之谓也。八月者，观也。开伤门，应塞门，位应於卯。至月之终，阴生八斤，於是行内火，小数二十七日。九月者，剥也。开惊门，应生门，位应於辰。至月之终，阴生十斤，用火八两，行三日；小数四两，行三十日。十月者，坤也。开休门，应惊门，位应於巳时，为六龙战於野，其血玄黄，其道成矣。至月之终，阴生一百九十二两，大数用火四两，行三十日；小数亦用四两，行三十日。乾，天门也；坤，地户也，乃阴阳之主乎！起於建子之月，月有卦，积为三百八十四爻。此药毕矣。故自子至於巳，纯阳用事，是为阳求於阴，水入於金者也。自午至於亥，纯阴用事，是为阴求於阳，水为凝结，其金消散，而入於水者也。是以水得火而腾跃，金得水而潜匿。斯乃相擒制而凝为大丹者欤！审乎岁月日大小之数，阳生所得铢两之多寡，如爻动时，开其门户，随斗月建，生杀有时，不得逾越焉。元君曰：此道也，先除色境，以逐九虫。三日而无梦，七日而变童颜也。
　　道枢卷之三十六竟
　　道枢卷之三十七
　　至游子曾慥集
　　入药镜上篇
　　三章之妙，归於存神；俱录其辞，各迹其真。
　　崔公曰：混沌之始，一气生二仪，二仪生三才。三才者立，则五行备焉。共成八之数，祖宗在三田之内者，性是也。性者，元辰聚也。性乐乎动，故外随境迁，一生一死，周而复始，其可资而生者，曰精、曰气、曰神，谓之三业，聚而生者也。
　　夫根元者，丹田之气海也。申夫男女精血，合而为一气，是气者，元气也。元气不散，则守之之妙也。及其久也，清虚以生神光。神光盛者，长生之苗也。夫人冲冲然动者，皆是气也，非神也。从一念真定者，神之自性也。审於是，斯能识气，真念显化通神矣。吾身岂与天地异哉！亦各得一气而已尔。气散则神去焉，气止则神定焉。吾其全之於五输，得之於五力欤！
　　何谓五输？曰：吾之目也，其白睛属乎肺，其黑睛属乎肾，黑睛中之黄与其上下则属乎脾，黄晴中之碧则属乎肝胆，大角则属乎心者也。
　　何谓五力？日：神之用在乎目，而五藏连之，取下田之气海，是根五力也，此其外也。内有五力，取金刚之性焉，在身五藏也，五行也；在色，五色也；在声，五声也；在天，五星也；在地，五岳也。内明一行，守之则神，用在乎目，气在乎鼻，定之之妙也。
　　火司南，其干丙丁，而为吾之心焉；水司北，其干壬癸，而为吾之肾焉。心者，上之性也，其要在乎覆下火，而上之性，火不可发，然火前不起，则水必泄也。肾者，水也，下丹田之用也。因全肾以守气海，则根源成矣。不守肾水，则不成矣。故水者，下流也，下流乃常人之用也。水者，精也，能上用之，则圣人谓之道矣。心者，神也；肾者，气也。神定气和则真人降焉。以吾心为镜，身为之台，以神为药，聚而为足焉。束者，肝之神也，用之在乎目；西者，肺之气也，用之在乎鼻。故东西者，神气之和，会成於还源还旧朴也。神不足，气不和，则真人不降矣。
　　吾神与气必也莹争内明。内明者，何也？二物相守乎神气也。如是则神光日用，而莫知己之光也，是以心如镜焉。其光摄物，物不能摄光镜者，如目也，如心也。镜之光非动也，是吾之目动乎物也。知此者，识药镜之理与物之互相摄矣。心火何以为镜欤？火者，明也；明者，定而内明也。内明则万物明矣。心者，镜之体也；明者，神之用也。日用守旧不离乎心地者，内明也，明则不昧矣。故在心，守旧者也。夫三毒，十恶、八邪，皆起於心。日目、日耳、日鼻，谓之六通，神常从之。夫能日用而守旧，昼夜不迁，其名日定寂。日用者，神守气聚而不散也。神能通应，则意之所至必成焉，神定则昼夜周矣。故神住则气住，气住则神住，神住则形在。夫五行者，本无生灭。其灭则自吾之神气失也。
　　五行者，何谓也？五藏之真义也。心之神、肝之魂、肺之魄、脾之意、肾之志，聚而为丹之用者也。人之神在性。性者，火也；火者，散数也。本元一斤，四年散一两，四十年而亡十两，则六十有四年而尽矣。孰能聚而不散乎？此吾之真道也。
　　夫一切之物皆为气动，而神未尝动也，气散而神未尝散也，气去而神未尝去也。生死者，气也，神未尝生死也。夫能外睹乎物，而内心不移，斯法门之内应，神之妙用者也。必知夫实相者，在不用之问，不去不来，湛乎定慧，同天地太虚之浑浑焉，心神定明矣，元气定固矣，形精长生矣。斯三田之药灵也。
　　何谓三田？上曰脑，中日心，下日气海脐下，其名三奇。三奇者，精、气、神也。三者全矣，归乎下丹田，则骨髓实满。此造化之功也。意解身达，则真仙之道也。然见物而喜舍者，心也。气者，元气也。因和而得之，因悦而散之。故散则出自门，聚则入自门。神在目，气在鼻。是以目者，金刚之门户俗也；金刚者，真性也；气者，因形者也，神定则气住矣。神见物而动，见物而心不移者，内定也。金者，万物不能损，可以集气而固形者也。夫吾有喜，舍则神散，而八邪入矣。故心妄起二，吾不可以虚起焉，虚起则不宁而失之矣。、神也、气也、精也更相为体者也。
　　何以言之？精者，至生之物而无形焉。籍气而为形，在身而为气，过乎尾闻而为精。精能定於自然，则形何自而衰耶！故曰：精者人之命也。彼能无漏者，是补乎天年之寿而已尔。如其用造化之理，则真精存矣，真形固矣，真神定矣。此长生之道也。
　　今之人，以心定其精，而不能定其神，以谓水满而溢，气满而动矣。世亦知神气定而为鼎乎？神从气、气从神，神能守气，则气能生神矣。二者相守，聚而成形，是所谓鼎也。故修丹者，取自本元，合而成形，还入於元宫，久而胎成，化而成神，其名曰蜕仙。命也者，系乎玉衡，在乎玉洞之问，下田有玉泉焉，真气聚而为精也。真精之气，出则为人，不出则地根不漏，炼之斯名玉仙，於是下元不漏矣。宜知所以运用焉，逆流於双关之道。双关者，夹脊之二路也。运气朝於上宫。上宫者，脑也。入於华池，炼之成霜，达於碧海。碧海者，丹田也。以兴真火，锻之斯为玄珠之胎焉。然则，玄珠者，元宫之真气，聚而为精，精复为形，玄珠久炼则还童矣。此黄河逆流之道，非常道也。
　　丹田有宝，则外之事内先应焉，后之事前先知焉，於是上下通灵矣。心者，印也。心不和，则印不移。心与印者，根也。印者，尘也。绝其尘，则证真空之仙矣；心可除而不灭，则证数空之仙矣；心与印不用，则证空寂之仙矣。心不用印，印不用心，心印解灭於诸尘。凡圣无二，如前之心法，印不离乎心，二者相持，用若造化，则证阳真矣。此炼丹留形者也。印者，何也？精也。印定精生矣，印绝精尽矣。故印从心起，心复生於印。常人用心而不用乎印者也，圣人用印而不用乎心者也。不用心印，则心妄散矣。散者，气乱神去而精散者也。及其心印定而精生，则神清气爽，肌肤华润，目有神光，无梦寐、无赛妄、无惊悸、无恍惚，皆精定而生者也。此道也，从心返印，造精之象也。
　　夫能固精为命基，则精之中产气以生神，於是成胎而化真形矣。精者，何也？神也。神定则生精，精极则生神，互相吞而成乎一者也。聚则生，散则死。神者，何也。气也，亦互相吞者也。神动气应，气动神返，二者相乘，斯化形为纯阳者欤！．然则人之相象，随精所化者也。精守气，气守神，神守精，此长生之道也。
　　身心不贪，万物不能系，瓦与之有争乎！其名日退身。万物不能挂於心，持此日用，其名曰藏神。於是取三元之药灵而下火焉。
　　何以采药欤？神也、气也、精也，相守而和合焉。一念而得，三物何归乎？其归根静者耶！神光何归乎？圣人则以归丹，常人则以归空者也。归丹者，归心入意自静，其元神见物而不动，惟以内定。然吾神之舍有坏奈何？崔公曰：於是有大药之法焉。惟於丹田聚三气以成形，造化产神，心性逍遥自安矣。此何道也？驾河车朝玉阙，投金精者也。河车者，北方之正气也；金精者，肾堂也。饮食入於胃，其滓入於大肠，其水入於小肠，其气主於丹田，透於脑关，以时有象於真中，隐约#1以灌乎脑中，穿十有二径，以至丹田。此返本还元命之基也。於是开发关乎日月之道，何也？要会四事，而后摇天柱，定其息气，而用辗鲈转其气以运之。此还童者也。方其自玉关而上朝，以入於脑，通乎上锷，达乎鼻门，而坠於舌之上，其甘酝酬。譬夫婴兄之食乳，犹能至於盛大，而况吾之乳，恶有不长生也哉！
　　亥子丑之时，可以行火者也。亥者，十月，坤之卦也；坤者，孕母之坤也。老阴能及乎阳，故曰：万物负阴而抱阳者也。至子而为之，则复之卦也。纯阴之极，而返生阳者也。此十有一月之候，从其下，一阳生者也。吾於子之时行火，谓之阳生。自阴向阳，是为半气交於肾宫者也。丑者，临之卦，从其下，二阳生者也。寅者，泰之卦，三阳既生，承之以行功，其可也。
　　火者，无形也，凭气而为之。其光有神，神假乎性，性能变化，故神者火也。不能自见，如火在木，钻之乃然矣。钻之法，何也？暝目端坐，定息澄心，於是神定气和，其心至则火发矣。真火者，可以炼丹，非理勿行焉。
　　巳午未之时，可以行水者也。巳者四月，乾之卦，阳极而阴生者也；午者五月，娠之卦，一阴生者也；未者六月，遁之卦，二阴生者也；申者七月，否之卦，三阴生者也。三卦者，可以行水者矣。应期而行，则水自其心而出，何也？心者，根也。能清静不动，息止而神定，则水亦自肾堂生焉。上朝入於脑锷之二窍，下入於口，其味甘。以心之水上朝於舌，以舌左右搅之华池，其数各十有八；含口漱烹者，其数三百有六十，或不以多寡，直身正立分为三，用力以咽焉。故饮气咽之，以神送之，至於丹田左右内，沐浴溉灌，於是灵源生苗，然后可行大功焉。凡行水者，以十二之数，每分为咽者三十有六。六六者，是为三十有六水之数也。
　　寅申卯酉之时，可以存神者也。其道何也？常守其旧，一念不移，存气伏精，守神定息，应物而行，勿逐於外境者也。吾取象日月时焉，然取年行不如月行矣，取月行不如日行矣，取日行不如时行矣。时可以夺日之功，日可以夺月之功，月可以夺年之功。吾行之之时，斯有真人相助焉。内外功行，相济千日，无亏成真人矣。真人者，位法混成小果之仙者欤！
　　夫不明炼丹之法，而惟作寂守旧，而或阳狂虽习成定，然身死神去，斯为鬼而已尔。神通主，客不敢为主，唯为客；不敢进，唯求退。其日用也，与物无争，如在爱物之中，神常存为客，而守其根基。夫见物爱以神，用为主，而系於物，於是目也、耳也、鼻也、舌也於其中而起六情，则失其真矣。故修真者，常以神守丹田与命之根基。此无他焉，神和则守气，气於是守精，精於是守一，不敢为主矣。此乃内外神定，斯无起灭者也。夫人因精而得神，神因念而得命，故命者在於精而已。精者，至真也，生之物也，有名而无形者也。天地万物，皆是精之所生，而积之以为命，其来从乎恍惚焉。
　　崔公曰：天地生八卦，八卦生乎十干。故甲生乾，乙生坤，丙生艮，丁生兑，庚生震，辛生巽，壬生离，癸生坎，而戊己为之配合，中宫者也。
　　天有三奇焉，日也，月也，星也；地有三奇焉，乙也，丙也，丁也；人有三奇焉，精也，气也，神也。天之游玑，地之黄河，人之荣卫，此三奇之志也。夫吾之三奇不出於身，禀天地而运转，则与天地齐矣。水也、火也、金也、木少，四时长存者也。夫能禀此理，则寿可以无穷矣。何也？
　　东方，甲乙也。甲为乾，乙为坤，其夫妇也。南方，丙丁也。丙为艮，丁为兑，其夫妇也。西方，庚辛也。庚为震，辛为巽，其夫妇也。北方，壬癸也。壬为离，癸为坎，其夫妇也。将震以配乎肝，兑以配乎肺，离以配乎心，坎以配乎肾，坤以配乎脾。夫禀四时以入药於丹田，此所以与天地等久者欤！
　　人之神，如薪之火乎？其中藏火，火不出则薪长存，神不出则身长存矣。故火发外明者，薪之尽也；神智出者，朴之散也。神光不散，神应物而不出，斯固蒂而全真矣。精者，至真也。精与神气相恋，则可以固其形焉。使神以养其内，用气以养其外，托精玄中以为冲和，斯长生者也。神光者，气中之藏也。精为光，神为慧，气为鼎，是所谓三宝者欤！神勿离於身，精勿离於神，气裹三宝，斯合於三才者矣。
　　广成子曰：精生於气海之间，如火之在木者也。吾之玉泉者，犹游玑黄河者也。坤之卦、斗之时者，亥也。至子而变乎？复之卦，上土下木。木者，五行中之束方也。廉贞星者，应乎五行则为火者也。水中之火，即水为形，而火无形者也。玉泉之流上行，即所谓水中之火也。象坤之为复，一阳生也。此则十月顺行，至於十有一月者，自然也。凡子之时亦如之。子行九刻，发关上流，玉泉下来，用金液炼形者也。五行入於药，则所谓火也、金也、木也，合卦而行者也。精神合象，常不离於气海，精从其神，投气海之中，於是成鼎矣。神气者闭服之，则气长生矣。气驰精而上行，至妙者也。神应气逐，谓之火焉；精应气随，谓之水焉。吾之入药也，天门之气不出，绵绵若存，故气不出身，精神自转，如天之火、地之水，水之下是火，火之下是气。此五行之自然也。
　　上之七窍者，七政也；下之二窍者，辅星也。此可以象天地之运用者也。昆仑者，顶也；天柱者，夹脊二十有四节也。左右以首转之运之，则百脉通流矣。发两关者，举左右手也。举起折身，若复称之则窍通，流入於上宫。上宫者，脑也。行道者，任其性，闭即闭，寐即寐，行即行，而性不可有击焉。常守丹田之神，其能守，如不守，斯真造化者也。
　　乾六，大肠？也；坎一，肾也；艮八，膀胱也；震三，肝也；巽四，胆也；离九，心也；坤二，小肠也；兑七，肺脾也；土者，中官之火也，水之中金生者也。木生金中，水生火中，惟土合四时之季，而在中宫者也。
　　人药镜中篇
　　至游子曰：吾得崔公之书二焉，皆言元气者，铅汞也。炼之九转，斯成仙矣。
　　其一曰采药者，何也？龙虎交腾，日月以飞焉。九曲者，真元之祖，可以别二仪者也。九曲者，何也？小肠是也。二仪者，日月也，真汞铅也，大药之源在其中矣。
　　其二曰木汞金铅者，何也？二八之元，日月之精，自一水而生者也。吾於二八之门抽添勿差焉，则药海明真降日华矣。於是炼之千日，可以成金玉之形焉。
　　其三曰至药抽添者，何也？吾於日月二弦，而抽添焉。以赤龙火车於二时炼之，於是巽风生而星辰列矣。此二时者也。火车者，阳之象。
　　其四曰龙虎铅汞者，何也？龙抽其汞，虎添其铅，浮沉於鼎之中，二物全矣。於是配以坎戊，合以离己。吾尝识阴阳升降之二时以兴功，而不失乎铢两，始可以成大药矣。
　　其五曰海底求阳乌者，何也？方其振羽於海及其奔冲，则勿使火神飞焉。盖火杂入於丹阙则息火，至乎#2沐浴之日则可以用阳火，采取金砂八两，是谓真阳焉。此还丹之枢会也。於是碧浪金波，灌乎坎男矣。
　　其六曰符星入元宫者，何也？符星转而入於元胎之宫，以制铅霜之红，斯金丹返、天符还真之气者也。於鼎之中，自然成银液，其状芙蓉焉。
　　其七曰火得纯阳者，何也？纯肠者，乾也。金丹至於七返，则阳气过於六，而逢庚之气制之，於是秋石为琅牙矣，铅霜结返丹矣。合和有道，则有九转阵和之气见焉。其八曰阴阳拘制者，何也？拘制有玄关焉。火至於南方则不炼矣。於坤之鼎，阳为阴所制，其铅斯为白雪，其状桃华，炼之至於九九，则铅汞镇於丹田，可以胜寒暑矣。此铁牛之锺金钱者也。
　　其九曰奔腾瑞气者，何也？ 其气镇於坤宫，霓车从风而逆转。於是得日月之根，黄芽就而成玉，所谓金丹阳质而换胎者也。大道玄基以火频炼焉，斯入於仙矣。
　　其十曰虎踞龙铨者，何也？其逐斗之鳄焉。乾坤定位而至於下弦，则鼎之中生气加矣。姥女、婴儿，其服绛销。此金丹之子母相成，阴阳结而不散者也。服之千日返童颜矣。
　　其十一曰九气冲全者，何也？冲全则百倍矣。霞光射於神炉，黄婆之心定，而男女浴於绛珠。此其九转而成玄珠，服之一圆，其寿千龄；再服再炼，斯可长生久视矣。
　　其十二曰玉帝新封剧位者，何也？炼之以成坎离，神光自然出入，隐显分明，阳神日壮，阴邪日消，於是长生矣。此玉帝封乎太一之君者也。
　　其十三曰九年丹鳌者，何也？九年得乎天机，万里奔腾而不迷，炼之千日，斯羽化者也。
　　其十四日灭没者，何也？吾之兴功遇乎日月二弦，有损无益者也。修炼者於是灭没欤！故曰阴阳停泽二弦乎矣。二没相交，灭没并矣。至此则会聚而炼之，而后成真焉。
　　其十五曰采药者，何也？收金采玉藉乎天，元阳火交加以炼之，於是铢两之数足，则龙行雨过，而入於昆源矣。阴真君曰：采有日，取有时者也。
　　其十六曰刀圭者，何也？日月之精也、真气也。阴阳之二，土主生万物，是为刀圭隐於脾之鼎，遇二气分而成变化矣。其后纯阳子吕洞宾尝闻之於崔公而叹曰：吾知修行有据，性命无差，道成其中矣。於是纯阳子复为之演释焉。
　　纯阳子曰：昔黄帝周游四方，至青城之山，见岐伯、广成子、黄谷子，遂明大道。於是究百刻之法，金铅玉汞采三元而下火以烹之，於百刻之中而为造化，惟收#3胎兔自然成矣。盖以百刻者，定其息一刻。
　　道枢卷之三十七竟
　　#1 约：原作『手』，据辑要本改。
　　#2乎：辑要本作『於』。
　　#3收：辑要本作『牧』。
　　道枢卷之三十八
　　至游子曾慥集
　　会真篇
　　张皇幽经，扬厉玄言；明示来今，入道之门。
　　华阳子施肩吾也曰：水、火、金、木、土，五行也。相生而为子母，相克而为夫妇，举世皆知也。明颠倒之法，知抽添之理者鲜矣。上、中、下、精、气、神，三田也，举世皆知也。得返复之义，见超脱之功者鲜矣。明五行之颠倒，然后可以入道，知其抽添，方为有道者也。得三田之返复，然后可以得，道至於超脱，方为成道者也。
　　吾观夫得道而超脱者，西山十余人而已。其要盖二十有五焉：曰识道，曰识法，曰识人，曰识时，曰识物，曰养生，曰养形，曰养气二日养心，曰养寿，日补内，曰补精，曰补气，曰补益，曰补损，曰真水火，曰真龙虎，曰真丹药，曰真铅汞，曰真阴阳，曰炼法入道，曰炼形化气，曰炼气成神，曰炼神合道，曰炼道入圣。
　　葛仙公曰：释子滞於顽空，儒者执於见在，不知先圣之道存於一心也。纯阳子知其然，故好性宗，修乎天爵，而弃人爵；鄙乎顽空，而悟真空焉。此不可以不识道者也。
　　太上隐书曰：三千六百法，而养命者数十家。三千六百者，十年之期也。数十者，天一、地二、天三、地四，天五、地六，天七、地八，天九、地十，五行阴阳之数也。
　　昔者华佗#1谓久逸而气滞血凝，观五禽之戏而作导引，使荣卫通畅，后人因之名为般运者，误也。昔陈义遗女於道，效龟之吐纳，终年饿而不死。后人因之名为服气而求丹药者，误也。张绍谓五味乱人之真液，一藏好则一藏恶，一气盛则一气弱而罢五味。后人因之名为休粮者，误也。刘洞知真阳真阴，有余则引其子，不足则杀其鬼，补且泻之。后人因之以采日精月华，而取天地之正气者，误也。容成子教黄帝房中之方，恐其走失真气，．而亏修养之宜，故为制御於可欲之境而已。不知采战有功，而夺其气。后人因之遂谓以人补人者，误也。黄帝修养於崆峒而无功。广成子教以炼外丹，以补久虚积阳之损。后人因之欲饵无情金石者，误也。
　　扁鹊释《灵枢》之篇，谓鼻引清气，口吐浊气，留之二十有四息，为火一两，以之炼真铅如戏蕊，其名曰阳胎；以之炼真汞如含莲，其名曰阴胎。胎在财息住，息住则神存，积而入圣。后人因之以多入少出为闭息之法，聚气为胎者，误也。《九仙经》曰：大病用火，小病用水。用火者，纳气而升於身，使真气遍於四大，以却阴邪；用水者，纳气而升於身，使气透如涌泉，定中以意送於病之所在，则气血通而无滞。后人因之闭气以舌为辖辅，左旋右搅，收敛余津，漱而咽之，复随肠胃传送於外，谓之浇濯以长黄芽者，误也。《通玄经》曰：守无为之道，得自然之理，清而不浊，静而不动。后人因之持静绝边者，误也。《灵宝内观经》日：外境不入，内境不出，闭目内视，降君火於下田，布黄云於四大，笙簧车骑罗列往来。后人因之身如槁木，心若死灰，失於昏寂，阴灵出於天门，止於投胎就舍者，误也。於是又有开顶取缩龟，住山识性，烧炼读诵，布施供养，皆无益者也。殊不知己之水火焉，火中有水，水中有火，火上负阴，恍恍惚惚，其物为真一之水；水上抱阳，杳杳冥冥，其精为正阳之气。此不可以不识法者也。
　　学道者必有师。张梦乾三遇海蟾子，得三成之道；解志一见许旌阳，授九转之功；王猛见长寿大仙，而识大道；梅福遇大洞真仙，而尽天机。然师者，或自隐而不言，或盛德若不足焉。黄帝求赤松子半年，止得《中戒经》，以防外失；刘安从王道厚终年，而得一小法，不及修养，故阴长生，不以马明生久病而息其业，葛稚川不以郑思远家法而诲於人。然则，师者岂易识哉？固有大辩若讷者，善为辞说者，道貌古颜者，大醇小疵者，始愚终圣者，此不可以不识人者也。
　　古先至人欲修炼者，必先修养焉。凡沐浴，不可以当风然未若真沐浴者也。此何谓欤？幽室静房，闭目冥心，升身正坐，使元气上升，通满於四大，上入於泥丸。此所谓真沐浴。盖万万於外之水火矣，尸於顺阴阳升降之宜，明月月往来之数者乎！
　　夫春生夏长也，而梅艳菊芳矣；秋收冬藏也，而柏实松茂矣；人而不能养真性以炼形，愧於草木者也。鹤知夜半，因阴成阳。燕识戊己属水避土，蛇巳日不行路，莺春时而出谷；人而不能养元阳以藏真气，愧於禽兽者也。无知者耗失其八百一十丈之元气，而不知其气春在肝，夏在心，秋在肺，冬在肾。此其大运而随天者也。子在肾，卯在肝，午在心，酉在肺，此其小运而随日者也。
　　天地之春夏秋冬，日月之弦望晦朔，人之子午卯酉，其相合者也。天地之日月，月之日，日之时，人之度，名三百有六十焉。天地之气，日月之度，人之时，各二十有四焉，又其相同者也。
　　自子至於午而气生者，阳也；自午至於子，而气谢者，阴也。日寅、日辰、曰午、日申、曰子、日戌、曰甲、日丙、曰戊、日庚、日壬，阳之时也；日卯、曰巳、日未、日酉、曰亥、日丑、日乙、日丁、日己、日辛、曰癸，阴之时也。辰为太阳，卯为阳明，寅为少阳，丑为太阴，子为少阴，亥为厥阴，戌为太阳，酉为阳明，申为少阳，未为太阴，午为少阴，巳为厥阴。故午者，肾之气与心之气交，自下而上，三阳聚之时也。子者，心之气与肾之气交，自上而下，三阴聚之时也。魂为阴中之阳，其气生於卯之初焉。魄为阳中之阴，其气生於酉之末焉。养阳者不当在乎春夏，所以养之者，以其气在於心与肝也；养阴者不当在乎秋冬，所以养之者，以其气在於肾与肺也。夏至之后，真汞积於绛宫；冬至之后，真铅积於丹田。
　　木运交乎天雾，二十有五度，是为巽也。以阳交於阳，当此之时，宜收之以成大药焉。金运交於灵符，二十有五度，是为乾也，以阴交於阴，当此之时宜炼之以为还丹焉。故起火炼形在乎气升之前，聚火运之在乎阴降之际。若夫炼形住世，则以气为先，用五行相克之时，炼气超凡，则以时为先，使三田返复之候，彼不见功者，王时不收也，损时不补也，散时不聚也，合时不取也，无时不求也，还时不炼也。此其不可以不识时者也。
　　正阳子曰：心者，天也；肾者，地也；肺者，月也；肝者，日也。
　　崔玄真曰：肾之气者，婴儿也；心之液者，姥女也；肝之气者，阴中之阳，是为日之魂也；肺之气者，阳中之阴，是为月之魄也。
　　何谓四象乎？日心者，朱雀也；肾者，玄武也；肝者，青龙也；肺者，白虎也。
　　葛仙公曰：婴儿者，心液之上，正阳之气也；姥女者，肾气之中，真一之水也；金公者，肺之老阳也；黄婆者，其阳微弱，当使之复还下丹田；余液者，老阴也。肾掖至於脾液，是为真阴近於少阴，其阴衰弱，当使之复还下田。此亦四象者也。
　　太白真人曰：五行颠倒术，龙从火内出，五行不顺行，虎向水中生，何也？
　　华阳子曰：龙者，束方甲乙也，何以出於火中欤？盖心液正阳之气也，故日阳龙出於离宫焉。虎者，西方庚辛也，何以生於水中欤？盖肾气之中，真一之水也。故日阴虎生於坎位焉。龙本阳物，而善升举，其在水中，乃阴中阳也，故比於心液之上正阳者焉；虎本阴物，而善奔驰，其在於陆，乃阳中之阴也，故比於肾气之中真一者焉。
　　阴真君曰：北方正气为河车，何也？
　　华阳子曰：人之身，万阴之中有一点元阳焉。元阳上升，熏蒸其胞络，於是上生乎元气，自肾气以传肝，肝气以传心，心气以传肺，肺气以传肾。是为小河车也。肘后飞乎金晶，自尾间而起，故从下关过中关，从中关过上关；从上田至中田，从中田至下田。是为大河车也。纯阴下降，真水自来；纯阳上升，真火自起。一升一沉，相见於十二楼，还丹出其金光，集然万道。是．为紫河车也。车之行於河也，犹气行於血络者焉；车之载物，犹气中藏乎真水者焉。
　　广成子教黄帝炼丹於崆峒，铅在五金而为黑金，就黑金而取银焉；砂在八石而为赤石，就赤石而取汞焉。以汞合於铅，斯谓之宝欤！．此外也。
　　若夫肾之所藏真气者，铅也。阴阳所合之真精者，汞也。火候无差，则精为汞，汞为砂，砂为丹。故日真铅是也。肘后金聂飞入於上宫，自其顶而入於下田，真火前起而升入於泥丸自心而过重楼，一阴一阳，上水下火，而得既济之道，奔於元海，而为紫金之丹。故曰真汞是也。阴阳者有四交、四合：日阳交阴，日阴交阳，日阳交阳，日阴交阴；日阴合阳，日阳合阴，日阴合阴，日阳合阳。应乎天地之八节、日月之八候者也。此其不可以不识物者也。
　　古今谈养生者多矣，少思寡欲者，可以养心而已；绝念忘 机者，可以养神而已；饮食有节者，可以养形而已；务逸有度者，可以养乱而已；入清出浊者，可以养气而已；绝淫戒色者，可以养精而已。华阳子曰：斯非养生之至者也。
　　善养生者，於王之时，则养而取之；衰之时，则养而补之。春则养其脾，秋则养其肝，夏则养其肺，冬则养其心。炼形则起火矣，还丹则聚气矣。此年中用月者也。
　　春夏则养其阳，何也？以真气随天之大运在於肺与肾。肾肺者，液降之所也。此阴阳传送者也。肾之气生於子之时，是一阳生於二阴之中者也。於时澄心静虑，闭目升身，内想火输起於丹田。此气生而养之有法者也。肝之气生於卯之时，是一阳生於二阴之中者也。於时孤坐闭目，多入少出，内存男女相见於黄屋之中，而产就婴儿。此阳生而养之有法者也。心之气生於午之时，是一阴生於二阳之中者也。於时忘言绝念，满口含津，以攻心之气而不散，内存龙虎交合於烟焰之中，盘於金鼎，奔流於下丹田。此阴生而养之有法者也。肺之气生於酉之时，是一阴生於二阳之中者也。於是闭目冥心，微胁其腹，内存大火炙於鼎中。鼎中有三昧之火齐发炎炎。此阴生而养之有时者也。於是三百日胎全而真气生，养其真气而炼之，则生神矣。三花聚顶，五气朝元。五百日阳神生，养其阳神
　　而炼之，则合道矣。夫自生形而养之，以生真气；自生气而养之，以生法身。法身者，身外有身者也。此养生之道也。
　　善养形者，先寒而衣，勿顿多焉；先暖而解，勿顿少焉。久劳则安闲，以保其极力焉；久逸则导引，以行其滞气焉。暑当风则荣闭卫结；夏卧湿则气散血注，冬而极热则肾受虚阳，及於春夏，肝与心必有壅蔽之疾；夏而极冻，则心抱浮寒，及於秋冬，肺与肾必有沉滞之患。善养形者所为戒也。勿极饥而食，食勿过乎饱，饱则伤神，饥则伤胃矣。勿极渴而饮，饮勿过乎多，多则损气，渴则伤血矣。沐则用旬。旬者，数满而复还，真气在脑者也。沐之则耳目聪明矣。浴则用五。五者，五气流传遍浴之，则荣卫通畅矣。然浴不可频，频则虽肌体光泽，而血凝气散，久而气损，故有瘫痪之疾，是气不胜血，而神不胜形也；沐不可频，频则气壅於上脑－，滞於中，久而经络不能通畅，故有体重形疲之苦。是以古人以阳养阳，阳不耗散矣；以阴炼阳，阳不损弱矣。一年之内，春夏养阳，秋冬养阴，斯借阴养阳，以阳消阴者也。一日之内，午之前炼乾以气，故前起炼形，后起金晶焉；午之后炼坤以药，故有药则聚气锻丹，无丹则收火煮海焉。此皆真阳用於其身，吾所以养形者也。
　　夫禽之一冲，其制在气，故履空如实焉；松柏之气坚，故常茂焉；龟鹤之气住，故不悴焉。然财善养形者，可不务养气乎！若夫不语为养者，乃保气也。其失之昏，入清出浊为养者，乃换气也。其失之虚，多入少出，攻病可也；以为胎息，非也。上咽下擂，聚气可也；以作还丹，非也。绵绵若存，用之不勤，委气而和神也。息之要住，纳之不出，闭气而炼形也。一咽复一咽，双收二夹，以虚咽为法，惜气取水以溉灌者也。正坐升身，气满四大，血络通行，营卫和畅，布气以焚身者也。是皆非养气也。
　　善养气者，生之时养之，使不衰焉；弱之时养之，使不败焉。古之行屯之象者，取阳之初生，屈而未伸，故朝屯以养气之茂也；行蒙之象者，取一阳处於群阴之中，暗而不明，故暮蒙以求阳之义也。是以气者，不可有所伤也。才所不敏而强思，则伤矣；力所不及而强举，则伤矣。悲哀憔悴，勋伤矣；喜怒过度，则伤矣。汲汲所欲，则伤矣；戚戚所怀，则伤矣。非特此也，久谈剧笑，寝息失时，挽弓张弩，耽酒呕吐，饱食则外，跳步喘息，欢呼哭泣，阴阳不交，积伤至尽，则夭矣。善养气者，处乎寂寞，淡然无欲，冬至则阳生矣。至於春分之后，阳盛阴散，防其余阴入於腹，而为苦寒之患，夏至财阴生矣；至於秋分之后，阴盛阳散，防其余入於腹，而为酷暑之患。勿观死，死之气触生气者也；勿近秽，秽之气触真气者也。真气未壮，朝勿虚食，常充口焉；真气欲绝，暮勿实食，常臧口焉。
　　夫气者，如缕焉，触之斯断矣；如姻焉，扰之斯散矣。不能养之，失保形之道也。然养气不及采药，采药不及炼气，采气还元，可以成金丹而羽化者也。故未炼则先采之，未采则先养之，此吾所谓养气者也。
　　人以形为舍，心为主。心者，火也。其为南方盛阳之精，其宿荧惑，其神朱雀，其状三叶，其色朱莲，是为神明之所依焉。是以从道受生，谓之命；自一禀形，谓之性。所以任物，谓之心。古先至人教人修道，即修心也。虚心以还其实也，无心以除其有也。定心令不动也，安心令不危也，静心令不乱也，正心令不邪也，清心令不浊也，冷心令不秽也。又在乎少思少念，少欲少事，少语少笑，少愁少乐，少喜少怒，少好少恶，使灵光不乱，神气不狂，而后可入道也。多思则神殆矣，多念则志散矣，多欲则损寿矣，多事则役形矣，多语则弱气矣，多笑则伤藏矣，多愁则摄血矣，多乐则溢意矣，多喜则气乱矣，多怒则百脉不定矣，多好则昏迷矣，多恶则憔悴矣。其源不洁，和气自耗。此吾所以养心者也。
　　集灵资道，神气相合而为寿，大者一万二千岁，中者一千二百岁，下者一百二十岁。知修炼之方，而不知养其寿，则修炼亦无功矣。
　　何以养寿？行不多言，以其伤神而损气也；寝不张口，以其泄气而损神也。勿临危而登峻，以其魂飞也；勿玩杀、勿看斗，以其气结也；勿吊死、勿问疾，以其喜神散也；勿卧湿、勿当风，以其真气弱也；勿入古庙凶祠，以其神惊也；勿戏狂禽异兽，以其神恐也；勿对三光而没，勿绮语妄言，以其损年也。饮宴勿亵於圣像，以其魂魄不安也；坐外勿近於丘墓，以其精神散也；枯木大树不可息，以其久阴之气触阳神也；探水大泽不可过，以其至寒之性逼真气也；不时之果勿食，以其内邪气也。此吾所以养寿者也。
　　男之右肾先生焉，盖外精内血，以阴为裹者也；女之左肾先生焉，盖外血内精，以阳为裹者也。於是肾生脾，脾生肝，肝生肺，肺生心，心生小肠，小肠生大肠，大肠生胆，胆生膀胱，膀胱生三元，三元生三焦，三焦生八脉，八脉生十二经，十二经生十二络，十二络生百八十系络，百八十系络生百八十缠络，百八十缠络生三万六千外络，三万六千外络生三百六十五骨，三百六十五骨生八万四千毛窍。
　　精者，母也；气者，主也。五藏各有精，精之中生气焉；五藏各有气，气之中生神焉。炼精可以为丹，养气可以为神，斯长生之道也。
　　善养命者，养其五藏之根也，根固叶自茂矣。善养形者，养其五气。五气者，源也，源深流自长矣。然五藏各有一时焉，故一王则一弱。吾能补之，使之调和，则百骸理，而百疾除矣。
　　真气大运，随於天者也；元气小运，随於日者也。於是春之时，肝王脾弱，则食甘以养其脾，粳米、枣、牛、葵菜。清心而无忧恐，其伤於肝也。肝恶风，则隐坐以避焉。以日言之，则卯之时，以待小运生乎元气，传送於肝，暝目以养其肝，一旬可以视秋毫矣。夏之时，心王肺弱，则食辛以养其肺，黄黍、桃、鹦、葱菜。清心而少喜恐，其伤於心也。心恶热，则静坐以避焉。以日言之，则午之时，以待小运生乎元气，传送於心，绝念安居，以养其心，一旬可以通百脉矣。秋之时，肺王肝弱，则食酸以养其肝，豆、李、犬、蕾菜。清心而勿悲恐，其有伤於肺也。，肺恶寒，则静居以避焉。以日言之，则酉之时，以待小运生乎元气，传送於肺，升身静坐，以养其肺。一旬其肤光泽矣。冬之时，肾王心弱，则食苦以养其心，小麦、橘、羊、球菜。清心而无恐，恐其有伤於心也。以日言之，则子之时，以待小运生乎元气，传送於肾，敛身正坐，以养其肾。一旬其丹田暖而气力刚健矣。四时之季，脾王肾弱，则食咸以养其肾，粟、山药、猜、韭菜。安心而无恐，恐其有伤於脾也。脾恶湿，则静坐以避焉。以日言之，则辰戌丑未之时，以待小运生乎元气，传送余气於脾，静室闭气，多入少出，以养其脾。一旬则体光华，而经络畅矣。若夫修炼下功者，则於五藏不必如是焉。此吾所以补内者也。
　　心、肾、肝、肺、脾，五藏也；大肠、小肠、膀胱、三焦、胆、胃，六府也。毛发、皮肤，目、耳、鼻、舌，手足，荣卫，经络，穴，四体也。心之气在肝，肝自生精焉，其精不固，则目眩无光矣；心之气在肺，肺自生精焉，其精不实，则肌肉弱矣；心之气在肾，肾自生精焉，其精不满，则神气臧少矣；心之气在脾，脾自生精焉，其精不坚，则发齿自衰矣。故肾者，精海也；心者，气馆也。真精在肾，余精自还於下田矣；真气在心，余气自朝於中元矣。思虑悲哀之耗气，如漏鼎中之气；淫邪祸乱之走精，如析薪釜下。补之之道，惟房中所当先绝者也。
　　精者，何自生乎？万物受天地纯粹之气，而人饮食乎万物充实之资，纳之於胃，与真气相合，流转於肾，其虚气盈矣。对境生心，心之火下逼於肾，气不能上升，左旋右盘，如急风震雷，透过於膀胱，变为精华，於是真气走失，而火上起，肺开而心冲，肝浮而胆横，万神以真火烧之，弃体外游，骨解筋伸，与死无异焉。故一泄则一气弱，百泄则一神去，千泄则一藏损，乃至於枯竭而死矣。然上圣有还精之道焉。
　　若夫志在於玄元，则肾气交於心气，积气而生液矣。其如悬珠垂露，还於丹田，火候无差，自然凝结。其形弹丸，其色朱橘，於是气中生气，精气成神，积之可以入圣矣。彼少学而无知者，采女之津气以为阴丹，炼金石以为外丹，方其气盛，则未见其损，及於元阳耗散，丹台空虚，饵之在复，斯有速亡之患焉，非若吾所以补精者也。地中阳生，自阴中来；天中阴降，自阳中来。并无走失，而有震动倾侧之愆。况夫肾者，水也，水之中生气，其微如缕，而六欲伤於外，七情伤於内，重楼走失於上，金龟抛泄於下。譬犹漏网包风，能无损乎？则恶可不知补气之道哉！天皇圣胎，上法也；达磨胎息，中法也；扁鹊辩《灵枢》之篇，葛洪释胎息之说，因胎生息，因息就胎，下法也。此吾所谓补气者也。
　　补益之道亦多矣。起卧有四时之早晚，行止有至和之常制，调和筋脉有偃仰之方，养正除邪有吐纳之卫，流行营卫有补泻之法，节宣劳逸有与夺之要。忍怒以全阴，抑喜以养阳；以清虚去其狂虑，以安闲养其真性。以气补气，气自有余矣；以神补神，神无不足矣。气盛而形延久矣，神住而命悠久矣。午之前可以炼乾焉。午之后可以炼坤焉。其气由肾中而生，自子时为始，午时为终－，其气升而王矣。
　　炼乾者，何也？静坐幽室，闭目冥心，升身勿动，使气满於四大，熏蒸其体，荣卫通和，积日气秀而卫清矣。及夫肾气至心，积气生液，液由心中而生、自午时为始，子时为终，其液降而盛矣。炼坤者，何也？闭目冥心，敛身正坐，以左右手抱其腹，降心火於丹田，烹蒸气海，积日气王而神清矣。此补益於气者也。
　　冬避寒，夏避暑；寒避风，暑避热。动勿劳其支体，闲勿息其肌肤。五日一浴，十日一沐。气王之时勿动，血王之时勿息。此补益於气者也。
　　故补益於形，不若补益於精；补益於精，不若补益於气；补益於气，不若补益於，神；补益於神，则形神永安，近於仙矣。此吾所以补益者也。
　　男之气八百一十丈，九九八十一，纯阳之数也；女之血三石六斗，六六三十六，纯阴之数也。气以九九而损，血以六六而竭，自然之理也。又死败坏而不知修养乎！
　　一日之忌，暮无大醉；一岁之忌，暮无远行，终身之忌，暮无然烛行房。盖补损之大端也。
　　五味不可偏多也。故酸则损脾，甘则损肾，咸则损心，苦则损肺，辛则损肝，不可不戒也。
　　大药未就，尚有饥渴，一日三餐，不可饱也。朝不虚，暮不实，上也；素无味，淡无荤，次也。五藏积滞，则用呼、呵、咽、吹、嘻、嘘以治之。然春不可呼也，夏不可咽也，冬不可呵也，秋不可嘘也。四时常嘻，则三焦无不足矣。八节不吹，则肾府难以盛矣。
　　有余则引其子，不足则杀其鬼，何也？肝本嘘也，若引其子，则用呵焉，以泻心之气。心之气既行，则肝气自传矣。肝之气不足，则杀其鬼者，肺以金而克木也。木妇而金夫。夫者，鬼也。肝弱则肺有余，用咽焉，以泻之可矣。夫无过与不及，则阴阳其自正乎！此吾所以补损者也。
　　肾，水也，其中生气则为火矣；心，火也，其中生液则为水矣。冬至地中阳生，及夏至而至於天积阳而生阴，其阴感阴，而阴得不耗焉。故散为雾，凝为露。雾露者，天之所出阴而为真水也。夏至天中阴降，及冬至而至於地积阴而生阳，其阳感阳，其阳得不耗焉。故升为云，施为雨。云雨者，地之所出阳而为真火也。其犹人之受胎之初，二气相合，阳气一升，心为气馆焉，其中暗藏真水在於心矣；阴气下降，肾为水府焉，其中暗藏真气在於肾矣。不然，安得肾气至心，积气生液，一阴生乎？二阳心气至肾，积液生气，一阳生於二阴乎？
　　故人有三火、八水焉。水者，以一气传一气，积气生液，而五藏各有液焉，其名日色水。肾气之中，藏真一之水，而为阴虎，其名日真水。肘后飞金晶，入於上宫，自上而下，与真火相逢，成乎既济，其名日神水。有疾者，闭口纳气，一咽复一咽，定中送至於病之所在，其名日法水。丹成而浇濯，则为沐浴之法，炼形而生真气，则为还丹之法。海蟾子曰：两曜殿成七宝铸，一渠流传八琼浆。此玉液还丹也。
　　纯阳子曰：水火都来相问作，卦候飞成地天泰；一升一沉阳炼阴，阴尽方知此理深。此水火既济也。逍遥子曰：法水能朝有秘关，逍遥日夜遣循环。此法水治病者也。
　　三火者，何也？膀胱者，民火也；肾者，臣火也；心者，君火也。
　　无知者为物所扰，至於怒且忧者，则为无明之火矣。若降而下焚丹田，至诚守之，一意不散，其名日烧丹。其火升之上起，复过於三关，其名曰河车。其升之前起，上过－於重楼，其名日炼形。其前后俱起，遍满四大，其名日焚身。焚身者，入於静室，散发披衣，闭目冥心，正坐握固，叩齿集神，升身起火，微以留息，少入迟出，默想如脐之下有火轮焉，其大如斗，须臾火起，吾身为之轮，盖以罩其身，於是阴邪不敢近矣。行此者，须嗜欲久绝，丹元坚固，而后可也。此吾之真水火者也。
　　纯阳子曰：因看崔公入药镜，令人心地转分明；阳龙言向离中出，阴虎还於坎上生。二物会时为道本，五方行尽得丹名；修真上士如知此，定跨赤龙归玉京。
　　《药镜》曰：肾之中生气，气之中暗藏真一之水，是为阴虎生於坎者也；心之中生液，液之中暗藏正阳之气，是为阳龙生於离者也。故龙者，非肝也；虎者，非肺也。然孰能达交会之时，悟采取之法乎？肾之气传於肝气，肝气乃生矣。於是肾之余阴，以入於脾，其气过脾则为纯阳。其气之中有真一之水，以至於心，积气生液，如悬珠垂露，还於下田，不复随没水以传於膀胱。夫能用火之候无差焉，可以炼而为一气，气中生气，以肾气合於心气，是为虎交於龙者也；及夫下火加臧有时，抽添有数，以心气合於肾气，是为龙交於虎者也。
　　若夫下关透矣，起於尾阎，左升者为龙，右起者为虎。其气从夹脊双关，至於分道领，则阳龙之气入於内院，阴虎之气入於天池，左旋右盘，三十有六数，於是真水下降，如甘露之入心，是为龙交於上宫，不必於心肾有上交下合之别也。胎全而真气生，则防其太过，必济之以水，斯有玉液、金液之还丹矣。其久也，行於经络，而变阳酥焉；凝於中府，而积白雪焉。防其太过，必举之以火，斯有炼质焚身矣。还丹之时，阴虎单行，不必交於龙也；焚身之时，阳龙独举，不必交於虎也。三百日内丹成，可与天地齐矣。此吾所谓真龙虎者也。广成子曰：天地升降之宜，日月往来之数，而为内丹焉。黄帝行之，久而无功，盖其根元不固矣。乃於崆峒之山，配合金石而为外丹焉。内丹者，真药也；外丹者，治疾而已。内丹之始，本乎二气交者也。其凝结在於丹田，变精为汞，汞变为砂，砂变为丹，於是真气自生，以气炼气，气合神聚，神聚而道成矣。岂外丹之可比乎？故吾之丹者，龙交虎合，结为玄珠，火候无差，而成大药者也。广成子以朱砂炼乎，九转而为神丹；陈七子以七宝丹砂炼之，九转而为灵丹；刘安以童便炼之，七转而为还丹。此外丹也。然必内事兼修，内外俱成。若夫独用外药，则气弱神衰，不能留天地之秀气，返为害矣。此吾所谓真丹药者也。
　　人之初也，先生其肾，次生其心。肾者，北方壬癸之水，在五金而为铅者也；心者，南方丙丁之火，在八石而为砂者也。於银之中以取铅，如肾气之中，暗藏真一之水者乎！於砂之中以取汞，如心气之中，暗藏正阳之气者乎！二者合则为丹矣。故肾中生气，气中生水，以肾水合於心肾之上，使正阳之气凝结於黄庭，是乃真铅也。肾气合於心气，积气生液，结为玄珠，还於下丹田，此汞也。丹既就矣，真气升矣，肾之气入於顶，而真水降焉。一升一沉於十有二楼之前，斯既济之道也。既济一过，而还於下丹田，是乃真汞也。此吾所谓真铅汞者也。
　　肾，水也，水中生气，其名日真火焉。气之中暗藏真一之水，盖阴中有阳，阳中有阴者也。心，火也，火中生液，其名日真水焉。液之中暗藏正阳之气，盖阳中有阴，阴中有阳者也。三花者，三阳也；肾气者，阴中之阳也；丹中真气者，真阳中之阳也；心液之气者，阳中之阳也。
　　道之要，其在乎阴尽而纯阳乎？《圣胎诀》曰：当降心火於下田，外境不入，狂虑泯绝，一气聚於气海，肾气不能上升，则其息渐少矣。纵出之，亦悠然而臧焉。故胎息者，自然也，善乎！
　　达磨之言曰：人之气，日有走失，莫若内观诸世界游於身之天官，超於清虚之妙境，贵乎无漏而已。故一念不生，一意不动，无毫发走失者，是乃真胎息也。
　　扁鹊论《灵枢》曰：冬至之后，铅积之一分，状如戏蕊，以镇於丹田。其法以鼻引清气，闭口不出，以定息二十有四数，为火一两，四旬有五日，其火进乎十有六两，於是炼就阳胎焉。夏至之后，汞积之三分，状如抱卵，以镇於绛官，亦以鼻引清气，闭口不出，以定息二十有四数，为火一两，四旬有五日，其火进乎十有六两，於是炼阴息焉。投阴息於阳胎，以生真气，真气以生元神，神形合而为一，则与天地齐年矣。离而为二，则身外有身，返乎三岛十洲之上矣。
　　葛洪论胎息曰：不达胎息之妙，纵能闭之，少时随即出矣。喘息不已，非止不能留所闭之息，而又元气虚损，反为所来阳气夺之。若夫气急，未急之前，而升身焉，可以停留少时矣。勿使太急，急则先以鼻引气一口也，续以新取之气，挽出旧闭急者之余气焉。故得夺住其气，其能积之，则形神爽清，百疾去矣。然曲留强住，非出自然，所以为胎息之下者也。彼有咽气以救饥渴，行气以壮饥肤，收气以补下丹，养气以返童颜，运气以益血脉，未若胎息之补气者也。
　　定乎百息，关通而疾除矣；定乎千息，则气血不交，而阴阳自合矣；定乎万息，则气住神藏，道斯成矣。此吾所谓真阴阳者也。
　　昔有以冬至之后阳生，及春分之后余寒入於肠胃，成伤寒之疾，则居静室，盘膝正坐，闭目冥心，定息住气，以左右手迭之，兜其外肾，倒身向前若跪礼，二十、三十过，则汗出而寒散矣。昔有下元玲虚而梦泄漏，则於日落之后，静坐幽室，以手兜其外肾，以手搓脐之下各八十有一，左右挽手，为之者九过，则丹元暖而真气盈矣。昔有幽居静坐，绝念忘言，下其心之火，闭目存想如火输焉，炎炎积日，则气海坚固而美颜色矣，诸秽尽下而胜寒暑矣。
　　昔有过乎饮食，注满於胸臆，或寒热凝滞，或痛结壅塞，则静坐以鼻引其清气，口闭不开，多入少出，以攻其病，太紧则放焉，三五过则疾除矣。昔有以心之上为阳，而阴不能至；以肾之下为阴，而阳不能及也。故涌泉之上，气升而不降，血住而不升，於是阴凝而阳散，有足膝沉重之患，则高举左右足，使气倒行，流於涌泉，逆诉於丹阙，则足轻而疾少矣。昔有四支五藏凝滞壅塞，则静坐澄心，闭目绝念，运心气以攻所病，闭息少时，其攻必胜矣。此皆法也，未若一阴一阳之道也。
　　知夫一日之问，丑之末，亥之初，则为阳合阴焉；辰之末，巳之初，则为阳交阳焉；未之末，申之初，则为阴合阳焉；戌之末，亥之初，则为阴交阴焉。知此者，道何远乎？此吾所谓炼法入道者也。
　　形者，气之舍也；气者，形之主也。故炼形非真气不可也。
　　彭真人曰：子之前炼乾，午之后炼坤，自寅至於午，乃升身静坐，暝目忘言，鼻之息迟迟焉。密想心宫如夫妇之仪，久则长生矣。
　　元真人名肪曰：自辰而起不语，而以其舌搅於上胯、下胶、恶浊之津咽之。既已，乃呵出心中所积喜怒哀乐之气，於是真气上升，寄留於面目，以手搓之，至午未之问，气盛神昏，侧外闭口而寐，可以延年，可以留形。此知交合时候矣，而未知采取之法者也。
　　夫自子至午者，气生之时也，可以用聚气还丹焉。子之时，肾气生；卯之时，肝气生。至於午之时，则肾气交乎心气，积气生液，还於丹田，是为玄珠长生之药也。
　　何以使不走失乎？当夫辰巳之问，静坐幽室，神识内守，满口含津，勿咽勿吐，鼻之息少入运出，绵绵若存，自然二气相交，凝结如露，百日药力全矣，二百日圣胎坚矣，三百日胎仙全，而真气生矣。气中有气，可以炼气而成神焉。斯采气之法也。
　　自午而至乎子者，气散之时也，可以用收气炼丹焉。二十四息为火一两，夏至之后，以巽之卦，天雾之运，二十有五度行之，炼真汞为阴胎矣。冬至之后，以乾之卦，灵符之运，二千有五度行之，炼真铅而为阳息矣。阳息投於阴胎；於是变金丹者也。
　　广成子教黄帝曰：自辰至於暮，静坐忘念，神识内守，一意不散，降心之火於丹田，存脐之下，如争瓶焉。其中有珠状如弹丸，用炎炎之火，昼夜锻之，至於胎成息住，自然不饥不渴，无寒无暑，可以留形长生。斯进火得时而已，非东气之法也。
　　戌之末，亥之初，气随真液还丹之际，阴交於阴，其气欲散，当居静室，其息不必闭焉，少入运出可矣。心之火下降於丹田，吾则肾气升而不停，心火降而不住，则轻胁其腹，於是丹田自热，可以炼日之中所得之药。始之百日，用乾之卦；次之百日，自兑至於乾；次之百日，自坤而至於乾。乾坤相见，火候无差，加喊抽添，皆合其宜，须肘之后飞金晶焉。故古先上圣於离采药，於乾进火，一二百日而内丹成矣。此吾所谓炼形化气者也。
　　以气炼其形，则其形化气，而体骨轻健，入水不溺，入火不热矣。故以神炼气，炼气成神，不在乎阳交阴会，而在乎抽铅添汞，消二八之阴，换骨炼形，长九三之阳者也。故三百日胎仙全，而真气生，不可再采药矣。惟肘后飞金晶，自肾之后尾间升之，至於夹脊，自夹脊双关升之，至於上宫，不止於肾气补脑。盖午后降真火以炼丹，致阴尽阳纯者也。如是，於子之时，肾气方生，正坐於静室，清心闭目而敛身，则肾之气自聚矣。微升其身，偃胸直腰，先至於夹脊，次至於上宫。自子而至於辰巳，定乎百息，一撞三关，复积心之真火，锻炼於下元之内丹，於是阴固而阳凝矣。气中有气，前升入於顶，后起入於脑，前后俱起，升身勿动，以焚其身，而逐阴鬼焉。故一烧而增一气，十烧而增一神，百烧而延万年，千烧而出尘世矣。
　　古先上圣恐火之太过，则有浇灌之法。始之采药者，玉液还丹者也；次之肘后金晶入脑，自上田入於下田者，双收二夹，虚咽纳气，金液还丹者也。丹既就而真气生，则以真气炼其五藏之气，惟一小运应日，闭息炼气，甲乙则炼肝，丙丁则炼心，戊己则炼脾，庚辛则炼肺，壬癸耻炼肾其详具灵宝篇中。十日一炼，遍於五藏，二百有五十日各炼二十有五数，则真气自聚矣。於是开河车，以五彩之物，笙簧车旗各分其方，上朝於帝阙，入於天宫，或邪魔为梗焉，披衣静室，闭目冥心，升身正坐，则三昧之真火自起而魔散。其形常若腾飞，可以用调神出壳之法焉。此吾所谓炼气成神者也。气满功盈，五气朝於元，三花聚於顶，血凝气聚，万神朝真在於上宫，其所见富贵华盛，犹吾身尔，夫能超脱内院，因循不出，是为困於昏衢者也。
　　出壳之法，吾得三焉。海蟾子曰：阳神欲出，方在上官，而静室孤坐，如鹤出天门，龙升旧穴，猛撞天门而去。正阳子曰：静坐内观，如登七级宝台，自下而上，其级尽，闭目下跳，如梦中方寐，身外有身，勿得远游，亟还其躯，入而不出，与天地齐矣，出而不入，与俗同矣。纯阳子曰：如正阳子之法，内观紫河之车，般神入於天官，留恋而不能超出，故起真火於其中，而化火龙，跃出於昏衢，乃弃壳之妙者也。定之中出其阴神而不能返，其名曰尸解，非道也。此吾所谓炼神合道者也。
　　功成神迁，已弃其壳，尚须积行於世，俟其行满功成，然后受紫诏天书，而居洞天。此吾所谓炼道入圣者也。
　　道枢卷之三十八竟
　　#1佗：原作『他』 ，据辑要本改。
　　道枢卷之三十九
　　至游子曾慥集
　　传道上篇
　　抉开玄关，道无余蕴；窈窈冥冥，大哉乎问。
　　吕子学道，更七十余师，而后遇子锺离子。常问於子锺离子曰：人之生也，奚得安而不病，壮而不老，生而不死乎？子锺离子曰：二气阴阳也合而为人，方其胞胎乎！太初之后而有太质，阴承阳以生，气从胎以化，三十旬而其形具，灵光入焉，始出於胎矣。自太素之后，乃有升降，黄芽长焉五百旬其气足矣，数盈於八十有一。又云八百一十丈也。方年十有五也，阴之中，其阳半焉。譬夫初日之光，昧者不知自爱，丧其元阳，以至陨落，其犹日之反欤！夫欲如子之言，其亦人中取仙，仙中取天乎！吕子曰：仙，一也，何云取天乎？子锺离子曰：纯乎阴者之谓鬼，纯乎阳者之谓仙，阴阳杂焉之谓人，惟人也，可以鬼，可以仙。仙，非一也。其等有五，其法有三。五等；一日鬼之仙，二日人之仙，三日地之仙，四曰神之仙，五日天之仙。三法：一日小乘，二日中乘，三曰大乘。
　　吕子曰：鬼之仙，何谓也？致之有道乎？子锺离子曰：不达大道而求速成，形如槁木，心如死灰，神识内守，一气不散，定中以出阴神，斯鬼之清灵者也。超乎阴中而神像不明，无所归止，惟投於人之胎，而就舍焉。
　　吕子曰：人之仙，何谓也？致之有道乎？子锺离子曰：於道有法，或得其一。绝五味者，不知有二气，忘七情者，不知有十戒嗽咽者，鄙吐纳；采补者，诮清静；即物以夺天地之气者，不知辟谷；存想以取日月之精者，不知按矫；固息者，不知自然笃志为之，四时之序不能变也，五行之气失其交合也，虽日固形质，远八邪，第得以赊死尔。
　　吕子曰：地之仙，何谓也？致之有道乎？子锺离子曰：法天地升降之理，取日月生成之数，身之中用年焉，年之中用月焉，月之中用日焉，日之中用时焉，时之中用刻焉。於是辨龙虎，达坎离，知水源之清浊，分气候之早晏，收真一而察二仪，列三才而别四象，审六运而定六气，聚七宝而序八卦，行九州而反五行反者颠倒也。气传乎子母，液行乎夫妇，反复以焚三田，而为丹田镇下田，可以炼形而长生尔。
　　吕子曰：神之仙，何谓也？致之有道乎？子锺离子曰：吾所谓地之仙者，诚能用其功不已、焉，使三关百节属属相连，抽增乎铅汞，则金晶炼於九天，九天，顶也。玉液还丹至矣。於以炼形成气，则五气朝元，三阳萃於元宫，阴尽而纯乎阳矣。
　　吕子曰：天之仙，何谓也？致之有道乎？子锺离子曰：行於道有功矣，施於人有行矣。於是返乎洞天，进乎三官，上日天官，中日地官，下曰水官心於天地又有大功矣，於古今又有大行杗。历洞天者，三十有六；跻阳天者，八十有一；然后升而登乎三清焉。
　　吕子於是炼然而请曰：鬼之仙不可求也，天之仙不敢冀也，外是二者，其道可得闻乎？一子锺离子曰：人之仙，其等有三：太上引年益寿，其次安而引年，其下安而无疾，皆小乘也。地之仙，其等有三：太上极阳轻身，腾举自如；其次炼形久视，至於千岁；其下引年益寿，皆中乘也。神之仙，其等有三：太上超凡入圣，而归三岛；其次炼神合道，出入自然；其下炼形成气，一旦古长存，皆大乘也。
　　吕子曰：稽诸古今养命之士，多求而不获，何也？子锺离子曰：法不契於道尔。多闻强识，自出於旁门小法。仙乎仙乎，岂多闻强识云乎哉？
　　吕子曰：敢问大道之真。子锺离子曰：是无形也，无名也，莫可知也，莫#1可行也。
　　吕子曰：士始学道，次有道，次闻道，终於道成，而日不可知，不可行，得无隐乎尔！子锺离子曰：吾非有隐也。士闻大道而无信心，有信心而无苦志，是以难知难行也。夫旁门小法，其别三十：曰斋戒，曰辟谷，曰炼气，曰嗽咽，曰绝内，曰断味，曰禅定，曰玄默不语也，曰存想，曰采阴，曰服气，曰持摩，曰息心，曰去累，曰开顶，曰缩龟，曰绝边，曰洛诵看读也，曰烧炼，曰固息，曰按娇，曰吐纳，曰采补，曰博施，曰解祠，曰赈乏，曰栖山，曰适性，曰不动，曰受持。夫如是者，伐疾可也，养性可也。以津为药，何以造化以气为丹？何以停峙肝为龙、肺为虎？何以交合坎为铅、离为汞？何以抽增而乃四时溉之，以求黄芽之长？是不知五行之根蒂，三才之造化，去大道远矣。
　　吕子曰：大道如何？子锺离子日：真源判矣，大朴散矣。道生於一，一生於二，二生三。一者，体也；二者，用也；三者，造化也。孰为体用？阴阳是也。孰为造化？交合是也。道生二气，二气生三才，三才生五行，五行生万物。人者，万物之灵，能尽性而齐天地者也。
　　吕子曰：此何道欤？子锺离子曰：大道判而有形，形而后有数。天，得乾道，以一为体，所用者阳也；地，得坤道，以二为体，所用者阴也。阳主乎升，阴主乎降，且互交焉，何也？天，积气也；地，积水也。天以乾索於坤，一索而为长男，日震；再索而为中男，日坎；三索而为少男，日艮。此天交於地而生三阳者也。地以坤索於乾，一索而为长女，曰巽；再索而为中女，日离；三索而为少女，曰兑。此地交於天而生三阴者也。於是三阳交於三阴而万物生，三阴交於三阳而万物成。故乾坤相索而生六气焉，六气交合而分五行焉，五行交合而生成万物焉。方其乾道下行，三索既终，其阳复升，阳中藏阴，上还於天；坤道上行，三索既终，其阴复降，阴中藏阳，下还於地，阳中之藏阴也。其阴不消，是谓真阴。其至於天，因阳而生焉，所以阴自天降。故日阴中能无阳乎？阴中之藏阳也，其阳不灭，是谓真阳。其至於地，因阴而发焉，所以阳自地升。故日阳中能无阴乎？阴阳也，周而复始，一旦古长存者，其交合不失於道也。
　　吕子曰：以真气投於真水，心之火与肾之水相交，而在人者，何如哉？子锺离子曰：父与母会时，阳先进，阴后生，胞胎成焉，犹乾坤之三索也。故吾真气，阳也，藏於水而．主升；真水，阴也，藏於气而主降。阳随水下行，是乾索於坤，自上而下者也。上而震为肝，中而坎为肾，下而艮为膀胱。阴随气上行，是坤索於乾，自下而上者也。下而巽为胆，中而离为心，上而兑为肺，一兀阳在於肾，而生真气者也。真气朝於心肺，生真液者也。上下往复而不亏焉，可以修龄矣。若夫时候无戒，抽增有度，可以长生矣。行之不倦，则其气盛，其魂无阴，其阳壮，其魄有气，升降如天地，盛衰如日月，可以入圣矣。
　　吕子曰：日月踱度交合於人者，可得闻乎？子锺离子曰：玄黄之萌天地，其如卵焉；六合处中，其如鞠焉球元；日月运行於天之上、地之下，其如输焉。日月者，阴阳之精也，默纪天地交合之度者欤t ．夫日者，宾出於束，饯纳於西，而昼夜分焉。冬而南至，夏而北至，而寒暑定焉。、月者，载魄於西，受魂於东，光照於夕，魂藏於旦。其始也，魄生魂，状如弓焉，夕之初，其光烛於西；其次也，魂加半焉，是谓上弦。夕之初，其光烛於南；其次也，魂盈矣。与日相望，夕之初，其光烛於束；其次也，魂生魄，状如阙镜焉。日一之初，其魂藏於西；其次也，魄加半焉，是谓下弦。日一之初，其魂藏於南；其次也，魄盈矣。与日相背，日一之初，其魂藏於束，於是魂生魄，魄生魂，进退有时，合於乾坤之期与数焉。夫日之南至也，日出於辰之端，纳於申之杪，各五十分焉。过於此，则其出也、其纳也，自南而北。及乎北至也，日出於寅之杪，，纳於戌之端，各五十分焉。过於此，则其出也、其纳也，自北而南，又复乎南至矣。夏之日，冬之夕也；冬之夕夏之日也。南至之月，其出自北而南，比乎夏之日也；北至之月，其出自南而北，比乎冬之夕也。此其往来，为寒暑之序者欤！
　　吕子曰：寓於天者，岩知之矣；寓於人者，未之知也。子锺离子曰：天地之机，在乎阴阳之升降。窃比我於日月焉，则月受日之魂，以阳变阴，阴尽阳纯，如日之辉。吾气也，能炼而成神，是亦返乎纯阳者也。
　　吕子曰：天地阴阳升降之理，日月精华交合之度，二者何先？子锺离子曰：明乎阴阳之升降，使水火真水真火合於一焉，以镇丹田大药也，可以齐天地矣。其欲轻举欤？则法日月之交会，以阳炼阴，使阴不生焉；以气养神，使神不散焉。然后五气朝元，三花聚顶矣。是盖有时焉。阴阳之升降，岁以交合者也；日月之往来，月一交合者也；人之气液，昼夜一交合者也。於是时又有四等焉。百岁者，人之常也。自一而至三十者，少壮之时也；六十者，长大之时也；九十者，老耄之时也；百而至於百有二十者，衰落之时也：是谓身中之时焉。十有二辰者，一日也；五日者，一候也；三候者，一气也；三气者，一节也；二节者，一时也。时属於春，阴之中其阳半焉，其气变寒为温；时属於夏，阳之中有阳焉，其气变温为热；时属於秋，阳之中其阴半焉，其气变热为冻；时属於冬，阴之中有阴焉，其气变冻为寒：是谓年中之时焉。月有三旬，其辰三百有六十，其刻三千，其分十有八万。自朔旦至於上弦，阴之中其阳半焉；自上弦至於既望，阳之中有阳焉；自既望至於下弦，阳之中其阴半焉；自下弦至於晦，阴之中有阴焉：是谓月中之时焉。六十分者，一刻也；八刻有二十分者，一时也。时之半，是为一卦，言其卦以定八方焉，论其正以分四位焉。自子而至於卯，阴之中其阳半，以太阴起少阳焉；自卯而至於午，阳之中有阳纯，以少阳而起太阳焉；自午而至於酉，阳之中其阴半，以太阳而起少阴焉；自酉而至於子，阴之中有阴纯，以少阴而起太阴焉：是谓日中之时焉。嗟夫！难得而易失者，身中之时也。其去疾，其来徐者，年中之月也；迅如电光石火者一日中之辰也。夫吾年之壮也，根元固而易为功，千日可以大成矣；年之中也，先圆补之，而后至焉；及其耄也，救护之、辅益之，积小成以至中成，积中成以至还童而止尔。
　　夫天地相去八万四千里，日南至之后，地中之阳升焉。凡一气，旬有五日，上进於七千里，其旬十有八，其升者至於天，太极而阴生矣。日北至之后，天中之阴降焉。凡一气，旬有五日，下进於七千里，其旬十有八，其降者至於地，太极而阳生矣。盖如循环焉。日月之围，各八百有四十里，既旦之后，六之中起九焉。一之日，其时十有二，魄中之魂进於七千里。旬有五日，则其时一百有八十，魄中之魂进乎八百有四十里，既望之后，九之中起六焉。一之中，其时十有二，魂中之魄进於七十里，旬有五日，则其时一百有八十，魂中之魄进於八百有四十里，亦如循环焉。人之心也、肾也，其相去八寸有四分，阴阳升降与天地同，气液相生气中生液，液中生气与日月同。然天地也、日月也，年之后有年焉，月之后有月焉。人也不究交合之时，损不知补，益不知收，阴交而不知养阳，阳交而不知炼阴，月无损益，日无行持，而吾之年之月则有限焉。
　　吕子炼然曰：岩愿闻修炼之法，行持之时。子锺离子曰：五藏之气，月有盛衰焉，日有进退焉，时有交合焉。运行五度，气传六候，精炼而后真气生，气炼而后阳神合，神炼而后大道契矣。
　　吕子曰：五藏之气，金木水火土也。五行之位，东西南北中也。其生成有道乎？交合有时乎？采取有法乎？子锺离子曰：天地分而五帝列焉：束曰青帝，其行春令，起阳於阴中，而万物生焉；南日赤帝，其行夏令，升阳於阳中而万物长焉；西日白帝，其行秋令，起阴於阳中而万物成焉；北日黑帝，其行冬令，进阴於阴中而万物陨焉；四时各旬有八日，中央黄帝，主之春以助乎发生，夏以接乎长育，秋以资乎结立，冬以制乎严凛。五帝分治，各七旬有二日，於是三百有六十日，而岁功毕矣。青帝之子甲乙，其位在束，其德在木；赤帝之子丙丁，其位在南，其德在火；黄帝之子戊己，其位在中央，其德在土；白帝之子庚辛，其位在西，其德在金；黑帝之子壬癸，其位在北，其德在水。及其交也，见於时而为象者：木，青龙也；火，朱雀也；土，勾陈也；金，白虎也；水，玄武也。见於时而生物者：乙合於庚，春有榆焉，其色青而白，不失乎金木者也；辛合於丙，秋有枣焉，其色白而赤，不失乎金火者也；己合於甲，夏之杪、秋之端有瓜焉，其色青而黄，不失乎土木者也；丁合於壬，夏有档焉，其色赤而黑，不失乎水火者也；癸合於戊，冬有橘焉，其色黑而黄，不失乎水土者也，以类推之，可胜既欤！
　　吕子曰：在於时者知之矣，在於人者未之知也。子锺离子曰：人也圆颅方趾，天地之象具焉。阴升阳降，天地之机藏焉。肾，水也；心，火也；肝，木也；肺，金也；脾，土也。有生成之道焉，生者谓之母，受生者谓之子，於是复有刚克之道焉。生谓五行相生，克谓五行相克克者谓之夫，受克者谓之妇。其气之生也，孰自哉？肾生肝，肝生心，心生脾，脾生肺，肺生肾也。其气之克也，孰自哉？肾克心，心克肺，肺克肝，肝克脾，脾克肾也。故曰：肾者，心之夫，肝之母，脾之妇，肺之子也；肝者，脾之夫，心之母，肺之妇，肾之子也；心者，肺之夫，脾之母，肾之妇，肝之子也；肺者，肝之夫，肾之母，心之妇，脾之子也；脾者，肾之夫，肺之母，肝之妇，心之子也。心见乎内为脉，见乎外为色。口舌者，其门户欤！受肾之制伏，而役用於肺，夫妇然也。得肝则盛，见脾则衰，子母然也。肾见乎内为骨，见乎外为发。耳者，其门户欤！受脾之制伏，而役用於心，夫妇然也。得肺则盛，见肝则衰，子母然也。肝见乎内为筋，见乎外为爪。目者，其门户欤！受肺之制伏，而役用於脾，夫妇然也。得肾则盛，见心则衰，子母然也。肺见乎内为肤，见乎外为毛。鼻者，其门户欤！受心之制伏，而役用於肝，夫妇然也。得脾则盛，见肾则衰，子母然也。脾见乎内为藏，见乎外为肉。唇齿者，其门户欤！呼吸以定往来，受肝之制伏，而役用於肾，夫妇然也。得心则盛，见肺则衰，子母然也。
　　吕子曰：心，火也，何以得下行欤？肾，水也，何以得上升欤？脾，土也，土在中而承火则盛，安得不克於水欤？肺，金也，金在上而下接火则损，安得有生於水欤？生者远，克者近，为之奈何？子锺离子曰：五行之归於源也，以气引元阳而升举焉，於是乎生真水矣。真水造化而后生真气，真气造化而后生阳神，始於五行定位，有一夫一妇焉。肾，水也，其中有金，吾之起功当识焉。金本生水，故日水中金。水，恶土者也。吾之采药须土归水焉。龙者，肝之象也；虎者，肺之神也。阳龙出於离，阴虎生於坎，五行之位颠倒，则阴阳之气传子母矣。时自子而至於午者，阳中生阳，五行颠倒，则液行乎夫妇矣。自午而至於子者，阴中炼阳，阳不得阴，不成其极也。无阴斯不死矣；阴不得阳，不生其极也，阴绝斯寿矣。
　　吕子曰：五行者，何以本乎阴阳之气欤？子锺离子曰：人之始，造形也，於是肾生脾，脾生肝，肝生肺，肺生心，心生小肠，小肠生大肠，大肠生胆，胆生胃，胃生膀胱。此阴之精血也。元阳之始萌，则在二肾，肾，水也，其中有火升而斯为气，以朝於心。心，阳也，以阳合阳，故太极生阴焉。由是积气生液，液自心降而还於肾。肝者，心之母，肾之子也，传导肾之气而至於心。肺者，心之妇，肾之母，传导心之液而至於肾。气也、液也，其升降如天地阴阳焉。肝也、肺也，其传导如日月往复焉。五行者，名之数也。论其交合生成，惟元阳一气为之本欤！气生液，液生气，於是知肾为气之根，心为液之源也。灵根既固，则恍惚之中，其气生真水矣；心源既清，则杳冥之中，其液生真火矣。火中识龙，水中识虎，二者交而黄芽茂矣。
　　道枢卷之三十九竟
　　#1莫：原作『草』，据辑要本改。
　　道枢卷之四十
　　至游子曾慥集
　　传道中篇
　　吕子曰：黄芽，何谓也？子锺离子曰：龙虎是也。龙，非肝也，离官真水者也；虎，非肺也，坎位真火者也。
　　吕子曰：水火，何谓也？子锺离子曰：吾身之水十有八，四海也，五湖也，九江也，三岛也，华池也，瑶池也，凤池也，天池也，玉池也，昆池也，元潭也，闽苑也，神水也，金波也，琼液也，玉泉也，阳酥也，白雪也。吾身之火有三君火也，臣火也，民火也。三者，以元阳为本者也。於是乎生真气。真气者，聚则安，弱则疾，散则死。
　　吕子曰：蕞尔元阳而举三火，三火起於群水众阴之域，其散易，其炽难，奈何？子锺离子曰：心者，血之海；肾者，气之海；泥丸者，髓之海；胃者，水谷之海。此吾之四海也。五藏各有其液，其位五方东西南北中也。此吾之五湖也。小肠其长二丈有四尺，上下九曲。此吾之九江也。大肠其下，则吾之元潭也。顶日上岛，心日中岛，肾日下岛。三岛者，吾之闱苑也。黄庭之下有华池焉，丹阙之前有瑶池焉，接玉京者有昆池焉，冲内院者有天池焉，心肺之问有凤池焉，唇齿之内有玉池焉。神泉生於气中，金波降於天上，赤龙所止，於是有琼液、玉泉焉。凡胎既变，於是有白雪、阳酥焉。吾尝溉灌以沃其炎，盖亦有时矣。太上曰玉液，其次曰金液，皆可以还丹者也。抽之增之以应沐浴，盖亦有度矣。太上日中田，其次日下田，皆可以炼形者也。玉药、金葩，其变白黄酝酬甘露，其炼芬烈。此水之效也。民火升，而助乎肾之气，以生真水；臣火升，而交於心之液，以生真气。小用焉，魔可降，疾可已矣；大用焉，质可炼，丹可成矣。用周天以焚其身，勒阳关以还其元，别九州之势以养阳神，燎三彭之累以除阴鬼，上行以通三关，下运以消七魄，炼形成气则宾天矣，炼气成神则而蜕矣。此火之效也。
　　吕子曰：夫少胜多、弱致强有方乎？子锺离子曰：二八之阴消，九三之阳是，而后金丹成矣；七返九还，而后胎仙化矣。真气在於心，心者，液之源也；元阳在乎肾，肾者，气之渊也。膀胱者，民火也，津液之府也。肾不止於民火，不能为用矣，何也？心肾相去八寸有四分，天地之位也。气液太极相生者，阴阳之交也。一日十有二时者，一岁之数也。心之液非自生也，因肺之液降於心，其液行焉。自上而下，归於下田，命之日妇还夫官；肾之气非自生也，因膀胱之气升，而肾之气行，自下而上，以朝中元，命之日夫还妇室。肝之气导行肾之气，自下而上，以至心者，火也。二气相交，熏蒸於肺，肺之液下降，自心而来，故日心生液，夫生於心而不散，是谓之真水。肺之液传送心之液，自上而下，以至於肾者，水也。二水相交，浸润於膀胱，其气上升，自肾而起，故日肾生气，气生於肾而不消，是谓之真火。真火出乎水，恍恍惚惚，其中有物，视之不可见，取之不可得也；真水出於火，杳杳冥冥，其中有精，见之不能留，留之不能止也。火中之物龙也，水中之精虎也，是之谓大药者耶！
　　吕子曰：心之火生液，故龙隐於水，而不在於肝，其出於离；肾之水生气，故虎藏於火，而不在於肺，其生於坎，何也？子锺离子曰：龙，阳物也，在物为木，在人为肝；虎，阴物也，在物为金，在人为肺。肝，阳也，而在阴位，所以肾之气传肝之气，以水生木者也。肾之气足，而肝之气生，其气既生，以绝肾之余阴，而纯阳之气上升矣#1。肺，阴也，而在阳位，所以心之液传肺之液，＇以火克金者也。心之液，而脾之液生，其液既生，以绝心之余阳，而纯阴之液下降矣。夫以肝为阳，能绝肾之余阴，是知气过於肝，斯为纯阳，其中藏乎真一之水而无形，名日阳龙焉。夫以肺为阴，能绝心之余阳，是知液至於肺，斯为纯阴。其中负正阳之气而不见，名曰阴虎焉。气升液降，何以交乎？真一之水，见液斯合矣；正阳之气，见气斯聚矣。方以类，物以群者乎！夫传行之时，以法制之，使肾之气不逸，而於其气中收真一之水；心之液不散，而於其液中取正阳之气。二者相逢，日得如黍米焉，百日而药力全矣，二百日而圣胎坚，矣。三百日而胎仙圆矣。
　　吕子曰：气之生也，其液亦降矣。吾真一之水，得不随而下传五藏乎？液之生也，其气亦升矣。吾正阳之气，得不随而出重楼乎？真水随液下行，则虎不能交龙矣；真阳随气上升，则龙不能交虎矣。如是又安得黄芽欤？子锺离子曰：肾之气，其生也，如太阳之出海，雾露不能蔽其光，气壮则真一之水自成矣；心之液，其生也，如严天之杀物，嘘呼不能散其寒，液成则正阳之气自盛矣，而强弱未可必也。
　　吕子曰：气液之生，各有时矣。夫所谓气盛则水盛，液盛则气盛。夫何盛衰未之保耶？子锺离子曰：肾之气易散，而真虎难得者也；心之液难聚，而真龙易失者也。
　　吕子曰：愿先生究言之，使学者知大药之方焉。子锺离子曰：疾有三：夫餐卫失其宜，起居违其时，则趋於患，其名曰时疾；不持其精，不颐其神，而冒於情欲，则速於老，其名曰年疾；荣泣卫除，不能自还，则委於死，其名曰身疾。夫时之疾，世皆知疗之矣，顾莫知止老而却死者也。夫洗肠补肉，换顶续支，古之善医者然也。孰识返童驻形，亦有方乎？一曰内丹，二曰外丹。吾闻昔者高上元君传外丹之经，盖言天地升降之理，日月往复之宜。广成子得之，以教黄帝，黄帝久而不能成焉。广成子曰：夫心肾之问有真气真水焉。气也、水也，其中有真阴真阳焉，合而为之，可比金石矣。於是炼於崆峒之山，选於八石而用砂，砂之中取汞焉；选於五金而用铅，铅之中取白金焉。汞，阳龙也；白金，阴虎也。以其心之火，其赫如砂；肾之水，其玄如铅。年之火，随时以合乾坤之策；月之火，损益以顺文武之宜。其炉三成，其成高九寸，外方内圆，取八方之气，应四时之候，斯金鼎也。其藏铅汞如肺焉，其和硫黄如脾焉。三年小成，可以去疾；六年中成，可以延年；九年大成，可以浩劫长存矣。虽然，历古以来，其成者盖罕焉。此无他，或不辨金石之材，或不通火候，或外行不备，则又安得而饵诸！
　　吕子曰：外丹不足以入圣，敢问内丹何如？子锺离子曰：外丹岂可浅哉？夫肾者，气之根，根不深，则叶不茂矣；心者，液之源，源不清，则流不长矣。老而学道，其必资乎五金八石，以助气炼形而后可也。夫欲恃之以｀宾天，则亦陋矣。子欲知内丹乎？其本出乎心肾者也。其材则龙虎而已尔。故龙虎交，而变黄芽矣；黄芽就，而分铅汞矣。
　　吕子曰：铅汞，外丹也，而此亦云者，何也？子锺离子曰：抱天一之宝而为五金之首者，铅也，白金之母也；感太阳之气而为众石之首者，砂也。汞，其子也，铅中之白金难取者也，砂中之汞易失者也，合斯为至宝矣。此特言其外者也。试言其内，则吾始胎也，寓质於纯阴之宫，阴阳未判，其神藏於中焉，三百日而胎具矣，五千日而气充矣。吾尝察於五行，则其始胎也，精与血而已。其先已有水矣，察於五藏，其精其血以之为形，其先已有肾矣。肾水之中，伏藏乎受胎之初，交合之真气隐於肾。此吾之内铅也。肾之中生气，气中有真一之水，其名曰虎。吾内铅之白金也，肾之气传於肝之气，肝之气传於心之气，心之气太极而生液，液中有正阳之气。此吾之内汞也。心之液，吾之内砂也。气中真液之水，与液中正阳之气合焉，积而为胎，传於黄庭，进火不差，则胎仙化矣。
　　吕子曰：然则内铅何以取白金乎？内砂何以取汞乎？汞作砂，白金作宝，可得闻乎？子锺离子曰：内铅也者，阴阳之真气，纯粹不杂者也。形既成矣，其气藏乎！其肾之左右相对，同升於气，是为元阳之气；气中有水，是为真一之水。水随气升，气止则水止矣，气散则水散矣。二者合焉，是为龙虎交而变黄芽，以成大药矣。故真一之水，内畜正阳之气，其犹胎哉！其始，即阴留阳；其次，用阳炼阴。於是气为精，精为汞，汞为珠，珠为砂，砂为金丹，而真气自生，炼之斯成神。其化火龙出大昏之衢，縿玄鹤以入蓬莱之都矣。
　　吕子曰：以形交形，形合生形；以气合气，气合生气。其数不瑜乎三十旬，此人所以受用也，而男女别焉。吾丹其何似耶？子锺离子曰：父精先进，母血后行。血包於精，而为女。女者，内阳外阴，血在外也。母血先进，父精后行，精包於血，而为男。男者，内阴外阳，精在外也。所谓血者，生於心，而无正阳之气；所谓精者，生於肾，而有正阳之气焉，汞之本也。合真一之水，入於黄庭，汞以铅之汤烹焉，铅以汞之火炼焉。铅而不汞，不能发真一之水；汞而不铅，不能变纯阳之气。
　　吕子曰：汞，正阳也，即真一之水为之胎，至於黄庭，则龙虎已交合，而阴阳两止矣。以铅烹之，得无阴枫而损其肠乎？何以云气中生气，成大药耶！子锺离子曰：肾之气，投於心之气，气极而生液，其中有正阳之气配合真一之水焉，是名龙虎交合者也。日之所得，其巨如黍置於黄庭，是名金丹大药者也。黄庭者，何也？胃之下，膀胱之上，心之北，肾之南，肝之西，肺之束，上清下浊，其外应四色，其量容二升，其路通八水。既置药於中，而火不进焉，则散而不能止矣；火进焉，而药不之采，则阴中之阳不能止，而特发举肾之气，以炎乎下元而已尔。故药之采也，有时火之进也，有数先於铅中假气以进火一使大药坚固，以镇乎下田，斯名采补者也。夫能抽其铅，增其汞，则肘后飞金晶矣，铅抽矣，而汞不增，徒还精以补泥丸而已尔。真气不能生，而阳神不能成也。汞增矣，而铅不抽，徒以炼汞，而补丹田益寿可也。然砂不能变，而金丹不能成矣。
　　吕子曰：赖气中之水以采药，假铅中之气以进火是已，其所以抽之增之何理欤？子锺离子曰：金石者，外药也，无其情者也；气液者，内药也，有其情者也。无其情者，犹能施於物而成宝，寓於人而益寿，瓦有其情者乎，积日引月，知交合之时，财气中有气，炼气成神矣。大之天地，明之日月，外之金石，内之气液，既抽矣，当知所以增焉，既增矣，当知所以抽焉。兹造化之本也。夫冬至也，阳升於地，地抽其阴，太阴抽而为厥阴，少阳增而为阳明，厥阴抽而为少阴，阳明增而为太阳；不然，则无寒以变温，温所以变热者矣。夏至也，阴降於天，天抽其阳，太阳抽而为阳明，少阴增而为厥阴，阳明抽而为少阳，厥阴增而为太阴；不然，则无热以变冻，冻所以变寒者矣。此天地六气者，升降之、抽增之之验也。若夫月变日魂，日变月魄，前旬有五日，月抽其魄，日增其魂，於是精华满而照下土矣。不然，财无载生以变上弦，上弦以变既望者也。若夫月还阴魄，日收阳精，后旬有五日，日抽其魂，月增其魄，光炎谢而阴魄盈矣。不然，则无既望以变下弦，下弦以变晦朔者也。此日月往复，九六之变，抽之增之之验也。夫人之铅者，乃自天地之先焉，因太始而后有太质万物之母也。太质而生太素，斯其体者欤！於是乎为水中之金，斯其用者欤！故曰：火中之水，五行之祖，大道之本也。汞之增，则铅斯抽矣，非内外也，由下田而入上田者也。斯肘后飞金晶者欤！起河车而走龙虎者欤！还精以补泥丸者欤！铅也，既复抽焉；汞也，则自中降焉。由中田而归下田者也。始交龙虎，而合以变黄芽，五行之颠倒者也；次抽其铅，而增其汞，以养胎仙，三田之反覆者也。不如是，龙虎不合，而胎仙不化矣。
　　吕子曰：真铅真汞所以抽焉，所以增焉，愿闻其详。子锺离子曰：汞必用铅，而不可用铅，故当抽之而入於上宫焉。元气不传还，精归於泥丸，日所得之，汞阴既尽而阳纯矣，则其变也，精为砂，砂为金，是曰真铅。真铅者，吾之真气合而得之者也。金晶下入丹田，升以炼其形，其骨金色矣。及乎真铅，升於内府，其体白矣。故日自下而上，自上而下，还丹炼形，皆金精往复之功也；自前而后，自后而前，焚身合气，皆真气造化之功也。不抽焉、不增焉，能至是乎！
　　吕子曰：上而上、下而下，后而后、前而前，其度何如？子锺离子曰：时可升也，不可降也；时可抽也，不可增也；上下往来而不武，河车之力也。
　　吕子曰：河车，何谓也？子锺离子曰：人之身，其阳少，其阴多，是以水之居其中者为众矣。故吾之车行於水者也。车何载欤？负吾之元阳之气而转焉者也。其行也，或上或下，或后或前，驾驭乎八琼，驱驰乎四海。升天也，则上而入昆仑矣；既济也，则下而奔凤阙矣。运乎元阳，直入於离宫，载乎真气，曲归於寿府，往来九州，巡行三田而不息焉。龙虎既交，则黄婆御焉。入於黄庭，汞铅既分，则金男徒焉；入於金阙，玉泉金液皆载而往集焉。故五行赖之以生成，二气赖之以交会，顺时而下功，皆此车之用也。夫养阳炼阴，立事无戒者，谁能之乎？乾坤未纯，往来其阴阳者，谁能之乎？宇宙未周，交通其气血者，谁能之乎？自外而内，以旋转天地纯粹之气，接引吾之元阳者，孰能之乎？自凡而圣，以旋转阴阳真正之气，炼补吾之元神者，孰能之乎？皆是车之运也。
　　吕子曰：是车也，奚为之欤？其运用也，亦有方欤？子锺离子曰：河车者，起於北方正水之中，肾之真气之神所生正气者也。方其乾再索於坤而生坎。坎者，水也，阴之精也。阳既索於阴矣，则阳返负阴而还位，所过者艮也、震也、巽也，以阳索阴，因阴而取阴焉。运而入於离，承阳而生，斯其载阴而入乎阳者也。坤再索於乾而生离。离者，火也，阳之精也。阴既索於阳矣，则阴返抱阳而还位，所过者坤也、兑也、乾也，以阴索阳，因阳而取阳焉。运而入於坎，承阴而生，斯其运阳而入乎阴者也。及采药於九宫之上，既得之矣，於是下入黄庭，抽铅於．曲江之下，载般也之而上焉，升於内院。夫金玉之液，本乎还丹者也。载之运之，可以炼形，使水上行焉，君民之火本乎炼形者也；载之运之，可以成丹，使火下进焉，斯则五气朝於元，三花萃於顶欤！载之运之，其亦有时焉，有数焉，神聚则魔至矣。载真火以焚其躯，则三彭亡焉，药就则海枯矣。运霞浆而沐浴，则八水波焉。
　　吕子曰：岩今也游其涯而未涉其源，愿申论之。子锺离子曰：五行颠倒，龙虎交而变黄芽者，此小河车也。三田返复，肘后飞金晶，还精入泥丸，抽铅增汞而成大药者，此大河车也。龙虎交而变黄芽矣，铅汞交而成大药矣。真气生，而五气朝中元矣，元阳神全，而三神超内院矣。紫金丹成，如玄鹤飞矣；白玉汞就，如火龙起矣。．或出或入而自如，或往或来而无阑者，此紫河车也。是车也，有三成之等，上中下。三成之后，又有三焉：火之聚也，心行之意使之，用以已疾，其名日使者库其既济也，自上而下，阴阳正合，水火共处，静而闻雷霆之声，其名日雷车；至夫心役於境，性牵於情，真阳之气感物而散，自内而外，且不息焉，久而趋於衰，八邪五疫於是运而入於气府，元阳不能御矣，故老而疾，疾而死，其名曰破车。
　　吕子曰：紫河车者，何自而行焉？子锺离子曰：始之以配合阴阳，次之以聚散水火，然后采药进火，增汞抽铅，则小河车固当行矣。金晶入於顶，黄庭之药既成矣，於是一撞三关，直超内院，后起前收，上补下炼，则大河车固当行矣。金玉之液，所谓还丹炼形者也。炼形而后炼气，炼气而后炼神，炼神合道，乃臻於成，此紫河车也。
　　吕子曰：炼形成气，炼气成神，炼神合道，岩未敢问也。敢问何谓还丹者欤？子锺离子曰：丹者，非色也，非味也，其丹田者耶！其别有三：上曰神舍，中日气府，下日精穴。精中生气，於是气在乎中丹矣；气中生神，於是神在乎上丹矣；真水真气合而成精，於是精在乎下丹矣。二者孰无之哉？ 惟其气生於肾，而未朝於中元；神藏於心，而未超於上院。故精华不能返，合则三丹，何所用之。
　　吕子曰：玄中有玄，孰不有命欤？命中无精，非我之气也，其本於始胎之元气乎？无精则无气，非我之神也，其本於始胎之元神乎？故精也、气也、神也、三田之宝也。夫欲常止於三官，亦必有道欤？上中下也。子锺离子曰：气生肾之中，其中有真一之水，使水还於下丹，则精养灵根，气自生矣；液生心之中，其中有正阳之气，使气还於中丹，则气养灵源，神自生矣。集灵为神，合神入道，以还上丹而后仙矣。
　　吕子曰：还者，既往而有所归者也，其理渊微，岩未究焉。子锺离子曰：子知还丹者乎？有小者，有大者，有七返者，有九转者，有金液者，有玉液者，有以下丹还上丹者，有以上丹还中丹者，有以中丹还下丹者，有以阳还阴者，有以阴还阳者，非徒列其名而已，其亦时不同，而功各异也。所云小者，自乎上元者也；下元者，五藏之主，三田之本欤！水生木，木生火，火生土，土生金，金生水，顺其时焉，当生而引未生，如子母相爱也。火克金，金克木，木克土，土克水，水克火，顺其度焉，当克而补未克，如夫妇相合也。气液转行，周而复始，自子而至於午，阴阳生者也；自卯而至於酉，阴阳停者也。一昼一夜，复还下丹，修真者於其中采药进火，而下丹成矣。所云大者，龙虎交而变黄芽，抽铅增汞，而成大药。金晶起於玄武之宫，真气升於玉京之下，河车奔於岭，玉液灌於衢，自下田入上田，自上田复下田，后起前来，循环满焉。修真者於其中起龙虎，飞金晶，养胎仙，而下丹成矣。所云七返者，心之阳还於心者也，肺之阳自心而生，而复还於心，皆不离乎中丹者也。夫九转者，何也？五行生成之数，五十有五，天一地二，天三地四，天五地六，天七地八，天九地十。故一、三、五、七、九阳也，其数二十有五；二、四、六、八、十阴也，其数三十，而人之身盖具足焉。自肾为之始，水一火二，木三金四，土五，此五行生之数，三阳而二阴也。又自肾为之始，水六火七，木八金九，土十，此五行成之数，三阴而二阳也。故水为肾，得一与六者也；火为心，得二与七者也；木为肝，得三与八者也；金为肺，得四与九者也；土为脾，得五与十者也，斯五者各有阴阳焉。阴者，极於八，盛於二，是以气至於肝，而肾之余阴绝矣。气至於心，太极生阴，盖以二在心，八在肝也。阳者，尽於九，盛於一，是以液至於肺，而心之余阳绝矣。液至於肾，太极生阳，盖以一在肾，九在肺也。吾交龙虎而合焉，采心之正阳之气，此心之七也。七返中元而入於下田，以养胎仙，复还於心，此其七返者也。二八之阴，何以消乎？真气生而心无阴，以绝乎二也；大药成而肝无阴，以绝乎八也。肝以纯阳助於心，则肝三之气盛矣；七既还於心，以绝肺之掖，肺之九转而助於心，则九三之阳长矣。此其九转者也。
　　吕子日：金液玉液交於三官，阴阳往复者，何也？子锺离子日：古先至人以谓肺之液入於下田，谓之金液；心之液入於中田，谓之玉液。非不善矣，而於玄机未之尽也。夫肺生肾，以金生水者也；肾克心，以水克火者也。金入於水，水入於火，皆何得谓之还丹哉！金液者，肺之液也。其为胞胎，其合龙虎，传送至於黄庭，大药将成，抽之肘后飞起，其液以入上宫，下还中丹，复自中丹而还下田者也。玉液者，肾之液也。其随元气上升而朝於心，积之为金水，举之盈玉池，散而为琼华，炼而为白雪。纳之自中田入下田，有药则能沐浴胎仙焉；升之自中田入四支，炼形则能更迁尘骨焉。不升也、不纳也，周而复始者也。阴极生阳，阳中有真一之水，其水随阳上升，是阴还阳者也；阳极生阴，阴中有正阳之气，其气随阴下降，是阳还阴者也。於是补泥丸，炼九天，以下还上者也；既济溉灌，以上还中者也；炼丹进火，以中还下者也；炼质焚形，以下还中者也。五行颠倒，三田返复，至於炼形化气，炼气成神，自下田迁焉。至於中田，自中田迁焉。至於上田，自上田迁焉。出於天门，三迁功成，入於圣流，不复有还矣。
　　道枢卷之四十竟
　　#1矣：原作『大』，据辑要本改。
　　道枢卷之四十一
　　至游子曾慥集
　　传道下篇
　　吕子曰：炼形，何谓也？子锺离子曰：神者，形之主也；形者，神之舍也。形中之精以生气，气以生神者也；液中生气，气中生液，形中之子母也。生木者，水也；生火者，木也；生土者，火也；生金者，土也；生水者，金也。故气传乎子母，液行乎夫妇，形中之阴阳也。水之化为液，液之化为血，血之化为津，阴得阳而生者也。阴阳爽其宜，则涕也、汨也、涎也、汗也，横出而阴失其生矣。气之化为精，精之化为珠，珠之化为汞，汞之化为砂，阳得阴而成者也。阴阳爽其宜，则疾也、老也、死也、苦也，阳不得成也。故日阴不得，阳不生；阳不得，阴不成。彼修阳不修阴，炼形不炼物，何以能长存乎？夫吾之始胎，自阴中而生阴，因形造形，及孕而出，既壮也，六尺之躯，皆属阴也。所有元阳者，一黍而已。其大也，可以炼形化气，身外有身者矣。
　　吕子曰：然则，形阴也，阴则有体，以有而为无，使形化气而入於圣者，炼之法也。因形留气，以气养形。太上长生久视，其次延年。三百有六十日者，一岁也；三万有六千岁者，一劫也；三万有六千劫者，浩劫也。炼形者，可以至浩劫矣。岩愿闻之。子锺离子曰：人之形。其长五尺有五寸。其有不齐者，以寸定尺，五行生成之数也。心之上为九天，肾之下为九地，肾至心八寸有四分，合乎天地者也；心至重楼第一环亦八寸有四分，第一环至顶亦八寸有四分；肾至顶则二尺有五寸二分。吾元气一日一夜盈满者，三百有二十度，度凡二尺有五寸二分，为八十有一丈，应纯阳九九之数者也；肾之至顶也，五五纯阳之数也。故元气从呼而出焉。其出也，荣卫皆通矣。天地之正气应乎时，顺乎节，或交或离，丈尺无穷焉。其从吸而入也，经络皆辟矣。故一呼一吸而三才之真气，天地人也。往来於十二楼，一往一来谓之一息，昼夜益万有三千五百焉。故吾之呼万有三千五百，而吾之元气自中而出矣；吾之吸亦万有三千五百，而天地之正气自外而入矣。根源固而元气实，则其呼其吸可以夺天地之正气，於是以气炼气，散充於身。清者荣也，浊者卫也，皆流通焉；纵者经也，横者络也，皆舒畅焉，寒暑不能害而永年矣。根源败而精气削，则所吸天地之气浩浩而出。吾之元气，九九而损，反为天地夺焉。
　　吕子曰：元气何以得不亡，用以炼其形质乎？天地之正气何以能夺乎？子锺离子日：欲战胜者，在兵强而已；欲民安者，在国富而已。元气者，兵也。在内也，可以消形质之阴；在外也，可以夺天地之气。身者国也，有象者，斯丰足欤！无形者，斯坚固欤！万阖俱辟，而无一失矣；一骥谬行，而有多获矣。或前或后，以炼其质，焚其形；或上或下，以养其阳，消其阴。乾坤之炼有时，气液之锻有日。吾之形也，炼以玉液，则使甲龙以升，而白雪充肌矣；炼以金液，则逐雷车以降，而金光盈室矣。方其玉液上行，以河车运之於四大，其始於肝受之，则见於目，其光瞭然；次於心受之，则见於口，其液嗡然；次於脾受之，则见於肤，若凝脂然；次於肺受之，则见於鼻，天香达而颜壮矣；次於肾受之，再返本元，则见於耳，天音达而发鬓矣，金液不足进也。若夫还丹未还，见於君火，谓之既济，丹既还而复起，敌於真阴，谓之炼质，土克水者也；若金液在土，使黄帝回光，斯合太阴矣，火克金者也；若金液在火，使赤子同炉，斯生紫气矣。火兴於水，是乃阳中消阴欤？变金丹於黄庭之内，炼阳神於五气之中，於是肝之青气冲矣，肺之白色出矣，心之赤光见矣，肾之黑祥升矣，脾之黄彩应矣夫！然后朝於中元，从於君火，以超内院焉。下元者，阴中之阳也，其阳无阴；中元者，阳中之阳也，其阳无生；黄庭大药者，阴尽阳纯也。三者皆升而聚於神官，故下元者，五液所朝者也；中元者，五气所朝者也；上元者，三阳所朝者也。
　　吕子曰：何谓朝元者欤？子锺离子曰：混沌判而为天地，天地位而列五方，其方各一帝焉，帝各二子，其一为阳，其一为阴，是曰二帝。相生相成而分五行，五行而后定六气，三阳三阴。其如人之始胎，精气为一，精气分而生二肾，左为玄，右为牝。玄以升气，而上传於肝；牝以纳液，而下传於膀胱。玄牝者，其出於无，以无为有者欤！故曰谷神不死，是谓玄牝，玄牝之门，天地之根也。自肾而生五藏六府焉。肝为木，其於甲乙，其位东之青帝者也；心为火，其於丙丁，其位南之赤帝者也；肺为金，其於庚辛，其位西之白帝者也脾为土，其於戊己，其位中央之黄帝者也，肾为水，其於壬癸，其位北之黑帝者也。故一气运五行，五行运六气，其先之者，阴阳也。阳有阴中之阳，阴有阳中之阴者也；次之者，五行也，有水中之火，火中之水，水中之金，金中之木，木中之火，火中之土者也。在人者，於是交合焉？故二气分而为六气，大道散而为五行。日南至也，一阳生而朝气於天焉，五方之地阳皆生矣。一帝当其行令，而四帝助之。春令行，而黑帝不收其令，则寒不能变温矣，赤帝不备其令，则温不能变热矣。日北至也，一阴生而朝气於地焉，五方之天阴皆降矣。一帝当其行令，而四帝助之。秋令行，而赤帝不收其令，则热不能变冻矣，黑帝不备其令，则冻不能变寒矣。故推而言之，日月之问，一阳始生，而五藏之气朝於中元焉；一阴始生，而五藏之液朝於下元焉；於是，三阳朝内院，阴中之阳、阳中之阳、阴阳中之阳谓之三阳。心神返天宫，皆所谓朝元者也。虽然龙虎合而成大药，大药成而生真气，真气既生，则於年之中用月，月之上以定兴衰焉；月之中用日，日之上以数直事焉；日之中用时，时之上以定息数焉。春之月肝强而脾弱，夏之月心强而肺弱，秋之月肺强而肝弱，冬之月肾强而心弱。肾者，人之根本也。凡四时之季，脾强而肾弱，甲乙在乎肝，直事防焉，则脾之气不行矣；戊己在乎脾，直事防焉，则肾之气不行矣；庚辛在乎肺，直事防焉，则肝之气不行矣；壬癸在乎肾，直事防焉，则心之气不行矣。气也、藏也，不能俱强者也。故一气盛则一气衰矣，一藏盛则一藏衰矣，此所以多疾者耶！夫萌於亥，生於寅，强於巳，弱於申。吾心之气也，萌於申，生於亥，强於寅，弱於巳；吾肝之气也，萌於寅，生於巳，强於申，弱於亥；吾肺之气也，萌於巳，生於申，强於亥，弱於寅。吾肾之气也，春随於肝，夏随於心，秋随於肺，冬随於肾。吾脾之气也，不知此者，其所以多疾者耶！日也、月也、时也，三阳既聚，以阳炼阳，使阴不生焉；三阴既聚，以阴炼阴，使阳不散焉。死夫真气既生，以纯阳炼於五藏而不息焉。各出其方之色，一举而至於天池矣。始以肾之无阴，九江无浪矣；次以肝之无阴，八关永杜矣；次以肺之无阴，金火同炉矣；次以脾之无阴，玉户弗辟矣；次以真气上升，四气合而为一，而金液降焉。一杯之水，岂能胜舆薪之火哉？盖水火为一，以入神宫，定息内观，一．意不散，而神识妙矣。寂静之中而闻至乐之音，如寐非寐，而游於虚无之境，是之谓超内院者也。於是阳神方聚而还上丹，炼神以合大道，上通天门，返於其身，则形与天地齐矣。如其蜕焉，则登紫府觐太微矣。
　　吕子曰：岩於是而后知炼形可以久视而已，其能仙者必炼气乎？彼曲士者无药而胎息焉。强而留之，积其至寒，或发虚阳而为苛疾，盖不知胎仙成而真气生，真气生而胎息矣。胎息以炼气，炼气‘以成神。岩闻炼气者必审年中之月，月中之日，日中之时，端居静处，忘机绝迩，当此之际，或心境未除妄想也，智识有漏，专志於仙，而心也、神也不宁焉，则如之何？子锺离子曰：子未达内观矣。内观则神识自止焉。
　　吕子曰：内观，何谓也？子锺离子曰：是所谓坐忘者也。虽然，彼曲士者交合不知其时，行持不知其法，而望内观以成功焉。故意内成丹，想中取药，鼻擂口咽，欲使日月天地入於气府，譬犹寐而得贿者也。然而，天地否隔，久而不通者，其失亦在乎意乱而已尔。今夫善视者，志在丹青，则不见泰华；善听者，志在管弦，则不闻雷霆；耳目、之用浅矣。况吾之心者，周该六合而能内观坐忘者耶！内观之始，如阳升也。其想为男、为龙、为火、为天、为云、为鹤、为日、为马、为烟、为霞、为车、为驾、为葩、为气、如阴降也；其想为女、为虎、为水、为地、为雨、为龟、为月、为牛、为金、为泥、为舟、为叶；吾之内观又岂止於斯而已哉！青龙也、白虎也、朱雀也、玄武也，五岳也、九州也、四海也、三岛也，金男也、玉女也，河车也、重楼也，皆立象於无中以定神识焉。故鱼之未得，则荃不可失矣；兔之未获，则蹄不可舍矣，亦不可执於永久，终於斯须焉。夫能至乎念绝想亡，是为真空，始可以朝真矣，盖内观者，开基之始尔，必也日损焉，入於希夷，是亦由吾内观者也。
　　吕子曰：龙虎合而阴阳配焉，其内观也，何如哉？ 子锺离子曰：其想也，九皇真人引绛服之子上升焉，九皇真母引玄衣之女下降焉。见於黄屋之庭，黄裳之妪媒而合偶焉。既已，女下降，子上升，如仳离焉。於是妪持一物，状如朱橘，而投於黄屋，贮以精金之器。子者何也？乾索於坤，阳还复其本，以阳负阴而会其所者也。女者，何也？坤索於乾，阴还复其本，以阴抱阳而会其所者也。此坎离交而阴阳配者乎！若火之炎炎，其中有玄虎上升焉；水之滔滔，其中有赤龙下降焉。二者战於楼阁之前，木户洞启，其炎泞浮，有王者指顾焉。燎蒸焦天，其上有万丈之涛，火兴而复坠，其炎充於天地，龙虎一蟠一缭而入精金之器，下入黄屋，如置诸柙。此龙虎交合之想也。吕子曰：进火之想，何如哉？子锺离子曰：其想也，有器焉。如釜如鼎，其别玄黄，其形车轮，左青龙，右白虎，前朱雀，后玄武，旁立二臣，紫衣．而执圭，下有佐史，奉薪而致燎於器。於是有王者衣朱衣，乘赤马，御赤云，自空而来，以下命令焉。其光上炎，穿天而欲出，天关不开而复下，其燎四周，执圭者、乘马者争使进火焉。於是器中之水无气而凝矣，水中之珠无辉而光矣。此进火之想也。
　　吕子曰：止於是乎？子锺离子曰：云雷降焉，嫖炎升焉，或雨宝华，祥风庆氛起於清都，仙娥、玉女、驷凤、縿鸾来於层霄，奉金盘以进玉露、霞浆，下献於王。此金液还丹既济之想也。龙虎引车於其火之中，上冲三关，三关各有卫焉。先之以龙虎突之；次之以大火攻之；及其辟也，以至昆仑底於天池而止焉。或三鹤冲於三天，或二蝶入於三宫，或五云之表，承绛服之子过於天门，或金舆、玉辖载王者而超三界。此肘后飞金晶大河车之想也。朱衣使者，乘传循行於九州之野，始自冀入一充，自一兑入青，自青入徐，自徐入扬，自扬入荆，自刑入梁，自梁入雍，自雍复还於冀，束西南北毕矣，而止於豫，然后循行焉。所召者，金玉也；所通者，壅滞也。一使传命，九州和通，周而复始，运行不已。或游於五岳，始於常山焉；或航於五湖，始於北沼焉；或天符勃五帝，或五命召五侯。此还丹之想也。及夫珠玉委於地，或雨露於物，或潮汐於川川之潮也，或阳生发万汇，或火发憔天地，或烟霞冲宇宙。此炼形之想也。鹤去所栖，龙去所蟠，五帝朝矣朝天也，五云起矣，驷凤而腾寥空矣，寐而游天衢矣，天花堕矣，天乐奏矣，金光烁於官矣。此朝元之想也。朝元之后方日内观。
　　吕子曰：内观，何如哉？子锺离子曰：内观者，阴阳变易之法也，无时日也，无法则也，居於静室，夙夜端坐，辨阳之神，逐阴之鬼。此达磨之九年、竺乾之六载为此道也，不其难哉！始也自上而下，紫河之车运而入於天宫。天宫者，纷华之地也。修真之士习枯槁，而安淡泊及至，是则乐焉，而不知自吾身者也。於是，其形留而不能蜕矣，况夫三尸、七魄、九虫、六贼者，八死则安肆矣，人安则无所止矣。故因意生像，因像生境，使修真之士，荡而入於邪，尤可大惧者也。
　　吕子曰：内观以聚阳神，炼神以超内院，上踊而出天门，直超而入圣品，其出其入不缪於往来，其来其往不升於送迎，久视则神与形合，升仙则远游，方壶信乎内观之力也。然何以得不荡而入於邪乎！子锺离子曰：此无他焉，闻道而无苦志，故为物所丧矣。然其魔有十，其难有九，大药未成，则有寒暑，真气未生，则有饥渴，故衣食逼迫，一难也；一家之内，必有父兄之长焉，吾欲去而学道为所拘挛焉，二难也；人因爱而生爱，而后有恩焉，父母取其恩，妇取其爱，相为栓桔焉，三难也；富与贵，人之所欲也，欲使弃而趋於寂莫之道，四难也；方少年可以闻道矣，侈而自肆怠於颐生，而夭折加焉，五难也；急於求师，而真者难值焉，或以辞取之，或以貌取之，六难也；妄师示以异端，持燸火之光，不知日月之明，眩井蛙之声，不知雷霆之震，七难也；朝行而夕改焉，坐作而立忘焉，悦於须臾，厌於持久，终於懈怠，八难也；少而求於声利，老而安其私欲，身中丧其年，年中丧其月，月中丧其时，九难也。目悦众华，耳耽六乐，臭味更进，情荡而气淫，六贼魔也；雕墙峻宇，金璧柴列，富魔也；车徒之丽，羽旎之美，怀银黄，曳组绶，贵魔也；如春之和，如日之长，疾风甚雨，大雷以雹，或喜而乐，或悲而泣，一情魔也；家罹其丧，室苦於疾，殡者在於昨，恩爱魔也；堕於烹鼎，坠於危圾，猛鸶所搏，百虫所噬，大盗所攘，患难魔也；十地当阳，三清玉皇，五岳八王，四神七曜，圣贤魔也；干将板戟，森其成伍，兵魔也；仙嫦玉女，各奏其仗，女乐魔也；美人弦服而丰饰，神授而目招，女色魔也。魔之挠吾者有三焉：一曰见於境，见者卦也。二日见於寐，三曰见於内观。於其境也而知之，则其志笃矣；於其寐也而知之，则神不惑，意不散矣；於其内观也而知之，籍三昧之火以焚吾形，魔斯歼矣。於是用紫河之车运其阳神，超内院返天宫。
　　吕子曰：法有数乎？时有数乎？子锺离子曰：法有十二科：一日匹配阴阳，二日聚散水火，三日交合龙虎，四日烧炼至药，五日肘后飞金晶，六曰玉液还丹，七曰玉液炼形，八曰金液还丹，九曰金液炼形，十日朝元炼气，十一日内观交换，十二曰超脱分形。时有三焉：年中者，法天地阴阳升降之宜；月中者，法日月精气往来之数；日中者，八卦八正卦也十千十有二支一百刻六千分。夫行其法也，一日之复始，则淫邪去而外行修矣；次而金晶充而心境除矣；次而心经一涌，口有甘液矣；次而阴阳击搏於腹，其殷如雷矣；次而魂魄不宁，寐而多悸；次而六府四支或有微疾，不药石而愈；次而丹田夜暖，其形秀清，目有神光，寐而物不能侵，若抱婴儿以归；次而金关玉锁，其镭固矣，寐而不漏；次而雷呜关节通，漯然汗出；次而玉液烹漱，以成凝酥；次而灵液成膏，腥腐斯远矣；次而其骨轻而变神室矣，其行鴂矣；次而境不能移，嗜欲绝矣；次而真气入物，可以已疾矣；次而内观明朗矣；次而瞳子炯炯，童首更发，返壮色矣；次而气充而不馁，寿无量矣；次而肤革光泽，其神秀丽，圣丹生而灵液芬然；次而鉴洞秋毫矣；次而其涕、汨、涎、汗除，而黑子痍痕灭矣；次而胎全气盈而辟谷矣；次而内志合於太虚，七情尽而九虫三尸亡矣；次而魂魄不游而无梦矣；次而阳精成而神府固，寒暑不能暴矣；次而出乎生死，坐忘内观，以游华胥矣；次而功行具而授录，三清能知未来矣；次而胎仙见矣；次而纯阳可以涸外汞矣；次而胎仙飞而祥光生矣；次而静则乐奏矣；次而腥躁富贵矣；次而仪观变而神祇役矣；次而外观紫霞盈目，金光四周矣；次而火龙飞、玄鹤举而骨化矣；次而彩云卿蔼，玉女下授紫诏矣。
　　此道之成也。
　　吕子於是心悦诚服而进曰：知妙理矣。而未得行之，持之之法终於无功，与不知者同，其何以教之？子锺离子於是择吉日授以灵宝毕法焉。
　　道枢卷之四十一竟
　　道枢卷之四十二
　　至游子曾徒集
　　灵宝篇
　　正阳剖微，纯阳互通；集厥大成，众妙之宗。
　　子锺离子既已道授吕子，复曰：吾尝胜於终南之山而得金诰、玉录与真源之义，此至道之要也。今将语汝。吕子曰：唯。
　　子锺离子於是言曰：天得乾道，而积气以覆於下；地得坤道，托质以载於上，相去八万四千里，气质不能相交。故天以乾索於坤，三索既终，而还於地中，其阳负阴而上升；地以坤索於乾，三索既终，而还於天中，其阴抱阳而下降。一升一降运行於道，天地所以长久者也。夫天地之间，亲乎上者为阳，自上而下，四万有二千里，名日阳位；亲乎下者为阴，自下而上，四万有二千里，名日阴位。故一岁之始，冬至地中阳升，凡旬有五日，上升七千里。三气者，一节也。其数四旬有五日而阳升也，共二万有一千里。二节者，一时也。其数九旬而阳升也，共四万二千里，至於天地之中，阳合於阴位矣；於时阴之中，其阳半焉，其气变寒为温，春之分也。过此则阳升而入於阳位，於是始得乎地之气而升焉，亦四旬有五日，是为立夏，立夏之后四旬有五日，是为夏至，阳之升者通乎前，盖八万有四千里，至於天矣，於是阳中有阳焉。其气变温为热，积阳生阴，於是一阴生於二阳之中，其始於夏至者也，於是天中之阴降焉。一气者，旬有五日，降乎七千里；二气者，四旬有五日，阴之降，盖二万有一千里，九旬则阴之降，共四万有二千里，至於天地之中，阴合於阳位矣；於时阳之中其阴半焉，其气变热为冻，秋之分也。过此则阴降而入乎阴位，於是始得乎天气而降焉，亦四旬有五日，是为立冬。立冬之后四旬有五日，是为冬至。冬至而阴降通乎前，盖八万有四千里，以至於地矣，斯阴之中有阴焉。其气变凉为寒，积阴生阳，一阳生於二阴之中。自冬至之后，一阳复升，周而复始，故冬至者，阳生上升而还於天，其阴降至於地，此一阳来者也。夏至者，阴生下降而还於地，其阳升至於天，此一阴来者也。自夏至阳升於上，过春之分而入乎阴，以离乎阳位，此二分者也。自冬至阳升，由上而下，非无阴降也，所降之阴，乃阳中之余阴，止於阳位消散而已。虽降而得位，值阳之升则其气绝矣。然则，夏至阴降，由下而上，亦非无阳升也，所升之阳，乃阴中之余阳；止於阴位消散而已。虽升而得位，值阴之降，则其气绝矣。以是观之阴也、阳也，其升降、上下不出乎八万四千里，而日则三百有六十也。夫能即温冻寒热之四气，斯识阴阳矣。即阳升阴降之八节，斯知天地矣。
　　天地者，物中之大者也；人者，物中之灵者也，故人可以配天地焉。心，天也；肾，地也。肝，阳位也；肺，阴位也。心肾相去八寸有四分，犹天地覆载之问也。气亦阳也，液亦阴也。子午者，二至也；卯酉者，二分也。一日者，一年也。吾以一日而用八卦，斯得八节之数矣。子之时，肾之气生；卯之时，其气至於肝。肝，阳也，故其气盛，於是阳升而入於阳位，春分之比也。午之时，气至於心，积气生液，斯盖夏至阳升於天，而阴生者也。心之液既生，至酉之时，其液至於肺。肺，阴也，故其液盛，於是阴降而入於阴位，秋分之比也。子之时，液至於肾，积液生气，斯盖冬至阴降於地，而阳生者也。日用如循环焉，其能无亏，可以延年矣。天地於道一也，得其一者，其惟人乎？然其胎全，气足之后，六欲七情，以损元阳，而失真气，顾有自然相生之气液，不能同天地之升降焉。吾尝以法致而强夺之而后可也。夫一呼元气出，一吸元气入，入而不能留，随呼而复出，则吾之元气反为天地所夺矣，是以气散不能生液矣，液少不能生气矣。当其气盛之时，日用震卦而於气也，多入少出，强留在其腹，於斯之时，自下而升者不出也，自外而入者暂上也。二气相合，积而生五藏之液，积液还元，则气之生滋多矣。此达磨胎息小成者也。道之要者，其欲求阳公长子而取真一，是亦多入少出者焉。阳公长子，何谓也？乾索於坤，元气升而上者也。震，长子也。是为卯之时，气自肾生，液自心降，相争乎上下，故闭气则液分，两停过时，於是乎得真一矣。真一者，真水也。此何道也？积气生液，积液生气，气中之液，随液而降，液中之气，随气而升，气液相生者也。行之一年夺功，以一并三百日为期，十日功斯见矣。善食而无疾，首清而目明，心胖而腹虚，其中殷乎风雷之声，是非其效欤！若夫静息绝念，终日默坐，止於定中而出阴神，非为仙之道也。
　　吕子曰：此其阳胎而阴息配合阴阳者乎！水火何以聚散焉？
　　子锺离子曰：大道之中生天地者也，天地之中生阴阳者也。故天地有上下，阴阳有终始。吾因其俯仰，察其度数，大道亦可知焉。是以即天地之上下，而知道之高卑矣；即阴阳之终始，而知道之先后矣。天地不离於数，其终乎一岁者也；阴阳不失其宜，其分乎八节者也。冬至阴，太极而一阳生，至春之分，阴之中其阳半焉，过此纯乎阳矣；夏至阳，太极而一阴生，至秋之分，阳之中其阴半焉，过此纯乎阴矣。欲识大道之体，其必法天地，审阴阳乎！冬至阳生而升，至於立春则升於阴位，二万一千里，阳难胜於阴也；夏至阴生而降，至於立冬，阴降於下，其去天六万三千里，去地二万一千里，是阴得位，而阳欲绝也。故一岁之中，立春者，其在日用则丑之末、寅之初，艮之卦也。其时肾之气生，而未至於肝，处乎阴位之中。是气也在於液中，弱而难升也。一岁之中，立冬者，其在日用则戌之末、亥之初，乾之卦也。其时心之液下入，将欲还元复归於肾，阴盛阳绝之时者也。其气少，其液多，人之所以多疾疢而夭关者，阴阳缪而不升降，气液枯而不相生。嗟夫！气尽神散，斯死矣。立春阳升，自下而可以上，则不日而阴之中其阳半矣；立冬阴降，自上而可以下，则不日而阳之中其阴半矣。惟人当艮之时，其气微而不知养气之端；乾之时，其气散而不知聚气之理。顾以六欲七情损其元阳，使真气不强，失其真气，使真液不生，不亦可哀哉！方艮之时也，吾以养其元气，手足互伸缩焉，使四体之气俱生，则内以保其元气，上以朝其心府，於是咽其津者一二焉，上摩其面者三、二十焉，久则肤泽光腴矣。此之谓散火炼形之小者也。方乾之时也，吾以聚其元气，静坐咽气而擂外肾焉。咽气者，何谓也？纳心火於下者也。擂外肾者，何谓也？收膀胱之气於内者也。肾气合矣，於是三火聚而为一，以补下田。无液者气聚，斯生液矣；有液者液炼，斯生气矣，此之谓聚火太一含真气者也。此何道也？心之气宜乎纳者也，膀胱之气宜乎收者也。使之不散以接乎坎，斯乃气海之中，始生之气也。以秋冬为首，见其效则止焉。行之一年夺功，以一并三百日为期，十日功斯见矣。肌革充泽，下田冲和，精神爽清，是非其效欤！
　　吕子曰：交合龙虎者有道乎？
　　子锺离子日：道原初判而有太始，太始而有太无，太无而有太虚，太虚而有太空，太空而有太质。太质者，天地也。其气清浊，其质如卵，其色玄黄，乃太空之一物尔。冬至则地中阳升，夏至则至於天，其阳太极而阴生。阴生者，以阳自阴中来，而起於地，恍恍惚惚，气中有水而无形，故夏至则积气生水矣。夏至则天中阴降，冬至则至於地，其阴太极而阳生。阳生者，以阴自阳中来，而出於天，杳杳冥冥，水中有气而无形，故冬至积水生气矣。
　　子之时，坎之卦也，肾之气於是生焉；午之时，离之卦也，心之液於是焉。方其肾之气生於坎，其离也，则至於心，接乎心气，与心之火相合，於是太极而生液。所以然者，以气自肾来，气中有真水而无形，其犹积阳生阴者类也！心之液生乎离，其及坎也，则至於肾，接乎肾水，与之相合，於是太极极而生气。所以然者，以液自心来，液中有真气而无形，其犹积阴生阳者类耶！吾以是知所生之阳，阳中藏水，所生之阴，阴中藏气，吾与天地之阴阳同也。故日肾生气，其中有真水者，虎也；心生液，其中有真气者，龙也。夫天如覆盆，阳犹能升焉；地如盘石，阴犹能入焉。而人不能者，有以损其元阳，失其真气者矣。
　　夫离也者，在#1人则心也，在外则午之时也；真阳也者，在人则元阳也，在外则太阳也。故当离之时，肾气既至於心，心与肾交，宜入静宇，迭掌蟠膝，升身正坐，神室内定，鼻之息少入迟出，绵绵若存，满口含津，勿吐勿咽，自然肾气与心气相合，太极而生液矣。是以真液与真水相合，则真气恋液，真水恋气。夫气液者，本非相合者也，惟其液之中有真气，气之中有真水，互交合焉。於是相恋而下，其名曰交合龙虎。
　　若夫火之候不差，而知地添之宜，则三百日真胎就而大药成，斯乃超脱之本也。此何道也？夫元气，真水也，不可以泄而失於外者也。气散则不能生液，液少则无真气，气水不交则不能成大药焉。故知肾中真一之水，心中正阳之液，二者交焉，在人生人，在身生神，其名曰内丹。数盈乎三十旬，可以长生矣。凡年之中用月者，其以冬至为始乎！．日之中用时者，其以离卦为期乎！夫以冬至为始，三百日胎仙全矣。其形弹丸，其色朱橘，永镇下田而不死矣。若夫老而学道，根源不固，然以十年之损，一年补之，可以益寿矣，是谓采补还丹。盖此道也，补之数足则口生甘津，心境自除，情欲不动，百骸休安，目烂如电，神光现於暗室，是非其效欤！
　　吕子曰：周天火候何如哉？
　　子锺离子日：寒热温冻，形中有气者也；云雾雨露，气中有象者也。地之气上腾，斯升而为云，散而为雨矣；天之气下降，斯散而为雾，凝而为露矣。积阴过，则其露为霜，其雨为雪；积阳过，则其雾为烟，其云为霞。阴之中伏阳，阳不能升，斯击搏而生雷霆矣；阳之中伏阴，阴不能散，斯坚固而生雹霰矣。故阳光散而为雷，阴气荡而变风，阴阳不合，柑对而生电，阴阳不正，乱交而成虹蜕。惟真阳也，积而成神，丽於天者，其大日月也；真阴也，积而成形，壮於地者，其贵金玉也。日月也者，真阳而得乎真阴，以相成矣；金玉也者，真阴而得乎真阳，以相生矣。故吾心液中之真气，犹真阳也；肾气中之真水者，犹真阴也。真水不得，真气不生；真气不得，真水不成。二者既於离之时，和合於心之上、肺之下，如子母之相恋，夫妇之相爱也。自离至於兑，兑者阴盛阳弱之时，犹日月之下弦，金玉之在璞也。
　　夫日月自晦至朔，数足而明生焉；金玉自阳生阴，气足而宝成焉。故宝者，以气足而进之以阳；明者，以数足而受之於魂，其犹吾之离之时，积气而生液，液还下元。若不进之以气，则为月之下弦不受魂，金玉之在璞不发阳也。是以於乾之时，进火有数，炼阳无衰，能加火之数，则阳长生矣。离之时，龙虎既合，斯采药之时也。至於乾则气液将欲还元，而生於膀胱之上、脾胃之下，肾之前、脐之后，小肠之右、大肠之左，於斯之时，脾气强而肺气盛，肾气绝而肝气弱。
　　夫真气本以气相合而来者也，既以阳气弱而真气无所恋，徒於离之时采合而已。然真气无所恋且将散矣。必於真气欲绝之时，当坤之卦元，入静宇正坐，神室内定，鼻之息绵绵，微胁其腹，於是脐也，肾也热或甚焉，则微放轻勒；如其未也，则紧勒渐放焉，至其热也则任意放勒焉，以满乾之卦，其名曰勒阳关。如是则炼乎内丹，使真气不上行以同真水，而脾之液为之和合焉。随其呼吸，而运输於命府黄庭之中，故能气液变为精，精变为珠，珠变为汞，汞变为砂，砂变为金。此内丹之成也。吾所谓老而学道，十损而一补之，其可忽於兹乎！
　　采药於离之时，至乾之时以炼之，春冬多采少炼，乾一而离二倍用功也；秋夏少采多炼，离一而乾二倍用功也。百日而药力全矣，二百日而圣胎坚矣，三百日真气具而胎仙全矣。药力既全而后进火加数，是为火之候，故圣胎坚矣，则加火候，以至於小周天；胎全气生矣，则加火候，以至於周天。然当绝边幽居，心在内观，使内境不出，外境不入，犹龙之养珠焉。虽寤寐终食之问，语默如婴儿，举止如处女，犹恐有损焉，有失焉，不可斯须而离於道也。
　　子锺离子曰：此非所谓其至也，盖特小成者尔。
　　吾有金晶、玉液、金液之方焉。一岁者以月言之，六律六吕以六起数，数尽乎六位，六六是为三十有六日，阴之成数也。以日言之，五日一候，七十有二候，八九之数也，以九起数，数尽乎六位，六九是为五十有四日，阳之成数也。一六、一九合而为十五。十五气之数二十有四，是为八节，於是见阴阳升降之理。一六、一九以四为用，故阳数二百有十六，阴数一百四十有四，凡三百有六十，是为周天者也。阴阳升降在乎天地之内，犹吾之心肾气液交合者也；日月运转在乎天地之外，此吾之肘后飞金晶者也。故肺肝阴阳，如日月往来焉；进火加损，如日月交合焉；阴阳升降，如日月运转焉。岁之夏至，月之旬有六日，在於人也，其犹午之时欤！岁之冬至，月之旦，在於人也，其犹子之时欤！
　　吾推天地阴阳、日月魂魄，尚有交合运转之序，则吾之心肾气液，肝肺魂魄，日用虽有节矣，年之用其无加损乎！坎之时，阳生於艮，而肾气交於肝前；其未交也，披衣正坐，存乎下腹，斯须升身焉，前出其胸，微偃首於后，后闭其夹脊双关，以肘前后微扇一二，然后伸腰，自其尾闻，其炎如火，由腰下拥在乎夹脊之下，双关勿开，热盛气壮渐开夹脊，使气过关，则乃仰面紧偃脑后，以闭上关，热极气壮，渐放入顶，以补泥丸。此其长生之基欤！於是用还丹之法，复出胸伸腰以闭夹脊，存而升之，火或不起於腰，则静坐内观，用其法再作焉，以起其火。自丑而行，终寅而止，其名日肘后飞金晶。盖使肾之气以生肝之气也。
　　夹脊之骨，其节二十有四，自下而上三节，内肾相对，是为天柱。天柱之上，是为玉京。玉京之下，内肾相对，尾闻之上十有八节，其中是为双关，上九下九，百日可以通而入於泥丸矣。行之之要，则始於艮，以飞金晶至巽而成者，此离之卦，其采药者也；乾之卦，其进火勒阳关者也。始乎冬至，行之百日，而金晶入於脑，三关一撞，直入上宫泥丸。自艮而始，至震而止，其采药於离也。更无肾气相合‘焉，惟肝气自生心气，皆纯阳者也。则二八之阴消矣，其气熏蒸於肺，而得黍米之大，而入於黄庭，此其内丹之材欤！百日无差，药力全矣。故采药於离，用法依时，内观益详於乾，进火以勒阳关。自兑而始，至乾而止，百日而飞金晶矣。自艮而坐，至巽而止，离之采药法仍其旧，三百日无差，圣胎坚 矣。勒阳关者，自坤而坐，至乾而止，百日则泥丸实而还童矣。是法也，五行颠倒，三田反覆之义焉。先之以配合阴阳，使气掖相生；次之以聚散水火，使根源坚固，气行而掖止；次之以交合龙虎，使采补还丹，吾所谓小成者也。年之中择月焉，冬至之月於申择日焉，甲子之日於中择时焉，艮也、离也、乾也为之始焉。自艮至巽，自乾起坤，三百日之数足，是为中成者也。夫行斯道，必於清静之区，目不见可欲，耳不闻嚣声，鼻不入臭秽，口不爽五味，六欲七情不动於心，惴惴焉寤寐如恐失之，斯可也。行功不勤，则不得於仙，赊死而已尔。
　　斯何道也？三元之用事者也。飞金晶者，则自下田而返上田欤！采药者，则自下田而返中田欤！勒阳关进火者，则自中田而返下田欤！始其效也，寐而多悸，四支六府示有微疾，不药而愈。瞑目入晦有光，如盖金关玉钥，其封全坚，以绝乎泄精，雷呜一鼓，关节气通，神彩清而丹田和，心境自除。其寐也，若抱婴儿以归，若腾飞以游，八邪不能干矣。三#2百日胎仙全，而玉液炼形可以行矣。
　　阳之升也，何以太极而生阴乎？阴不足而肠有余，故积阳而生神焉。阴之降也，何以太极而生阳乎？阳不足而阴有余，故积阴而生形焉。神者，吾所谓日月也；形者，吾所谓金玉也。金玉之质，产乎积阴，而中蓄真阳之气，复感乎日月，使真阴真阳下射而生成其宝焉，是宜可珍也哉！
　　彼积阴成形而抱阳，犹吾积药为真胞真气，以成胎仙者也。彼气冲於天，则随阳升而起，入於地，则随阴降而还，既随阴阳升降，自有东西四时可以别焉。犹吾金掖以还丹田，玉液以炼形质，四时加损，一日改移者也。夫吾三百日之后，真气既全，则可以还丹炼形矣。故用艮之卦，飞金晶终巽而止尔。离之采药，坤之阳关，皆於是止而不为。惟用兑之卦，勒阳关焉，至乾而止。
　　夫既不为离之采药，而为还丹者，是咽法也。其法以舌搅上下愕二颊之间，先咽恶浊之津，次退舌杪以离玉池，其津生也，不漱而咽。春之月，肝之气盛，脾之气弱，则日用乎离；夏之月，心之气盛，肺之气弱，则日用乎巽；秋之月，肺之气盛，肝之气弱，则日用乎艮，以飞金晶，咽亦可也；冬之月，肾之气盛，心之气弱，则日用乎震；四时之季，脾之气盛，肾之气弱。肾者，人之根本也。凡季月之后，旬有八日则用乎兑，其春之离，夏之巽，冬之震，则於其时兼用之，惟秋也专用乎兑而已。斯何道也？知五行之根蒂，所以生克者欤！
　　其为咽之法，而牙齿玉池之间，津不生焉则何如？日吾惟以舌搅满上下，而用玉池双收二颊，以虚咽气，气之中斯有水矣。咽之数始乎三十有六，其次四十有九，其次八十有一，其次一百八十有一，俟有功以为度焉。此所谓玉液者也。行之一年，灌溉丹田，沐浴胎仙，而真气滋盛矣。夫若不行乎此，则三百日内丹既成，真气自生，於是用艮以飞金晶，一撞三关，直入泥丸。其气方起也，以手塞耳，何也？耳者，肾之门也，惧泄肾之气於外也。
　　当行此法，自顶中前下金水，势如建锟，注於黄庭，其变为金丹。故行金液之方，必入静宇，迭掌蟠膝，端坐绝念，忘情内观，审乎艮之金晶飞入於顶，则微昂首项，使脑之后其炎如火，频府仰其首向乎前，抑首曲於咽喉，退舌杪近乎后，以拄上愕。於是上清灵芝之水，其味甘，其气芳，或漱或咽，下还黄庭。此所谓金液者也。岁之中行之，盖无时焉。惟金晶之飞也，一飞一咽，至震而止，及已入脑矣，则顺节序而行，艮以始之，巽以终之。日之将入而勒阳关，则兑以始之，乾以终之。其行之也，必绝边清心，而后斯有功焉。是道也，必金晶飞矣，药既采矣，阳关勒矣，内丹成矣，三百日乃成。而后行焉。不然，惟以还丹涤荡华池，则大药散而无益也。其效也，其体泽，其神秀，其瞳黑，其发钳，其颜童，气内足而不馁，尘骨更矣，神室变矣，步轶奔驷，津为凝酥，寒暑不能暴矣。如防乎阳之太极，则以玉液溉灌沐浴焉，则内丹润矣。三百日之后行乎金液者，既济之法也。起火以迎真水，上水下火，一升一沉，以阳炼阴，将变乎纯阳，其功至也，可以飞腾游方之外者也。其功则百日斯效矣，一年斯成矣。
　　何谓金玉之液欤？积阳成神，神中有形，一生於日，二生於月者也；积阴成形，形中有神，一生於金，二生於玉者也。日行九，月行六，随阴阳而生没焉，金玉亦随阴阳者也。春夏而升，秋冬而降焉。肾之气，月也，冥液则金也；心之气，日矣，其液则玉也。玉液也者，本乎肾之气，上升而至於心，以合心之气。二气相交，而过乎重楼，缄口不出，则津盈於玉池，咽之斯为玉液矣。吾以舌搅满上下之愕，闭玉池而双收二腴，虚咽其气。此还丹之方也。
　　夫气之中有真水焉，气聚则水聚，母行则子从者也。玉液既云还丹矣，何以炼形乎？液者，自肾而来，以生於心，犹土生石，石生玉者也。金液者，肾之气与心之气合而上升，黑蒸於肺。肺者，华盖也，下罩二气，即日而取其液。其液在於下田，自尾闻而升，是为飞金晶以补泥丸者焉。泥丸补之之数既足，则自上而下复降於下丹田，是为金液还丹者焉。其还於下田也而复升焉，周於四支，是为金液炼形焉，亦犹金生於土者也。
　　吾金晶之飞能通三关入九天，何谓也？尾闲，其下关者也；夹脊，其中关者也；脑后，其上关者也。顶者，九天#3也。方玉液还丹之后居於静宇密舍，风不薄也，日不及也。潜祝三清日：欲以行道演化，当先炼形於阴阳之外，已乃燎香咽之，於是以震之时为始，暝目闭心，升身正坐，鼻之息绵绵少入迟出，内观益详，内境不出，外境不入，满口含津，勿吐勿咽，气盈四支，为之制御，勿令散失意倦，渐止复升，至离之时，其气既交，於是气美而不可名矣。是为玉液炼形者焉，盖可以留形居世而已。夫能弃绝外事，志在於仙，则当以肘后飞金晶才起补足之后，仍前之法，使金液还丹自顶至肾焉，自震而行，至离而止。金液玉液，其法同而所以异者，其在内观乎，非特此也！还丹炼形，相并而行，岂玉液比哉？其要在乎阳纯而阴尽。凡春冬再起一咽，何以谓之起欤？前之所云升身者也。秋冬则五起一咽焉。其咽也，秋夏其数五十，春冬其数百余者，用兑以勤阳关#4，至乾为期，其法如前焉。
　　若夫金液之炼形，苏#5后升前偃后升，飞金晶也；前偃，金液还丹也。金晶过顶，下还丹田，与炼形之气相接，不可亟咽焉，俟夫气极於四支，意舒而神畅，咽燥而心冲，於是微咽焉，与气相敌，是为既济者也。行此者，自艮至离，升而咽之，其亦可也。然则，形果何以炼乎？飞金晶以起火而入於顶，前升后举，其名曰焚身。於火之中，复行还丹，而四时加损焉，然后复拘於岁月哉！吾日之中盖有乾坤焉，午之前焚乎乾，午之后焚乎坤。以人言之，其腹为坤，其背为乾，斯肘后飞金晶者也。方其焚乎坤，则始乎兑，以勒阳关，至乾而止，斯不可须臾废也。冬春三日或五日而行既济之法，以防太极於起火之中咽焉，如是则金丹不炼矣。吾之焚身，不止炼形而成气也，其足以逐阴鬼而养神矣，下三彭而死九虫也。夫自是可与论朝元炼气成神之方也欤！
　　炼形之效，何如哉？曰：其志清高，合於太虚，魂魄不游，梦寐绝矣。阳精既成，神府固矣。火不能烁，水不能濡，真气黑出於神门。故眉有白毫，其气纯阳可以涸汞，呼吸可以已疾，灾祥可以前知，此非其效欤！虽然，诅若朝元之妙哉！
　　一、三、五、七、九者，道之分而为数也；金、木、水、火、土者，道之变而有象也。不分则无数，无数者，道之原也；不变则无象，无象者，道之本也。天地之象，吾知其气与水也；天地之数，吾知其远与迩也。然则，道亦岂远乎哉？天地有五帝者，犹吾之五藏也。青帝其德木，其干甲乙，甲为阳，乙为阴，犹吾肝之气液也。赤帝其德火，其干丙丁，丙为阳，丁为阴，犹吾心之气液也。白帝其德金，其干庚辛，庚为阳，辛为阴，犹吾肺之气液也。黑帝其德水，其干壬癸，壬为阳，癸为阴，犹吾肾之气液也。黄帝其德土，其干戊己，戊为阳，己为阴，犹吾脾之气液也。春之月，肝之气盛，盖父母之真气随天之运度，而在於肝。若木之日，其干甲乙，则救土於辰戌丑未之时，起火以炼脾之气，余日直乎兑，则损金以耗肺之气，是时不可下功也。坎之时起火以炼肾之气，震之时入於室，多入少出，止息为上，久闭次之，以千息为度。内观一意在於肝，冥心瞑目，青色自见，徐升其身，以入泥丸，自寅至於辰，以终乎震，鼻之息其出甚微习焉，则息止矣，不可以求亟成焉。夏之月，心之气盛，盖父母之真气随天之运度，而在於心。若火之日，其干丙丁，则救金於兑之时，起火以炼肺之气，余日直乎坎，损水以耗肾之气，是时不可下功也。震之时起火以炼肝之气，离之时入於室，止息定息而如前焉。赤气自见，徐升其身，以入泥丸，自巳至於未，以终乎离。秋之月，肺之气盛，盖以父母真气，随天之运度，而在於肝。若金之日，其干庚辛，则救木於震之时，起火以炼肝之气，余日直乎离，损火以耗心之气，是时不可下功也。巽之时起火以炼脾之气，兑之时入室，止息定息而如前焉。白气自见，徐升其身，以入泥丸，自申至於戌，以终乎兑。冬之月，肾之气盛，盖以父母真气，随天之运度，而在於肾。若水之日，其干壬癸，则救火於离之时，起火以炼心#6之气，余日直乎辰戌丑未之时，损土以耗脾之气，是时不可下功也。兑之时，起火以炼肺之气，坎之时入於室，止息止定而如前焉。黑气自见，徐升其身，以入泥丸，自亥至於丑，以终乎坎。春炼肝千息，青气出矣，於其季旬有八日专为定息，终日默坐，以养未聚之神，而炼其真气。坎之时，起火以炼其肾，恐耗其真也。夏炼心千息，赤气出矣。秋炼肺千息，白气出矣。冬炼肾千息，黑气出矣。各於其季旬有八日专为定息，以至起火，悉如初焉。於是黄气成光，烂然周身矣。
　　夫定息者，岂在强留而固闭也哉？要之绵绵若存，用之不勤，从有入无，使之自止，斯可也。采药者，何也？含津握固，以压心之真气，使不散者也。入室者，何也？宅乎幽静，嚣声不闻，内开小隙，微可辨物，方其阳神初聚，真气如凝，其如婴儿而未半焉。耳不可有闻也，有闻则神气悸而逸矣。
　　若夫腥躁臭腐之气，淫冶之色，非止触真气也，神所厌也。於是稽首三祝焉：一曰地仙功行半者，二曰天仙传道行化者，三曰神仙除大害、立大功而潜边者。既已，静坐忘机以勤行焉。是法也，须次第睹其效而进焉。径习乎朝元，终不成功，其亦出阴魂而为鬼仙者乎！朝元之道，岂易言哉？千日而治一气，一以夺十，百日而功至矣，五百日而气足矣。自是可以行内观焉。
　　聚阳神以入天官，炼之以合大道，其效何如哉？其躯若腾，丹光通骨，紫霞盈目矣。一气归诸心，不可为物之所夺；一心运一气，不可为法之所役焉。心源清彻，一照万破，亦不知有物也。气战刚强，万感一息，亦不知有法也。物物无物，还本来之象乎！法法无法，会自得之真乎！吾之修炼之成，则冲和之气凝而不散，至虚真性，恬淡无为，神合乎道，归於自然，则以无心为心，不知己之有身也，其入希夷之域者乎！此法也，其如存想耶！其如禅定耶！吾择福地为静宇，正坐蟠膝，散发披衣，握固存神，冥心暝目，微升身於前，以起火炼气。午之后，则微敛身，聚火以炼丹，通乎昼夜，神气清和而坐，不懈於斯时也。有声勿听，有境勿视，则自珍矣。或魔加迫焉，亟前以身微敛，敛而伸腰，后以出胸微偃，偃不伸腰。少焉，前后火起高升，其身勿动，是谓焚身之火者也。其火既起，其魔自奔，阴邪不入。如是至於再，至於三，以至夫遽求超脱，或阴灵不散，出为鬼神，其形不见，终无所归止，於投胎夺人之舍，而后为人#7，或出入不熟，往来无法，一去不返，失其故躯，神魂不知所之，乃桑门之坐化，道流之尸解也。故曰：既出而复入，入而不出，斯形神俱妙，与天地齐者矣；既入而复出，出而不入，斯神迁入圣，放乎三岛十洲之上者矣。
　　道枢卷之四十二竟
　　#1在：原缺，据辑要本补。
　　#2三：原作『梅』，据辑要本改。
　　#3天：原作『夫』，据辑要本改。
　　#4阳关：原作『阳阳』，据辑要本改。
　　#5苏：疑衍。
　　#6心：原作『而』，据辑要本改。
　　#7人：辑要本作『用』。
　　
