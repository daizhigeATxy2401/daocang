　　钦定四库全书
　　抱朴子内篇卷二
　　晋　洪　撰
　　塞难第七
　　或曰皇穹至神赋命宜均何为使乔松凡人受不死之寿而周孔大圣无久视之祚哉抱朴子曰命之修短实由所值受气结胎各有星宿天道无为任物自然无亲无疎无彼无此也命属生星则其人必好仙道好仙道者求之亦必得也命属死星则其人亦不信仙道则亦不自修其事也所乐善否判于所禀移易予夺非天所能譬犹金铁之销于炉冶瓮瓦之甄于陶灶虽由之以成形而器械之利钝罂瓮之邪正适遇所遭非复炉灶之事也或人难曰良工所作皆由其手天之神明何所不为而云人生各有所值非彼昊苍所能匠成愚甚惑焉未之敢许也抱朴子答曰浑茫剖判清浊以陈或升而动或降而静彼天地犹不知所以然也万物感气并亦自然与彼天地各为一物但成有先后体有巨细耳有天地之大故觉万物之小有万物之小故觉天地之大且夫腹背虽包围五脏而五脏非腹背之所作也肌肤虽缠裹血气而血气非肌肤之所造也天地虽含囊万物而万物非天地之所为也譬犹草木之因山林以萌秀而山林非有事焉鱼鳖之托水泽以产育而水泽非有为焉俗人见天地之大也以万物之小也因曰天地为万物之父母万物为天地之子孙夫虱生于我岂我之所作故虱非我不生而我非虱之父母虱非我之子孙蠛蠓之育于酰醋芝糯之产于木石蛣之滋于污淤翠萝之秀于松枝非彼四物所创匠也万物盈乎天地之间岂有异乎斯哉天有日月寒暑人有瞻视呼吸以远况近以此推彼人不能自知其体老少痛痒之何故则天亦不能自知其体盈缩灾祥之所以人不能使耳目常聪明荣卫不辍阅则天亦不能使日月不薄蚀四时不失序由兹论之夭寿之事果不在天地仙决非所为也夫生我者父也娠我者母也犹不能令我形器必中适姿容必妍丽性理必平和智慧必高远多致我气力延我年命而或矬陋尪弱或且黑且丑或聋盲顽嚚或支离劬蹇所得非所欲也所欲非所得也况乎天地辽阔者哉父母犹复其远者也我自有身不能使之永壮而不老常健而不疾喜怒不失宜谋虑无悔吝故授气流形者父母也受而有之者我身也其余则莫有亲密乎此者也莫有制御乎此者也二者已不能有损益于我矣天地亦安得与知之乎必若人物皆天地所作则宜皆好而无恶悉成而无败众生无不遂之而项扬无春雕之悲矣然天不能使孔孟有度世之祚益知所禀之有自然非天地所剖分也圣之为德德之至也天若能以至德与之而使之所欲不全功业不建位不霸王寿不盈百此非天有为之验也圣人之死非天所杀则圣人之生非天所挺也贤不必寿愚不必夭善无近福恶无近祸生无定年死无常分盛德哲人秀而不实窦公庸夫年防二百伯牛有疾子夏丧明盗跖穷凶而白首庄蹻极恶而黄发天之无为于此明矣或曰仲尼称自古皆有死老氏言神仙之可学夫圣人之言信而有征道家所说诞而难用抱朴子曰仲尼儒者之圣也老子得道之圣也儒教近而易见故宗之者众焉道意远而难识故达之者寡焉道者万殊之源也儒者大淳之流也三皇以往道治也帝王以来儒教也谈者咸知高上世之敦朴而薄季俗之浇散何独重仲尼而轻老氏乎是玩华藻于木末而不识所生之有本也何异乎贵明珠而贱渊潭爱和璧而恶荆山不知渊潭者明珠之所自出荆山者和璧之所由生也且夫养性者道之余也经世者儒之末也所以贵儒者以其移风而易俗不惟揖让与盘旋也所以尊道者以其不言而化行匪独养生之一事也若儒道果有先后则仲尼未可专信而老氏未可孤用仲尼既敬问伯阳愿比老彭又自以知鱼鸟而不识龙喻老氏于龙盖其心服之辞非空言也与颜回所言瞻之在前忽然在后钻之弥坚仰之弥高无以异也或曰仲尼亲见老氏而不从学道何也抱朴子曰以此观之益明所禀有自然之命所尚有不易之性也仲尼知老氏妙贵异而不能挹酌清虚于本源大宗出乎无形之外入乎至道之内其所谘受止于民间之事而已安能请求仙法耶忖其用心汲汲专于教化不存乎方术也仲尼虽圣于世事而非能沈静默自守无为者也故老子戒之曰良贾深藏若虚君子盛德若愚去子之骄气与多欲态色与淫志是无益于子之身此足以知仲尼不免于俗情非学仙之人也夫恓恓惶惶务在匡时仰悲凤鸣俯叹匏沽之恐不售慷慨思执鞭亦何肯舍经世之功业而修养生之迂阔哉或曰儒道之业孰为难易抱朴子答曰儒者易中之难也道者难中之易也夫弃交防委妻子谢荣名损利禄割粲烂于其目抑铿锵于其耳恬愉静退独善守己谤来不戚誉至不喜睹贵不欲居贱不耻此道家之难也出无庆吊之望入无瞻视之责不劳神于七经不运思于律历意不为推步之苦心不为艺文之役众烦既损和气自益无为无虑不怵不惕此道家之易也所谓难中之易矣夫儒者所修皆宪章成法出处有则语默随时师则循比屋而可求书则因解注以释疑此儒者之易也钩深致远错综典坟该河洛之籍籍博百氏之云云德待积于衡巷志贞尽于事君仰驰神于垂象俯运思于风云一事不知则所为不通片言不正则褒贬不分举趾为世人之所则动唇为天下之所传此儒家之难也所谓易中之难矣笃论二者儒业多难道家约易吾已患其难矣将舍而从其易焉世之讥吾者则比肩皆是也与吾得意者则未见其人也若同志之人必存乎将来则吾亦未谓之为希矣或曰余阅见知名之高人洽闻之硕儒果以穷理尽性研核有无者多矣未有言寿之可延仙之可得者也先生明不能并日月思不能出万夫而遽谈长生之道未之敢信也抱朴子曰吾庸夫近才见浅闻寡岂敢自许以拔群独识皆胜世人乎顾曾以显而求诸乎以易而得之乎难校其小验则知其大效睹其已然则明其未试耳且夫世之不信天下之有仙者率有经俗之才当涂之伎涉览篇籍助教之书以料人理之近易辨凡猥之惑则谓众之所疑我独能断之机萌之未朕我能先觉之是我与万物之情无不尽矣幽翳防昧无不得矣我谓无仙仙必无矣自来如此其坚固也吾毎见俗儒碌碌拒之不信其事者皆病于颇有聪明而偏枯拘系以自累不肯规为在乎极暗而了不别菽麦者也夫以管窥之狭见而姑塞其聪明之所不及是何异以一防之绠汲百仞之深不觉所用之短而云井之无水也俗有闻猛风烈火之声而谓天之冬雷见游云西行而谓月之东驰人或告之而终不悟信此信己之多者也夫声者莫不信我之耳焉视形者莫不信我之目焉而或者所闻见言是而非然则我之耳目果不足信也况乎心之所度无形无声其难察尤甚于视而以己心之所得必因世间至远之事谓神仙为虚言不亦敝哉抱朴子曰妍有定矣而憎爱异情故两目不相为视焉雅郑有素矣而好恶不同故两耳不相为焉真伪有质矣而趣舍舛仵故两心不相为谋焉以丑为美者有矣以浊为清者有矣以失为得者有矣此三者乖殊昭然可知如此其易也而彼此终不可得而一焉又况乎神仙之事之妙者而欲令人皆信之未有可得之理也凡人悉使之知又何贵乎达者哉待俗人之息妄言则俟河之清未为久也吾所以不能嘿者冀夫可上可下者可引致耳其不移者古人已末如之何矣抱朴子曰至理之未易明神仙之不见信其来尚矣【缺文】马之野人古公不能释欲地之戎狄实理有所不通善言有所不行章甫不售于蛮越赤舄不用于戎夷何可强哉夫见玉而指曰石非玉之不真也待和氏而后识焉见龙而命之曰蛇非龙之不神也须蔡墨而后辨焉所以贵道者以其加之不可益而损之不可减也所以贵德者以其闻毁而不惨见誉而不悦也彼诚以天下之必无仙而我独以实有而与之诤诤之弥久而彼执之弥固是虚长此纷纭而无救于不解果当从连环之义乎
　　释滞第八
　　或问曰人道多端求仙至难非有废也则事不兼济艺文之业忧乐之务君臣之道胡可替乎抱朴子答曰夫道不烦所为鲜耳但患志之不立信之不笃何忧于人理之废乎长才者兼而修之何难之有内宝养生之道外则和光于世治身而身长修治国而国太平以六经训俗士以方术授知音欲少留则且止而佐时欲升腾则凌霄而轻举者上士也自恃才力不能并成则弃置人间专修道德者亦其次也昔黄帝荷四海之任不妨鼎湖之举彭祖为大夫八百年然后西适流沙伯阳为柱史封为陶正方回为闻士吕望为太师仇生仕于殷马推官于晋范公霸越而泛海琴高执笏于宋康常生降志于执鞭庄公藏器于小史古人多得道而匡世修之于朝盖有余力故也何必修于山林尽废生民之事然后乃成乎亦有心安静默性恶喧哗以纵逸为欢以荣任为戚者带索蓝缕茹草操耜玩其三乐守常待终不营苟生不惮速死辞千金之聘忽卿相之贵者无所修为犹常如此况又加之以至神之道其亦必不肯役身于世矣各从其志不可一槩而言也抱朴子曰世之谓一言之善重于千金然盖亦军国之得失行己之臧否耳至于告人以长生之诀授之以不死之方非特若彼常人之善言也则奚徒千金而已乎设使有因病垂死而有能救之得愈者莫不谓之为恩重施矣今若按仙经飞九丹水金玉则天下皆可令不死其惠非但活一人之功也黄老之德固无量矣而莫之克识谓为妄诞之言可叹者也抱朴子曰欲求神仙唯当得其至要至要者在于宝精行炁服一大药便足亦不用多也然此三事复有浅深不值名师不经勤苦亦不可仓卒而尽知也虽云行炁而行炁有数法焉虽曰房中而房中之术近有百余事焉虽言服药而服药之方略有千条焉初以授人皆从浅始有志不怠勤劳可知方乃告其深者耳故行炁或可以治百病或可以入瘟疫或可以禁蛇虎或可以止疮血或可以居水中或可以行水上或可以辟饥渴或可以延年命其大要者胎息而已得胎息者能不以鼻口嘘吸如在胞胎之中则道成矣初学行炁鼻中引炁而闭之阴以心数至一百二十乃以口微吐之及引之皆不欲令己耳闻其有出入之声常令入多出少以鸿毛着鼻口之上吐炁而鸿毛不动为候也渐自转增其心数久可以至千至千则老者更少日还一日矣夫行炁当以生炁之时勿以死炁之时也故曰仙人服六炁此之谓也一日一夜有十二时其从半夜以至日中六时为生炁午后以至夜半六时为死炁死炁之时行炁无益也盖用炁者嘘水水为之逆流数步嘘火火为之灭嘘虎狼虎狼伏而不得动起嘘蛇虺蛇虺蟠而不能去若他人为兵刃所伤嘘之血即止闻有为毒防所中虽不见其人遥为嘘祝我之手男嘘我左女嘘我右而彼人虽在百里之外即时皆愈矣又中恶急疾但吞三九之炁亦登时差也但人性多躁少能安静以修其道耳又行炁大要不欲多食生菜肥鲜之物令人炁强难闭又当禁忿怒多忿怒则炁乱不得溢或令人发咳故鲜有能为之者也余从祖仙公每大醉及夏天盛辄入深渊之底一日许乃出者正以能闭气胎息故耳房中之法十余家或以补救伤损或以攻治众病或以采阴益阳或以增年延寿其大要在于还精补脑之一事耳此法乃真人口口相传本不书也虽服名药而复不知此要亦不得长生也人复不可都绝阴阳不交则坐致壅遏之病故幽闭怨旷多病而不寿也任情肆意又损年命唯有得其节宣之和可以不损若不得口诀之术万无一人为之而不以此自伤煞者也素子都容成公彭祖之属盖载其粗事终不以至要者着于纸上者也志求不死者宜勤行求之余承师郑君之言故记以示将来之信道者非臆断之谈也余实复未尽其诀矣一涂之道士或欲专守交接之术以规神仙而不作金丹之大药此愚之甚矣抱朴子曰道书之出于黄老者盖少许耳率多后世之好事者各以所知见滋长遂令篇卷至于山积古人质朴又多无才其所论物理既不开悉其所证据又不着明皆秘所要而难解解之又不深远不足以演畅防言开示愤悱劝进有志教戒始学令知妙之涂径祸福之源流也徒诵之万遍殊无可得也虽欲博涉宜详择其善者而后留意至于不要之道书不足防绎也末学者或不别作者之浅深其于名为道家之言辄便取集以至积箱盈筐尽心思索其中是探燕巢而求凤卵捜井底而捕鳝鱼虽加至勤非其所有也不得必可施用无故消弃日月空有疲困之劳了无锱铢之益也进失当世之务退无长生之效则莫不指防之曰彼修道如此之勤而不得度世是天下果无不死之法而不知彼之求仙犹临河羡鱼而无网罟非水中之无鱼也又五千文虽出老子然皆泛论较略耳其中了不肯首尾全举其事有可按据者也但暗诵此经而不得要道直为徒劳耳又况不及者乎至于文子庄子关令尹喜之徒其属文华虽祖述黄老宪章虚但演其大防永无至言或复齐死生谓无异以存活为徭役以殂殁为休息其去神仙已千亿里矣岂足耽玩哉其寓言譬喻犹有可采以供给碎用充御卒乏至使末世利口之奸佞无行之弊子得以老庄为窟薮不亦惜哉或曰圣明御世唯贤是宝而学仙之士不肯进官皆修道谁复佐事哉抱朴子曰背圣主而山栖者巢许所以称高也遭有道而遁世者庄伯所以为贵也轩辕之有天下可谓至理也而广成不与焉唐尧之有四海可谓太平也而偓佺不佐焉而德化不以之损也才子不以之乏也天乙革命而务光负石以投河姬武剪商而夷齐不食于西山齐桓之兴而少稷高枕于陋巷魏文之隆而干木散发于衡门四老凤戢于商洛而不妨大汉之事功也周党麟跱于林薮而无损孝文之刑厝也夫宠贵不能动其心极富不能移其志濯缨沧浪不降不辱以芳林为台榭峻岫为大厦翠兰为茵褥绿叶为帏幙被褐代衮衣薇藿当嘉膳匪躬耕不以充饥匪妻织不以蔽身千载之中时或有之况又加之以委六亲于邦族捐室家而不顾背荣华如弃迹绝可欲于胸心凌嵩峻以独往侣影响于名山内视于无形之域反乎至寂之中八极之内将遽防人而吾子乃恐君之无臣不亦多忧乎或曰学仙之士独洁身而忘大伦之乱背世主而有不臣之慢余恐长生无成功而罪罟将见及也抱朴子答曰夫北人石户善卷子州皆大才也而沉遁放逸养其浩然升降不为之亏大化不为之缺也况学仙之人未必有经国之才立朝之用得之不加尘露之益弃之不觉毫之损者乎方今九有同宅而幽荒来仕元凯委积无所用之士有待次之滞官无暂旷之职勤久者有迟叙之叹才高者有循资之屈济济之盛莫此之美一介之徒非所乏也昔子晋舍视膳之役弃储贰之重而灵王不责之以不孝尹生委襟带之职违式遏之任而有周不罪之以不忠何者彼诚亮其非轻世薄主直以所好者异匹夫之志有不可移故也夫有道之主含垢善恕知人心之不可同处世之各有志不逼不禁以崇光大上无嫌恨之褊心下有称意之至欢故能晖声并扬于防极贪夫闻风而忸怩也吾闻景风起则裘炉息世道夷则奇士退今丧乱既平休牛放马烽燧灭影干戈载戢繁弱既韬卢鹊将烹子房出帷而反闾巷信布释甲胄而修鱼钓况乎学仙之士万未有一国家吝此以何为哉然其事在于少思寡欲其业在于全身久寿非争竞之丑无伤俗之负亦何罪乎且华霍之极大沧海之滉漾其高不俟翔埃之来其深不仰行潦之注撮壤土不足以减其峻挹勺水不足以削其广一世不过有数仙人何能有损人物之鞅掌乎或曰果其仙道可求得者五经何以不载周孔何以不言圣人何以不度世上智何以不长存若周孔不知则不可为圣若知而不学则是无仙道也抱朴子答曰人生星宿各有所值既详之于前篇矣子可谓戴盆以仰望不睹七曜之炳灿暂引领于大川不知重渊之奇怪也夫五经所不载者无限矣周孔所不言者不少矣特为吾子略说其万一焉虽大笑不可止局情难卒开且令子闻其较略焉夫天地为物之大者也九圣共成易经足以弥纶阴阳不可复加也今问善易者周天之度数四海之广狭宇宙之相去凡防万里上何所极下何所据及其转动谁所推引日月迟疾九道所剩昏明修短七星迭正五纬盈缩冠珥薄蚀四七凌犯慧孛所出气矢之异景老之祥辰极不动镇星犹东羲和外景而望舒内鉴而寒天汉仰上为润下之性涛潮往来有大小之变五音六属寓喜怒之情云动气起含吉凶之候欃枪尤矢旬始终绎四镇五残天狗归邪或以子成或以正败明易之生不能论此也以次问春秋四部诗书三礼之家皆复无以对矣皆曰悉正经所不载唯有巫咸甘公石申海中郄萌七曜记之悉矣余将问之曰此六家之书是为经典之教乎彼将曰非也余又将问曰甘石之徒为是圣人乎彼亦曰非也然则人生而戴天诣老履地而求之于五经之上则无之索之于周孔之书则不得今宁可尽以为虚妄乎天下至大举目所见犹不能了况于之又妙之极妙者乎复问俗人曰夫乘云玺产之国肝心不朽之民巢居穴处独目三首马间狗蹄修臂交股黄池无男穿胸劳口廪居起石而况士船沙丘触目而生群龙女娲地出壮穿天堕甓飞大言【甓一作璧】山徙社移三军之众一朝尽化君子为鹤小人成沙女仞【一作丑】倚枯二负抱柱寄居之防委甲步内二首之蛇之为弓不灰之木不之火昌蜀之禽无目之兽无身之头无首之体精卫填海交让递生火浣之布切玉之刀炎昧吐烈磨泥漉水枯灌化形山防前跟石修九首毕方人少千之劾伯率圣卿之役肃霜西羌以唐景兴鲜卑以乘鳖强林邑以神录王庸蜀以流尸帝监神娶来而防飞纵目世变于荆岫五丁引蛇以倾峻内其振翅于三海金简玉字发于禹井之侧正机平衡割乎文石之中凡此奇事盖以千计五经所不载周孔所不说可皆复云无是事乎至于南人能入柱以出耳御冦停肘水而控伯昏蹑亿仞而企踵吕梁能行歌以凭渊宋公刻楮叶以乱真公输飞木防之翩翻离朱觌毫芒于百步贲获效膂力于万钧越人揣针以苏死竖亥超迹于累千郢人奋斧于鼻垩仲都袒身于寒天此皆周孔所不能为也复可以为无有乎若圣人诚有所不能则无怪于不得仙不得仙亦无妨于为圣人圣人偶所不闲何足以为攻难之主哉圣人或不可同去留任自然有身而不私有生而不营存亡任天长短委命故不学仙亦何怪也
　　道意第九
　　抱朴子曰道者涵干括坤其本无名论其无则影响犹为有焉论其有则万物犹为无焉首不能计其多少离朱不能察其仿髴吴札晋野竭聪不能防其音声乎防之内狶猪疾走不能迹其朕兆乎宇宙之外以言乎迩则周流秋毫而有余焉以言乎远则弥纶太虚而不足焉为声之声为响之响为形之形为影之影方者得之而静圆者得之而动降者得之而俯升者得之以仰强名为道已失其真况乃复千割百判亿分万析使其性号至于无垠去道辽辽不亦远哉俗人不能识其太初之本而修其流淫之末人能淡默恬愉不染不移养其心以无欲颐其神以粹素扫涤诱慕收之以正除难求之思遣害真之累薄喜怒之邪灭爱恶之端则不请福而福来不禳祸而祸去矣何者命在其中不系于外道存乎此无俟于彼也患乎凡夫不能守真无杜遏之检括有嗜好之摇防驰骋流遁有迷无反情感物而外起智接事而旁溢诱于可欲而天理灭矣惑乎见闻而纯一迁矣心受制于奢玩神浊乱于波荡于是有倾越之灾有不振之祸而徒烹宰肥腯沃酬醪醴撞金伐革讴歌踊跃拜伏稽颡守静虚坐求乞福愿冀其必得至死不悟不亦哀哉若乃精灵困于烦扰荣卫消于役用煎熬形气刻削天和劳逸过度而碎首以请命变起膏肓而祭祷以求痊当风卧湿而谢罪于灵祗饮食失节而委祸于魅蕞尔之体自贻兹患天地神明曷有济焉其烹牲罄群何所补焉夫福非足恭所请也祸非禋祀所禳也若命可以重祷延疾可以丰祀除则富姓可以必长生而贵人可以无疾病也夫神不歆非族不享淫祀皂之巷不能纡金银之轩布衣之门不能动六辔之驾同为人而尊卑两绝况于天神缅邈清高其伦异矣贵亦极矣盖非臭鼠之酒肴庸民之曲躬所能感降亦已明矣夫不忠不孝罪之大恶积千金之赂太牢之馔求令名于明主释责于邦家以人释人犹不可得况年寿难获于令名笃疾难除于愆责神异伦正直是与冀其曲佑未之有也夫惭德之主忍诟之臣犹能赏善不须贷财罚恶不任私情必将修绳履墨不偏不党岂况神过此之远不可以巧言动不可以饰赂求断可识矣楚之灵王躬自为巫靡爱斯牲而不能却吴师之讨也汉之广陵敬奉李颁倾竭府库而不能救叛逆之诛也孝文尤信神咸秩无文而不能免五柞之殂孙主贵待华向封以王爵而不能延命尽之期非牺牲之不博硕非玉帛之不丰醲信之非不欵敬之非不重有丘山之损无毫之益岂非失之于近而营之于远乎第五公诛除妖道而既寿且贵宋庐江罢绝山祭而福禄永终文翁破水灵之庙而身吉民安魏武禁淫祀之俗而洪庆来假前事不妄将来之鉴也明德惟馨无忧者寿啬宝不夭多修用老自然之理外物何为若养之失和伐之不解百疴缘隙而结荣卫竭而不悟太牢三牲曷能济焉俗所谓率皆妖伪转相诳惑久而弥甚既不能修疗病之术又不能返其大迷不务药石之救惟专祝祭之谬祈祷无已问卜不倦巫祝小人妄说祸祟疾病危急唯所不闻闻辄修为损费不赀富室竭其财储贫人假举倍息田宅割裂以讫尽箧柜倒装而无余或偶有自差便谓受神之赐如其死亡便谓不见赦幸而误活财产穷罄遂复饥寒冻饿而死或起为劫剽或穿窬斯滥丧身于镝之端陷己于丑恶之刑皆此之由也或什物尽于祭祀之费耗谷帛沦于贪浊之师巫既没之日无复防器之直衣衾之周使尸朽防流良可悼也愚民之蔽乃至于此哉淫祀妖邪礼律所禁然而凡夫终不可悟唯宜王者更峻其法制犯无轻重致之大辟购募巫祝不肯止者刑之无赦肆之市路不过少时必当绝息所以令百姓杜冻饥之源塞盗贼之萌非小惠也曩者有张角栁根王歆李申之徒或称千岁假托小术坐在立亡变形易貌诳黎庶纠合群愚进不以延年益寿为务退不以消灾治病为业遂以招集奸党称合逆乱不久自伏其辜或至残灭良人或欺诱百姓以规财利钱帛山积富逾王公纵肆奢淫侈服玉食妓妾盈室管成列刺客死士为其致用威倾邦君势凌有司亡命逋逃因为窟薮皆由官不纠治以臻斯患原其所由可为叹息吾徒匹夫虽见此理不在其位末如之何临民官长疑其有神虑恐禁之或致祸祟假令颇有其懐而见之不了又非在职之要务殿最之急事而复是其愚妻顽子之所笃信左右小人并云不可阻之者众本无至心而谏怖者异口同声于是疑惑竟于莫敢令人扼腕发愤者也余亲见所识者数人了不奉神明一生不祈祭身享遐年名位巍巍子孙蕃昌且富且贵也唯余亦无事于斯唯四时祭先人而已曾所游历水陆万里道侧房庙固以百许而往返经游一无所过而车马无倾覆之变涉水无风波之异屡值疫疠常得药物之力频冒矢石幸无伤刺之患益知神之无能为也又诸妖道百余种皆杀生血食独有李家道无为为小差然虽不屠宰毎供福食无有限剂市买所具务于丰泰精鲜之物不得不买或数十人厨费亦多矣复未纯为清省也亦皆宜在禁绝之列或问李氏之道起于何时余答曰吴大帝时蜀中有李阿者穴居不食传世见之号为八百岁公人往往问事阿无所言但占问颜色若颜色欣然则事皆吉若颜容惨戚则事皆防若阿含笑者则有大庆若防叹者即有深忧如此之候未曾一失也后一旦忽去不知所在后有一人姓李名宽到吴而蜀语能祝水治病颇愈于是远近翕然谓宽为李阿因共呼之为李八百而实非也自公卿已下莫不云集其门后转骄贵不复得常见宾客但拜其外门而退其怪异如此于是避役之吏民依宽为弟子者恒近千人而升堂入室高业先进者不过得祝水及三部符导引日月行炁而已了无治身之要服食神药延年驻命不死之法也吞气断谷可得百日以还亦不堪久此是其术至浅可知也余亲识多有及见宽者皆云宽衰老羸悴起止咳噫目瞑耳聋齿堕发白渐又昏耗或忘其子孙与凡人无异也然民复谓宽故作无异以欺人岂其然乎吴曾有大疫死者过半宽所奉道室名之为庐宽亦得温瘟病托言入庐斋戒遂死于庐中而事宽者犹复谓之化形尸解之仙非为真死也夫神仙之法所以与俗人不同者正以不老不死为贵耳今宽老则老矣死则死矣此其不得道居然可知矣又何疑乎若谓于仙法应尸解者何不且止民间一二百岁住年不死然后去乎天下非无仙道也宽但非其人耳余所以委曲论之宽弟子转相教受布满江表动有千许不觉宽法之薄不足遵承而守之冀得度世故欲今人觉此而悟其滞迷耳天下有似是而非者实为无限将复略说故事以示后人之不解者昔汝南有人于田中设绳罥以捕獐而去犹念取之不事其上有鲍鱼者乃以一头置罥中而去本主来于罥中得鲍鱼怪之以为神不敢持归于是村里闻之因共为起屋立庙号为鲍君后转多奉之者丹楹藻棁钟鼓不绝病或有偶愈者则谓有神行道经过莫不致祀焉积七八年鲍鱼主后行过庙下问其故人具为之说其鲍鱼主乃曰此是我鲍鱼耳何神之有于是乃息又南顿人张助者耕白田有一李栽应在耕次助惜之欲持归乃掘取之未得即去以湿土封其根以置空桑中遂忘取之助后作远职不在后其里中人见桑中忽生李谓之神有病目痛者防息此桑下因祝之言李君能令我目愈者谢以一防其目偶愈便杀防祭之传者过差便言此树能令盲者得见远近翕然同来请福常车马填溢酒滂沲如此数年张助罢职来还见之乃曰此是我昔所置李栽耳何有神乎乃斫去便止也又汝南彭氏墓近大道墓口有一石人田家老母到市买数片饼以归天过防彭氏墓口树下以所买之饼暂着石人头上忽然便去而忘取之行路人见石人头上有饼怪而问之或人云此石上有神能治病愈者以饼来谢之如此转以相语云头痛者摩石人头腹痛者摩石人腹亦还以自摩无不愈者遂千里来就石人治病初但鸡肋后用牛羊为立帷帐管不绝如此数年忽日前忘饼母闻之乃为人说始无复往者又洛西有古人墓穿坏多水墓中多石灰石灰汁主治疮夏月行人有病疮者烦见此墓中水清好因自洗浴疮偶便愈于是诸病者闻之悉往自洗转有饮之以治腹内疾者近墓居人便于墓所立庙舍而卖此水而往买者又常祭庙中酒不绝而来买者转多此水尽于是卖水者常夜窃他水以益之其远道人不能往者皆因行使或持器遗信买之于是卖水者大富人或言无神官中禁止遂填塞之乃绝又兴古太守马氏在官有亲故人投之求恤焉马乃令此人出外住诈云是神人道士治病无不手下立愈又令辩士游行为之虚声云能令盲者登视躄者即行于是四方云集趋之如市而钱帛固已积山矣又勅诸求治病者虽不便愈当告人言愈也如此则必愈若告人未愈者则后终不愈也道法正尔不可不信于是后人问前来者前来辄告之云已愈无敢言未愈者也旬日之间乃致巨富焉凡人多以小而大愚闻延年长生之法皆为虚诞而喜信妖邪悸令人鼓舞祈祀所谓神者皆马氏诳人之也聊记其数事以为未觉者之戒焉或问曰世有了无知道术方伎而平安寿考者何也抱朴子曰诸如此者或有阴德善行以致福佑或受命本长故令难老迟死或亦幸而偶尔不逄灾伤譬犹田猎所经而有遗禽脱兽大火既过时余不烬草木也要于防身却害当修守形之防禁佩天文之符剑耳祭祷之事无益也当恃我之不可侵也无恃神之不侵我也然思执一含景环身可以辟邪恶度不祥而不能延寿命消体疾也任自然无方术者未必不有终其天年者也然不可以值暴之横枉大疫之流行则无以却之矣夫储甲胄蓄蓑笠者盖以为兵为雨也若幸无攻战时不沈阴则有与无正同耳若矢石雾合飞烟交则知裸体者之困矣洪雨河倾素雪弥天则觉路立者之剧矣不可以荠麦之细碎疑阴阳之大气以误晚学之后人谓方术之无益也
　　明本第十
　　或问儒道之先后抱朴子答曰道者儒之本也儒者道之末也夫以为阴阳之术众于忌讳使人拘畏而儒者博而寡要劳而少功墨者俭而难遵不可偏修法者严而少恩伤破仁义唯道家之教使人精神专一动合无为包儒墨之善总名法之要与时迁移应物变化指约而易明事少而功多务在全大宗之朴守真正之源者也而班固以史迁先黄老而后六经谓迁为谬夫迁之洽闻旁综沙汰事物之臧否核实古人之邪正其评论也实源本于自然其褒贬也皆准酌乎至理不虚美不恶不雷同以偶俗刘向命世通儒谓为实录而班固之所论未可遽是也固诚纯儒不究道意玩其所习难以折中夫所谓道岂唯养生之事而已乎易曰立天之道曰阴与阳立地之道曰柔与刚立人之道曰仁与义又曰易有圣人之道四焉苟非其人道不虚行又曰治世隆平则谓之有道危国乱主则谓之无道又坐而论道谓之三公国之有道贫贱者耻焉凡言道者上自二仪下逮万物莫不由之但黄老执其本儒墨治其末耳今世之举有道者盖博通乎古今能仰观俯察历变涉防达兴亡之运明治乱之体心无所惑问无不对者何必修长生之法慕松乔之武者哉而管窥诸生臆断瞽说闻有居山林之间宗伯阳之业者则毁而笑之曰彼小道耳不足算也嗟乎所谓抱萤烛于环堵之内者不见天光之熀烂侣鲉鰕于迹水之中者不识四海之浩汗重江河之深而不知吐之者昆仑也珍黍穋之收而不觉秀之者丰壤也今苟知推崇儒术而不知成之者由道道也者所以陶冶百氏范铸二仪胞胎万酝酿彝伦者也世间浅近者众而深远者少少不胜众其来久矣是以史迁虽长而不见誉班固虽短而不见弹然物以少者为贵多者为贱至于人事岂独不然故藜藿弥原而芝英不世枳棘被野而防木间秀沙砾无量而珠璧甚鲜鹰隼屯飞而鸾凤罕出虺蜴盈薮而虬龙希觌班生多党固其宜也夫道者内以治身外以为国能令七政遵度二气告和四时不失寒燠之节风雨不为暴物之灾玉烛表升平之征澄醴彰德洽之符焚轮虹霓寝其妖頺云商羊戢其翼景耀高照嘉禾毕萃疫疠不流祸乱不作堑垒不设干戈不用不议而当不约而信不结而固不谋而成不赏而劝不罚而肃不求而得不禁而止处上而人不以为重居前而人不以为患号未发而风移令未施而俗易此盖道之治世也故道之兴也则三五垂拱而有余焉道之衰也则叔代驰骛而不足焉夫唯有余故无为而化美夫唯不足故刑严而奸繁黎庶怨于下皇灵怒于上或洪波横流或亢阳赤地或山谷易体或冬雷夏雪或流血飘橹积尸筑京或坑降万计析骸易子城愈高而冲愈巧池愈深而梯愈妙法令明而盗贼多盟约数而叛乱甚犹风波骇而鱼鳖扰于渊纤罗密而羽禽躁于泽豺狼众而走兽剧于林爨火猛而小鲜糜于鼎也君臣易位者有矣父子推刃者有矣然后忠义制名于危国孝子收誉于败家疾疫起而巫医贵矣道德衰而儒墨重矣由此观之儒道之先后可得定矣或问曰昔赤松子王乔琴高老氏彭祖务成郁华皆真人悉仕于世不便遐遁而中世以来为道之士莫不飘然绝迹幽何也抱朴子答曰曩古纯朴巧伪未萌其明信道者则勤而学之其不信者则嘿然而已谤毁之言不吐乎口中伤之心不存乎胸也是以真人徐徐于民间不促促于登遐耳末俗偷薄雕伪弥深淡之化废而邪俗之党繁既不信道好为讪毁谓真正为妖讹以神仙为诞妄或曰惑众或曰乱群是以上士耻居其中也昔之达人杜渐防微色斯而逝夜不待旦睹防而作不俟终日故赵害鸣犊而仲尼旋轸醴酒不设而穆生星行彼众我寡华元去之况乎明哲业尚本异有何恋之当住其间哉夫渊竭池漉则蛟龙不游巢倾卵拾则凤凰不集居言于室而翔鸥不下凡卉春剪而芝蓂不秀世俗丑正慢辱将臻彼有道者安得不超然振翅乎风云之表而翻尔藏轨于漠之际乎山林之中非有道也而为道者必入山林诚欲远彼腥膻而即此清净也夫入九室以精思存真一以招神者既不喜喧哗而污而合金丹之大药链八石之飞精者尤忌利口之愚人凡俗之闻见明灵为之不降仙药为之不成非小禁也止于人中或有浅见毁之有司加之罪福或有亲旧之往来牵之以庆吊莫若幽一切免于如此之臭鼠矣彼之邈尔独往得意嵩岫不有以乎或云上士得道于三军中士得道于都市下士得道于山林此皆为仙药已成未欲升天虽在三军而锋刃不能伤虽在都市而人祸不能加而下士未及于此故止山林耳不谓人之在上品者初学道当止于三军都市之中而得也然则黄老可以至今不去也或问曰道之为源本儒之为末流既闻命矣今之小异悉何事乎抱朴子曰夫升降俯仰之教盘旋三千之仪攻守进趣之术轻身重义之节欢忧礼乐之事经世济俗之略儒者之所务也外物弃世涤荡机变忘富迁贵杜遏劝沮不恤乎穷不荣乎达不戚乎毁不悦乎誉道家之业也儒者祭祀以祈福而道者履正以禳邪儒者所爱者势利也道家所宝者无欲也儒者汲汲于名利而道家抱一以独善儒者所讲者相研之簿领也道家所习者遣情之教戒也夫道者其为也善自修以成务其居也善取人所不争其治也善绝祸于未起其施也善济物而不德其动也善观民以用心其静也善居慎而无闷此所以为百家之君长仁义之祖宗也小异之理其较如此首尾污隆未之变也或曰儒者周孔也其籍则六经也盖治世存正之所由也立身举动之准绳也其用远而业贵其事大而辞美有国有家不易之制也为道之士不营礼教不顾大伦侣狐貉于草泽之中偶猿猱于林麓之间块然流遁与木石为邻此亦东走之迷忘葵之甘也抱朴子答曰摛华骋艳质直所不尚攻蒙救惑畴昔之所餍诚不欲复与子较物理之善否校得失于机吻矣然观孺子之坠井非仁者之意视瞽人之触柱非兼爱之心又聊陈梗概粗抗一隅夫体道以匠物宝德以长生者黄老是也黄帝既治世致太平而又升仙则未可谓之后于尧舜也老子既兼综理教而又久视则未可谓之为减于周孔也故仲尼有窃比之叹未闻有疵毁之辞而末世庸民不得其门修儒墨而毁道家何异子孙而骂詈祖考哉是不识其所自来亦已甚矣夫侏儒之手不足以倾嵩华焦侥之胫不足以测沧海毎见凡俗守株之儒营营所习不博达理告顽令嚚崇饰恶言诬诘道家说糟粕之滓则若睹骏马之过隙也涉精神之渊则沦溺而自失也犹斥鴳之挥短翅以凌阳侯之波犹苍蝇之力鴽质以涉昫【一作日】猿之峻非其所堪祗足速困然而喽喽守于局隘聪不经旷明不彻离而欲企踵以包三光鼓腹以奋电灵不亦蔽乎盖登璇玑之眇邈则知井谷之至卑睹大明之丽天乃知鹪金之可陋吾非生而知之又非少而信之始者蒙蒙亦如子耳既观奥秘之宏修而恨离困之不早也五经之事注说炳露初学之徒犹有不解岂况金简玉札神仙之经至要之言又多不书登坛防血乃传口诀苟非其人虽裂地连城金璧满堂不妄以示之夫指深归远虽得其书而不师受犹仰不见首俯不知跟岂吾子所详悉哉夫得仙者或升太清或翔紫霄或造洲或栖板【或作枝】桐钧天之乐享九芝之馔出携松羡于倒景之表入宴常阳于瑶房之中曷为当侣狐貉而偶猿狖乎所谓不知而作也夫道也者逍遥虹霓翱翔丹霄鸿崖六虚唯意所造魁然流摈未为戚也牺腯聚处虽被藻绣论其为乐孰与逸麟之离群以独往吉光坼偶而多福哉
　　仙药第十一
　　抱朴子曰神农四经曰上药令人身安命延升为天神遨游上下使役万灵体生毛羽行厨立至又曰五芝及饵丹砂玉札曾青雄黄雌黄云母太乙禹余粮各可单服之皆令人飞行长生又曰中药养性下药除病能令毒防不加猛兽不犯恶气不行众妖并辟又孝经援神契曰椒姜御湿菖蒲益聪巨胜延年威喜辟兵皆上圣之至言方术之实录也明文炳然而世人终于不信可叹息者也仙药之上者丹砂次则黄金次则白银次则诸芝次则五玉次则云母次则明珠次则雄黄次则太乙禹余粮次则石中黄子次则石桂次则石英次则石脑次则石硫黄次则石次则曾青次则松栢脂茯苓地黄麦门冬木巨胜重楼黄连石韦楮实象柴一名纯卢是也或名仙人杖或云西王母杖或名天精或名却老或名地骨或名枸杞也天门冬或名地门冬或名莚门冬或名巅棘或名淫羊食或名管松其生高地根短而味甜气香者善其生水侧下地者叶细似蕴而防黄根长而味多苦气臭者下亦可服食然喜令人下气为益又迟也服之百日皆丁壮倍駚于术及黄精也入山便可蒸若煮啖之取足可以断谷及有力可饵之亦可作散并及绞其汁作酒以服散尤佳楚人呼天门冬为百部然自有百部草其根俱有百许相似如一也而其苗小异也真百部苗似柭楔唯中以治欬及辟虱耳不中服食不可误也如黄精一名白芨而实非中以作糊之白芨也按本草药之与他草同名者甚多唯精博者能分别之不可不详也黄精一名竹一名救穷一名垂珠服其花胜其实服其实胜其根但花难多得得其生花十斛干之可得五六斗耳而服之日可三合非大有役力者不能办也服黄精仅十年乃可大得其益耳俱以断谷不及术术饵令人肥健可以负重涉险但不及黄精甘美易食防年可以与老小休粮人不能别之谓为米脯也五芝者有石芝有木芝有草芝有肉芝有菌芝各有百许种也石芝者石象芝生于海隅名山及岛屿之涯有积石者其状如肉象有头尾四足者良似生物也附于大石喜在高岫峻之地或却着仰缀也赤者如瑚白者如截肪黑者如泽漆青者如翠羽黄者如紫金而皆光明洞彻如坚冰也晦夜去之三百步便望见其光矣大者十余斤小者三四斤非久齐至精及佩老子入山灵宝五符亦不能得见此辈也凡见诸芝且先以开山却害符置其上则不得复蔽化去矣徐徐择王相之日设醮祭以酒脯祈而取之从日下禹步闭气而往也又若得石象芝捣之三万六千杵服方寸匕日至尽一斤则得千岁十斤则万岁亦可分人服也又玉脂芝生于有玉之山常居悬危之处玉膏流出万年以上则凝而成芝有似鸟兽之形色无常采率多似山水苍玉也亦鲜明如水精得而末之以无心草汁和之须臾成水服一升得一千岁也七明九光芝皆石也生临水之高山石崖之间状如盘椀不过径尺以还有茎连缀之起三四寸有七孔者名七明九孔者名九光光皆如星百余步内夜皆望见其光其光自别可散不可合也常以秋分伺之得之捣服方寸匕入口则翕然身五味甘美尽一斤则得千岁令人身有光所居暗地如月可以夜视也石芝生少室石户中户中便有深谷不可得过以石投谷中半日犹闻其声也去户外十余丈有石柱柱上有盖石高度径可一丈许望见芝从石户随入偃盖中良久辄盖亦终不溢也户上刻石为科斗字曰得服石芝一斗者寿万岁诸道士共思惟其处不可得往唯当以椀器着劲竹木端以承取之然竟未有能为之者按此石户上刻题如此前世必已有得之者也石桂芝生名山石穴中似桂树而实石也高尺许大径尺光明而味辛有枝条捣服之一斤得千岁也石中黄子所在有之沁水山为尤多其在大石中则其石常湿润不燥打其石有数十重乃得之在大石中赤黄溶溶如鸡子之在其殻中也即当饮之不饮则坚凝成石不复中服也法正当及未坚时饮之既凝则应末服也破一石中多者有一升少者有数合可顿服也虽不得多相继服之其计前所服合成三升寿则千岁但欲多服唯患难得耳石脑芝生滑石中亦如石中黄子状但不皆有耳打破大滑石千许乃可得一枚初破之其在石中五色光明而自动服一升得千岁矣石硫黄芝五岳皆有而箕山为多其方言许由就此服之而长生故不复以富贵累意不受尧禅也名硫丹者石之赤精盖石硫黄之也皆浸溢于崖岸之间其濡湿者可丸服其已坚者可散服如此有百二十皆石芝也事在太乙玉防及昌宇【一作字】内记不可具称也及夫木芝者松脂沦入地千岁化为茯苓万岁其上生小木状似莲花名曰木威喜芝夜视有光持之甚滑烧之不然带之辟兵以带鸡而杂以他鸡十二头共笼之去之十二步射十二箭他鸡皆伤带威喜芝者终不伤也从生门上采之于六甲阴干之百日末服方寸匕日三尽一枚则三千岁也千岁之栢木其下根如坐人长七寸刻之有血以其血涂足下可以步行水上不没以涂人鼻以入水水为之开可以止住渊底也以涂身则形欲见则拭之又可以治病在腹内刮服一刀圭其肿痛在外者随其所在刮一刀圭即其肿痛所在以摩之皆手下即愈假令左足有疾则刮射人之左足也又刮以杂巨胜为烛夜遍照地下有金玉宝藏则光变青而下垂以锸掘之可得也末之服尽十斤则千岁也又松树枝三千岁者其皮中有聚脂状如龙形名曰飞节芝大者重十斤末服之尽十斤得五百岁也又有樊桃芝其木如升龙其花叶如丹罗其实如翠鸟高不过五尺生于名山之阴东流泉水之上以立夏之候伺之得而末服之尽一株得五千岁也参成芝赤色有光扣之枝叶如金石之音折而续之即复如故木渠芝寄生大木上如莲花九茎一丛其味甘而辛建木芝实生于都广其皮如缨蛇其实如鸾鸟此三芝得服之白日升天也黄卢子防木华液华此三芝生于泰山要乡及奉高有得而服之皆令人寿千岁黄蘖檀桓芝服之者千岁黄蘗木下根有如三斛器去本株一二十八丈有以细根相连状如缕得末而服之尽一枝则成地仙不死也此辈复有百二十种自有图也草芝有独摇芝无风自动其茎大如手指赤如丹素叶似苋其根有大魁如斗有细者如鸡子十二枝周绕大根之四方如十二辰也相去丈许皆有细根如白发以相连生高山深谷之上其所生左右无草得其大魁末服之尽则得千岁服其细者一枝百岁可以分他人也懐其大根即形欲见则左转而出之牛角芝生虎寿山及吴坂上状似葱特生如牛角长三四尺青色末服方寸匕日三至百日则得千岁矣龙仙芝状似升龙之相负也以叶为鳞其根则如蟠龙服一枝则得千岁矣麻母芝似麻而茎赤色花紫色珠芝其花黄其叶赤其实如李而紫色二十四枚辄相连而垂如贯珠也白符芝高四五尺似梅常以大雪而花季冬而实朱草芝九曲曲有三叶叶有三世也五德芝状似楼殿茎方其叶五色各具而不杂上如偃盖中有甘露紫气起数尺矣龙御芝常以仲春对生三节十二枝下根如坐人凡此草芝又有百二十种皆阴干服之则令人与天地相毕或得千岁二千岁肉芝者谓万岁蟾蜍头上有角颔下有丹书八字体重以五月五日中时取之阴干百日以其左足画地即为流水带其左手于身辟五兵若敌人射己者弓弩矢皆反还自向也千岁蝙蝠色白如雪集则倒悬脑重故也此二物得而阴干末服之令人寿四万岁千岁灵五色具焉其雄额上两骨起似角以羊血浴之乃剔取其甲火炙捣服方寸匕日三尽一具寿千岁行山中见小人乘车马长七八寸者肉芝也捉取服之即仙矣风生兽似豹青色大如狸生于南海大林中张取之积薪数车以烧之薪尽而此兽在灰中不然其毛不燋斫刺不入打之如皮囊以铁锤鍜其数千【或作十】下乃死死而张其口以向风须臾便活而起走以石上菖蒲塞鼻即死取其脑以和菊花服之尽十斤得五百岁也千岁燕其巢户北向其色多白而尾掘取阴干末服一头五百岁凡此又百二十种此皆肉芝也菌芝或生深山之中或生大木之下或生泉之侧其状或如宫室或如车马或如龙虎或如人形或如飞鸟五色无常亦百二十种自有图也皆当禹步往采取之刻以骨刀阴干末服方寸匕令人升仙中者数千岁下者千岁也欲求芝草入名山必以三月九月此山开出神药之月也勿以山佷日必以天辅时三奇防尤佳出三奇吉门到山须六阴日明堂之时带灵宝符牵白犬抱白鸡以白盐一斗及开山符檄着大石上执吴唐草【或作花】一把以入山山神喜必得之也又采芝及服芝欲得王相专和之日支干上下相生为佳此诸芝名山多有之但凡庸道士心不专精行德薄又不晓入山之术虽得其图不知其状亦终不能得也山无大小皆有神其神不以芝与人人则虽践之不可见也又云母有五种而人多不能分别也法当举以向日防其色详占视之乃可知耳正尔于阴地视之不见其杂色也五色并具而多青者名云英宜以春服之五色并具而多赤者名云珠宜以夏服之五色并具而多白者名云液宜以秋服之五色并具而多黑者名云母宜以冬服之但有青黄二色者名云沙宜以季夏服之皛皛纯白名磷石可以四时长服之也五云之法或以桂葱水玉化之以为水或以露于铁器中以水熬之为水或以硝石合于筒中埋之为水或以搜为酪或以秋露渍之百日韦囊挻以为粉或以无巅草樗血合饵之服之一年则百病愈三年老翁反成童子五年则役使神入火不烧入水不濡践棘不伤与仙人相见又他物埋之即燋而五云以内猛火中经时终不燃埋之永不腐败故能令人长生也又云服之十年云气常覆其上服其母以致其子理自然也又向日防之晻晻纯黑色起者不中服令人病淋发疮虽水饵之皆当先以茅屋溜水若东流水露水渍之百日淘汰去其土石乃可用耳中山卫叔卿服之积久能乘云而行以其方封之玉匣之中仙去之后其子名世及汉使者梁伯得而按方合服皆得仙去又雄黄当得武都山所出者纯而无杂其赤如鸡冠光明晔晔者乃可用耳其但纯黄似雄黄色无赤光者不任以作仙药可以合理病药耳饵服之法或以蒸煮之或以酒饵或先以硝石化为水乃凝之或以胴肠裹蒸之于赤土下或以松脂和之或以三物链之引之如布白如冰服之皆令人长生百病除三尸下瘢防灭白发黑堕齿生千日则玉女来侍可得役使以致行厨又玉女常以黄玉为志大如黍米在鼻上是真玉女也无此志者试人耳玉亦仙药但难得耳玉经曰服金者寿如金服玉者寿如玉也又曰服真者其命不极真者玉之别名也令人身飞轻举不但地仙而已然其道迟成服一二百斤乃可知耳玉可以乌米酒及地榆酒化之为水亦可以葱浆消之为亦可饵以为丸亦可烧以为粉服之一年已上入水不沾入火不灼刃之不伤百毒不犯也不可用已成之器伤人无益当得璞玉乃可用也得于阗国白玉尤善其次有南阳徐善亭部界中玉及日南卢容水中玉亦佳赤松子以虫血渍玉为水而服之故能乘烟上下也玉屑服之与水饵之俱令人不死所以为不及金者令人数数发似寒食散状也若服玉屑者宜十日辄一服雄黄丹砂各一刀圭散发洗沐寒水迎风而行则不发也董君异尝以玉醴与盲人服之目旬日而愈有吴延稚者志欲服玉得玉经方不具了不知其节度禁忌乃招合得【招一作始】珪璋环璧及校【一作装】剑所用甚多欲饵治服之后余为说此不中用乃叹息曰事不可不精不但无益乃防作祸也又银但不及金玉耳可以地仙也服之法以麦浆化之亦可以朱草酒饵之亦可以龙膏链之然三服辄大如弹丸者又非清贫道士所能得也又真珠径一寸以上可服服之可以长久酪浆渍之皆化如水银亦可以浮石水窠化之包彤蛇黄合之可引长三四尺丸服之绝谷服之则不死而长生也淳漆不沾者服之则令人通神长生饵之法或以大无肠公子或云大蟹十枚投其中或以云母水或以玉水合服之九虫悉下恶血从鼻去一年六甲行厨至也桂可以葱涕合蒸作水可以竹沥合饵之亦可以先知石脑或云和服之七年能步行水上长生不死也巨胜一名胡麻饵服之不老耐风湿补衰老也桃胶以桑灰汁渍服之百病愈久服之身轻有光明在晦夜之地如月出也多服之则可以断谷柠【一作楮】木实之赤者饵之一年老者还少令人彻视见昔道士梁须年七十乃服之转更少至年百四十岁能夜书行及奔马后入青龙山去槐子以新瓮合泥封之二十余日其表皮皆烂乃洗之如大豆日服之此物主补脑久服之令人发不白而长生中蔓方楚飞廉泽泻地黄黄连之属凡三百余种皆能延年可单服也灵飞散未央丸制命丸羊血丸皆令人驻年却老也南阳郦县山中有甘谷水所以甘者谷上左右皆生甘菊菊花堕其中历世弥久故水味为变其临此谷中居民皆不穿井悉食甘谷水食者无不老寿高者百四十五岁下者不失八九十无夭年人得此菊力也故司空王畅太尉刘宽太傅袁隗皆为南阳太守毎到官常使郦县月送甘谷水四十斛以为饮食此诸公多患风痹及冒皆得愈但不能大得其益如甘谷上居民生小便饮食此水者耳又菊花与薏花相似直以甘苦别之而菊甘而薏苦谚言所谓苦如薏者也今所在有真菊但为少耳率多生于水侧缑氏与郦县最多仙方所谓日精更生周盈皆一菊而根茎花实异名其说甚美而近来服之者略无效正由不得真菊也夫甘谷水得菊之气味亦何足言而其上居民皆以延年况将复好药安得无益乎余亡祖鸿胪少卿曾为临沆令云此县有廖氏家世世寿考或出百岁或八九十后徙去子孙转夭折他人居其故宅复如旧后累世寿考由此乃觉是宅之所为而不知其何故疑其井水殊赤乃试掘井左右得古人埋丹砂数十斛去数尺此丹砂汁因泉渐入井是以饮其水而得寿况乃饵链丹砂而服之乎余又闻上党有赵瞿者病癞历年众治之不愈垂死或云不及活流弃之子孙转相注易其家乃赍粮将之送置山穴中瞿在穴中自怨不幸昼夜悲叹涕泣经月有仙人行经过穴见而哀之具问讯之瞿知其异人乃叩头自陈乞哀于是仙人以一囊药赐之教其服法瞿服之百许日疮都愈颜色丰悦肌肤玉泽仙人又过视之瞿谢受更生活之恩乞丐其方仙人告之曰此是松脂耳此山中更多此物汝链之服可以长生不死瞿乃归家家人初谓之也甚惊愕瞿遂长服松脂身体转轻气力百倍登危越险终日不极年百七十齿不堕发不白夜卧忽见屋间有光大如镜者以问其左右皆云不见久而渐大一室尽明如昼日又夜见面上有防女二人长二三寸面体皆具但为小耳游戏其口鼻之间如是且一年此女渐长大出在其侧又常闻琴瑟之音欣然独笑在人间三百许年色如少童乃入抱犊山去必地仙也于时闻瞿服松脂如此于是竞服其多役力者乃车运驴负积之盈室服之远者不过一月未觉大有益辄止有志者难得如是也又汉成帝时猎者于终南山中见一人无衣服身生黑毛猎人见之欲逐取之而其人逾坑越谷有如飞腾不可远及于是乃密伺候其所在合围得之乃是妇人问之言我本是秦之宫人也闻关东贼至秦王出降宫室烧燔惊走入山饥无所食垂饿死有一老翁教我食松叶松实当时苦涩后稍便之遂使不饥不渴冬不寒夏不计此女定是秦王子婴宫人至成帝之世三百许岁乃将归以谷食之初闻谷臭呕吐累日乃安如是二年许身毛乃脱落转老而死向使不为人所得便成仙人矣南阳文氏说其先祖汉末大乱逃去山中饥困欲死有一人教之食术遂不能饥数十年乃来还乡里颜色更少气力胜故自说在山中时身轻欲跳登高履险历日不极行冰雪中了不知寒常见一高岩上有数人对坐博戏者有读书者俛而视文氏因阅其相问言此子中呼上否其一人答言未可也术一名山蓟一名山精故神药经曰必欲长生长服山精昔仙人八公各服一物以得陆仙各数百年乃合神丹金液而升太清耳人若合八物链而服之不得其力是其药力有转相胜畏故也韩终服菖蒲十三年身生毛日视书万言皆诵之冬恒不寒又菖蒲须得生石上一寸九节已上紫花者尤善也赵佗子服桂二十年足下生毛日行五百里力举千斤移门子服五味子十六年色如玉女入水不沾入火不灼也楚文子服地黄八年夜视有光手上车弩也林子明服术十一年耳长五寸身轻如飞能超逾渊谷二丈许杜子微服天门冬御八十妾有子百三十人日行三百里任子季服茯苓十八年仙人玉女往从之能能彰不复食谷炙瘢皆灭面体玉光陵阳子仲服远志二十年有子三十七人开书所视不忘坐在立亡仙经曰虽服草木之叶已得数百岁忽怠于神丹终不能仙以此论之草木延年而已非长生之药可知也未得作丹且可服之以自支持耳或问服食药物有前后之宜乎抱朴子答曰按中黄子服食节度云服治病之药以食前服之服养性之药以食后服之服金丹大药不复论宜与不宜也一言宫　庚子庚午　辛未辛丑　丙辰丙戌
　　丁亥丁巳　戊寅戊申　己卯己酉
　　三言征　甲辰甲戌　乙亥乙巳　丙寅丙申
　　丁酉丁卯　戊午戊子　己未己丑
　　五言羽　甲寅甲申　乙夘乙酉　丙子丙午
　　丁未丁丑　壬辰壬戌　癸巳癸亥
　　七言商　甲子甲午　乙丑乙未　庚辰庚戌
　　辛巳辛亥　壬申壬寅　癸夘癸酉
　　九言角　戊辰戊戌　己巳己亥　庚寅庚申
　　辛夘辛酉　壬午壬子　癸丑癸未
　　禹步法　前夆左　　右过左　　左就右
　　次夆右　　右就左　　次夆右
　　右过左　　左就右　　右就左
　　如此三步当满二丈一尺有九迹小神方用食后服之吾以咨郑君何以如此郑君言此易知耳欲以药攻病既宜及未食内虚令药力势易行若以食后服之则药但攻谷而力尽矣若养性而以食前服药则药力未行而被谷驱之下去不得止无益也或问曰人服药以养性云有所宜有诸乎抱朴子答曰按玉防记及开名经皆以五音六属知人年命之所在子午属庚卯酉属己寅申属戊丑未属辛辰戌属丙己亥属丁一言得之者宫与土也三言得之者征与火也五言得之者羽与水也七言得之者商与金也九言得之者角与木也若本命属土不宜服青色药属金不宜服赤色药属木不宜服白色药属水不宜服黄色药属火不宜服黑色药以五行之义木克土土克水水克火火克金金克木故也真丹三斤白六斤合和日曝煎之令可丸旦服如麻子十丸未一年发白更黑齿堕更生身体润泽长服之老翁还成少年常服长生不死也小饵黄金方火销金内清酒中二百出二百入即沸矣握之出指间令如泥若不沸及握之不出指间即复销之内酒中无数也成服如弹丸一枚亦可一丸外为小丸服三十日无寒温神人玉女下之又银亦可饵与金同法服此二物可居名山石室中一年即轻举矣人间服之名地仙勿妄传也两饵销黄金法猪负革方脂三斤醇苦酒一斗取黄金五两置器中煎之土炉以金置肪中百入百出苦酒亦可餐一斤寿蔽天地餐半斤金寿二千岁五两千二百岁多少便可饵之当以王相之日作之神良勿传人传人药不成不神也欲食去三尸药当服丹砂饵丹砂法丹砂一斤捣下醇苦酒三升淳漆二升【一本和二升】三物合令相得防火上煎之令可丸服如麻子三丸日再四十日腹中百病愈三尸去服之百日肌骨坚强服之千日司命削去死籍与天地相毕日月相望改形易容变化无常日中无影乃别有光矣













　　抱朴子内篇卷二
<子部,道家类,抱朴子内外篇>
　　钦定四库全书
　　抱朴子内篇卷三
　　晋　洪　撰
　　辩问第十二
　　或问曰若仙必可得圣人已修之矣而周孔不为之者是无此道可知也抱朴子答曰夫圣人不必仙仙人不必圣圣人受命不值长生之道但自欲除残去贼夷险平暴制礼作乐着法垂教移不正之风易流随之俗匡将危之主扶亡防之国刋诗书撰河洛着经诰和雅颂训童蒙应聘诸国突无凝烟席不暇暖其事则鞅掌防极穷年不已亦焉能闭聪掩明内视反听呼吸导引长斋久洁入水淘金登山采药数息思神断谷清肠哉至于仙者惟须笃志至信勤而不怠能恬能静便可得之不待多才也有入俗之高真乃为道者之重累也得合一大药知守一养神之要则长生久视岂若圣人所修为者云云之无限乎且夫俗所谓圣人者皆治世之圣人非得道之圣人得道之圣人则黄老是也治世之圣人则周孔是也黄帝先治世而后登仙此是偶有能兼之才者也古之帝王刻于泰山可省读书者七十二家其余磨灭者不可胜数而独记黄帝仙者其审然可知也世人以人所尤长众所不及者便谓之圣故善围棋之无比者则谓之棋圣故严子卿马绥明于今有棋圣之名焉善史书之绝时者则谓之书圣故卫恊张墨于今有书圣之名焉善刻削之尤巧者则谓之木圣故张卫马忠于今有木圣之名焉故孟子谓伯夷清之圣者也栁下惠和之圣者也伊尹任之圣者也吾试推演而论之则圣非一事夫班狄机械之圣也跗扁和缓治疾之圣也子韦甘均占候之圣也史苏辛廖卜筮之圣也夏育杜回筋力之圣也荆轲聂政勇敢之圣也飞廉夸父轻速之圣也子野延州知音之圣也孙吴韩白用兵之圣也圣者人事之极号也不独于文学而已矣庄周云盗有圣人之道五以妄意而知人之藏者明也先入而不疑者勇也后出而不惧者义也知可否之宜者知也分财均同者仁也不得此道而成天下之大盗者未之有也或曰圣人之道不得枝分叶散必总而兼之然后为圣余答之曰孔子门徒达者七十二而各得圣人之一体是圣事有剖判也又云颜渊具体而微是圣事有厚薄也又易曰有圣人之道四焉以言者尚其辞以动者尚其变以制器者尚其象以卜筮者尚其占此则圣道可分之明证也何为善于道德以致神仙者独不可谓之为得道之圣乎苟不有得道之圣则周孔不得谓为治世之圣乎圣既非一矣何以当责使相兼乎按仙经以为诸得仙者皆其受命偶值神仙之气自然所禀故胞胎之中已含信道之性及其有识则心好其事必遭明师而得其法不然则不信不求求亦不得也玉钤记主命原由人之吉防修短于结胎受气之日皆上得列宿之精其值圣宿则圣值贤宿则贤值文宿则文值武宿则武值贵宿则贵值富宿则富值贱宿则贱值贫宿则贫值寿宿则寿值仙宿则仙又有神仙圣人之宿有治世圣人之宿有兼二圣之宿有贵而不富之宿有富而不贵之宿有兼富贵之宿有先富后贫之宿有先贵后贱之宿有兼贫贱之宿有富贵不终之宿有忠孝之宿有凶恶之宿如此不可具载其较略如此为人生本有定命张车子之说是也苟不受神仙之命则必无好仙之心未有心不好之而求其事者也未有不求而得之者也自古至今有高才明达而不信有仙有平平许人学而得仙者甲虽多所鉴识而或蔽于仙乙则多所不通而偏达其理此其非天命之所使然乎夫道家宝秘仙术弟子之中尤尚简择至精弥久然后告之以要诀况于世人幸自不信不求何为当强以语之邪既不能化令信之又将招嗤速谤故得道之士所以与世人异路而行异处而止言不欲与之交身不欲与之杂隔千里犹恐不足以远颊舌之攻绝轨迹犹恐不足以免毁辱之丑贵不足以诱之富不足以移之何肯常自于俗士言我有仙法乎此盖周孔所以无缘而知仙道也且夫周孔盖是高才大学之深远者耳小小之伎犹多不闲使之跳丸弄剑逾锋投铗履絙登橦摘盘缘案跟挂万仞之峻峭游泳吕梁之不测手扛千钧足蹑惊飚暴虎槛豹揽飞捷矢凡人为之而周孔不能况过于此者乎他人之所念虑蚤虱之所向背隔墙之朱紫林下之草芥匣匮之书籍地中之宝藏丰林邃薮之鸟兽重渊洪潭之鱼鳖令周孔委曲其采色分别其物名经列其多少审实其有无未必能尽知况远于此者乎圣人不食则饥不饮则渴灼之则冰之则寒挞之则痛刃之则伤岁久则老矣损伤则病矣气绝则死矣此是其所与凡人无异者甚多而其所以不同者至少矣所以过绝人者唯在于才长思远口给笔高德全行洁强训博闻之事耳亦安能无事不兼邪既已着作典谟安上治民复欲使之兼知仙道长生不死以此责圣人何其多乎吾闻至言逆俗耳真语必违众儒士卒览吾此书者必谓吾非毁乎圣人吾岂然哉但穷尽物理耳理尽事穷则似于讪谤周孔矣世人谓圣人从天而坠神灵之物无所不知无所不能甚乎服畏其名不敢复料之以事谓为圣人所不能则人无复能之者也圣人所不知则人无复知之者也不可笑哉今具以迹事校之想可以悟也完山之鸟卖生送死之声孔子不知之便可复谓颜回只可偏解之乎闻太山妇人之哭问之乃知虎食其家三人又不知此妇人何以不徙去之意须答乃悟见罗雀者纯得黄口不辨其意问之乃觉及欲葬母不知父墓所在须人语之既定墓崩又不知之弟子语之乃然流涕又疑颜渊之盗食乃假言欲祭先人卜掇尘之虚伪廏焚又不知伤人马否颜渊后便谓之已死又周流七十余国而不能逆知人之必不用之也而栖栖遑遑席不暇温又不知匡人当围之而由其道问老子以古礼礼有所不解也问郯子以鸟官官有所不识也行不知津而使人问之又不知所问之人必讥之而不告其路若尔可知不问也下车逐歌凤者而不知彼之不住也见南子而不知其无益也诸若此不可具举但不知仙法何足怪哉又俗儒云圣人所不能则余人皆不能则宕人水居梁母火化子伯耐至仲都堪酷寒左慈兵解而不死甘始休粮以经岁范轶见斫而不入鳖令流尸而更生少千执百长房缩地脉仲甫假形于晨凫张楷吹嘘起云雾未闻周孔能为斯事也俗人或曰周孔皆能为此但不为耳吾答之曰必不求之于明文而指空以浮言者吾便可谓周孔能振翮翻飞翱翔八极兴云致雨移山换井但不为耳一不以记籍见事为据者复何限哉必若所云者吾亦可以言周孔皆已升仙但以此法不可以训世恐人皆知不死之可得皆必悉委供养废进官而登危浮深以修斯道是为家无复子孙国无复臣吏忠孝并丧大伦必乱故周孔密自为之而秘不吿人外托终亡之形内有上仙之术如此则子亦将何以难吾乎亦又未必不然也灵宝经有正机平衡飞授祑凡三篇皆仙术也吴王伐石以治宫室而于合石之中得紫文金简之书不能读之使使者持以问仲尼而欺仲尼曰吴王闲居有赤雀衔书以置殿上不知其义故远谘呈仲尼以视之曰此乃灵宝之方长生之法禹之所服在水邦年齐天地朝于紫庭者也禹将仙化封之名山石函之中乃今赤雀衔之殆天授也以此论之是夏禹不死也而仲尼又知之安知仲尼不皆密修其道乎正复使圣人不为此事未可谓无其效也人所好恶各各不同喻之以面岂不信哉诚合其意虽小必为也不合其神虽大不学也好苦憎甘皆既有矣嗜利弃义亦无数焉圣人之大宝曰位何以聚人曰财又曰富与贵是人之所欲而昔已有禅之以帝王之位而不用委之以四海之富而不愿蔑三九之官背玉帛之聘遂山林之高洁甘鱼钓之陋业者盖不可胜数耳又曰男女饮食人之大欲存焉是以好色不可谏甘防可忘忧而昔有绝谷弃美不畜妻妾超然独往悟言得意顾影含欢漱流防味者又难胜记也人情莫不爱红颜艳姿轻体柔身而黄帝悦笃丑之嫫母陈侯怜可憎之敦洽人鼻无不乐香故流黄郁金兰麝苏合胆素胶江蓠揭车春蕙秋兰价同琼瑶而海上之女逐酷臭之夫随之不止人口无不悦甘而周文嗜不美之不以易大牢之滋味人耳无不喜乐而魏明好椎凿之声不以易丝竹之和音人各有意安可求此以同彼乎周孔自偶不信仙道日月有所不照圣人有所不知其可以圣人所不为便云天下无仙是责三光不照覆盆之内也
　　极言第十三
　　或问曰古之仙人者皆由学以得之将特禀异气耶抱朴子答曰是何言欤彼莫不负笈随师积其功勤蒙霜冒险栉风沐雨而躬亲洒扫契阔劳艺始见之以信行终被试以危困性笃行真心无怨贰乃得升堂以入于室或有怠厌而中止或有怨恚而造退或有诱于荣利而还修流俗之事或有败于邪说而失其淡泊之志或朝为而夕欲其成或坐修而立望其效若夫睹财色而心不战闻俗言而志不沮者万夫之中有一人为多矣故为者如牛毛获者如麟角也夫彀弓弩者效力于发箭涉大川者保全于既济井不达泉则犹不掘也一步未至则犹不往也修涂之累非移晷所臻凌霄之高非一篑之积然升峻者患于垂上而力不足为道者病于方成而志不遂千仓万箱非一耕所得千尺之木非旬日而长不测之渊起于汀滢陶朱之资必积百千若乃人退己进阴子所以穷至道也敬卒若始羡门所以致云龙也我志诚坚彼何人哉抱朴子曰俗民既不能生生而务所以杀生夫有尽之物不能给无已之耗江河之流不能盈无底之器也凡人利入少而费用多者犹不供也况无锱铢之来而有千百之往乎人无少长莫不有疾但轻重言之耳而受气各有多少多者其尽迟少者其竭速其知道者补而救之必先复故然后方求量表之益若令服食旬日则肉飞骨腾导引改朔则羽翮参差则世间无不信道之民也患乎升勺之利未坚而钟石之费相防根荄之据未极而冰霜之毒交攻不知过之在己而反云道之无益故捐丸散而罢吐纳矣故曰非长生难也闻道难也非闻道难也行之难也非行之难也终之难也良匠能与人规矩不能使人必巧也明师能授人方书不能使人必为也夫修之犹如播谷也成之犹收谷也厥田虽沃水泽虽美而为之失天时耕锄又不至登稼被垄不获不刈顷亩虽多犹无获也凡夫不徒不知益之为益也又不知损之为损也夫损易知而速焉益难知而迟焉人尚不悟其易安能识其难哉夫损之者如灯火之消脂莫之见也而忽尽矣益之者如苗禾之播殖莫之觉也而忽茂矣故治身养性务谨其细不可以小益为不平而不修不可以小损为无伤而不防凡聚小所以就大积一所以至亿也若能爱之于防成之于着则防乎知道矣或问曰古者岂有无所施行而偶自长生者乎抱朴子答曰无也或随名师积功累勤便得赐以合成之药或受秘方自行治作事不接于世言不累于俗而记着者止存其姓名而不能具知其所以得仙者故阙如也昔黄帝生而能言役使百灵可谓天授自然之体者也犹复不能端坐而得道故陟王屋而授丹经到鼎湖而飞流珠登崆峒而问广成之具茨而事大隗适东岱而奉中黄入金谷而谘滑子论道养则资素二女精推步则访山嵇力牧讲占候则询风后着休诊则受雷岐审攻战则纳五音之防穷神奸则记白泽之辞相地理则书青鸟之说救伤残则缀金冶之术故能毕该秘要穷道尽真遂乘龙以高跻与天地乎防极也然按神仙经皆云黄帝及老子奉事大乙元君以受要诀况乎不逮彼二君者安有自得仙度世者乎未之闻也或曰黄帝审仙者桥山之冢又何为乎抱朴子答曰按荆山经反龙首记皆云黄帝服神丹之后龙来迎之群臣追慕无所措思或取其几杖立庙而祭之或取其衣冠葬而守之列仙传云黄帝自择亡日七十日去七十日还葬于乔山山陵【一作后】忽崩墓空无尸但剑舄在焉此诸说虽异要于为仙也言黄帝仙者见于道书及百家之说者甚多而儒家不肯长奇怪开异涂务于礼教而神仙之事不可以训俗故云其死以杜民心耳朱巴栾巴于公有功惠于民百姓皆生为之立庙祠又古者盛德之人身去之后臣子刋其勋绩于不朽之器而今世君长迁转吏民思恋而树德颂之碑者往往有焉此亦黄帝有庙墓之也岂足以证其必死哉或人问曰彭祖八百安期三千斯寿之过人矣若果有不死之道彼何不遂仙乎岂非禀命受气自有修短而彼偶得其多理不可延故不免于雕陨哉抱朴子答曰按彭祖经云其自帝喾佐尧历夏至殷为大夫殷王遣防女从房中之术行之有效欲杀彭祖以绝其道彭祖觉焉而逃去去时年七八百余非为死也黄石【一作山】公记云彭祖去后七十余年门人于流沙之西见之非死明矣又彭祖之弟子青衣鸟公黑穴公秀眉公白兔公子离娄公太足君高丘子不肯来七八人皆历数百岁在殷而各仙去况彭祖何肯死哉又刘向所记列仙传亦言彭祖是仙人也又安期先生者卖药于海边琅琊人传世见之计已千年秦始皇请与语三日三夜其言高其防远博而有证始皇异之乃赐之金璧可值数千万安期受而置之于阜乡亭以赤玉舄一量为报留书曰复数千岁求我于蓬莱山如此是为见始皇时已千岁矣非为死也又始皇刚暴而鷔狠量是天下之不应信神仙者又不中以不然之言答对之者也至于问安期以长生之事安期答之允当始皇惺悟信世间之必有仙道既厚惠遗又甘心欲学不死之事但自无明师也而为卢敖徐福辈所欺弄故不能得耳向使安期生所言无据三日三夜之中足以穷屈则始皇必将烹煮屠戮不免鼎俎之祸其厚惠安可得乎或问曰世有服食药物行气导引不免死者何也抱朴子答曰不得金丹但服草木之药及修小术者可以延年迟死耳不得仙也或但知服草药而不知还年【悮作房中】之要术则终无久生之理也或不晓带神符行禁戒思身神守真一则止可内令疾不起风湿不犯耳若卒有恶强邪山精水毒害之则便死也或不得入山之法令山神为之作祸则妖试之猛兽伤之溪毒系之蛇蝮螫之致多死事非一条也或修道晚暮而先自损伤已深难可补复补复之益未得根据而疾随复作所以克伐之事亦何缘得长生哉或年老为道而得仙者或年少为道而不成者何哉彼虽年老而受气本多受气本多则伤浅伤浅则易救易救故得成仙也此虽年少而受气本少受气本少则伤深伤深则难救难救故不成仙也夫木槿杨栁断殖之更生倒之亦生横之亦生生之易者莫过斯木也然埋之既浅又未得久乍刻乍剥或摇或拔虽壅以膏壤浸以春泽犹不免于枯瘁者以其根荄不固不暇吐其萌芽津液不得遂结其生气也人生之为体易伤难养方之二木不及远矣而所以攻毁之者过于刻剥据乎摇拔也培之者鲜坏之者众死其宜也夫吐故纳新者因气以长气而气大衰者则难长也服食药物者因血以益血而血垂竭者则难益也夫奔驰而喘逆或欬或懑用方役体汲汲短乏者气损之候也面无光色皮肤枯腊唇焦脉白腠理萎瘁者血灭之证也二证既衰于外则灵根亦雕于中矣如此则不得上药不能救也凡为道而不成营生而得死者其人非不有气血也然身中之所以为气为血者根源已丧但余其枝流耳譬犹入水之烬火灭而烟不即息既断之木柯叶犹生二者非不有烟非不有叶而其所以为烟为叶者已先亡矣世人以觉病之日始为已病以绝气之日为身丧之候也唯恐风冷与暑湿不知风冷暑湿不能侵壮实之人也但患体虚气少者不能堪之故为所中耳何以较之设有数人年纪老壮既同服食厚薄又等具造沙漠之地并冒严寒之夜素雪堕于上冰结于下寒风摧条而宵骇欬唾凝珠于唇吻则其中将有独中冷者而不必尽病也非冷气之有偏人体有不耐者耳故俱食一物或独以结病者非此物之有偏毒也钧器齐饮而或醒或醉者非酒势之有彼此也同冒炎暑而或独以暍死者非天之有公私也齐服一药而或独昏暝烦闷者非毒烈之有爱憎也是以冲风赴林而枯柯先摧洪涛凌崖而抱隙者颓烈火燎原而燥卉前焚龙椀坠地而脆者独破由兹以观则人之无道体已素病因风寒暑湿者以发之耳苟能令正气不衰形神相卫莫能伤也凡为道者常患于晚不患于早也恃年纪之少壮体力之方刚者自役过差百病兼结命危朝露不得大药但服草木可以差于常人不能延其大限也故仙经曰养生以不伤为本此要言也神农曰百病不愈安得长生信哉斯言也或问曰所谓伤之者其非淫欲之间乎抱朴子曰亦何独斯哉然长生之要在乎还年之道上士知之可以延年除病其次不以自伐者也若年尚少壮而知还年服阴丹以补脑采玉液于长谷者不服药物亦不失三百岁也但不得仙耳而不得其术者古人方之于冰杯之盛汤羽苞之蓄火也且又才所不逮而困思之伤也力所不胜而强举之伤也悲哀憔悴伤也喜乐过差伤也汲汲所欲伤也久谈言笑伤也寝息失时伤也挽弓引弩伤也沈醉呕吐伤也饱食即卧伤也跳走喘乏伤也欢呼哭泣伤也阴阳不交伤也积伤至尽则早亡早亡非道也是以养生之方唾不及远行不疾步耳不极目不久视坐不至久卧不及疲先寒而衣先热而解不欲极饿而食食不过饱不欲极渴而饮饮不过多凡食过则结积聚饮过则成痰癖不欲甚劳甚逸不欲起晚不欲汗流不欲多睡不欲奔车走马不欲极目远望不欲多啖生冷不欲饮酒当风不欲数数沐浴不欲广志远愿不欲规造异巧冬不欲极寒夏不欲穷凉不露卧星下不眠中见肩大寒大大风大雾皆不欲冒之五味入口不欲偏多故酸多伤脾苦多伤肺辣多伤肝醎多则伤心甘多则伤肾此五行自然之理也凡言伤者亦不便觉也谓久则寿损耳是以善摄生者卧起有四时之早晚兴居有至和之常制调利筋骨有偃仰之方杜疾闲邪有吞吐之术流行荣卫有补泻之法节宣劳逸有与夺之要忍怒以全阴气抑喜以养阳气然后先将服草木以救亏缺后服金丹以定无穷长生之理尽于此矣若有欲决意任懐自谓达识知命不泥异端极情肆力不营久生者闻此言也虽风之过耳电之经目不足喻也虽身枯于流连之中气绝于纨绮之间而甘心焉亦安可告之以养生之事哉不惟不纳乃谓妖讹也而望彼信之所谓以明鉴绐蒙瞽以丝竹娱聋夫也
　　勤求第十四
　　抱朴子曰天地之大德曰生生好物者也是以道家之所至秘而重者莫过乎长生之方也故防血誓盟乃传传非其人戒在天罚先师不敢以轻行授人须人求之至勤者尤当拣选至情者乃教之况乎不好不求求之不笃者安可自沽以告之哉其受命不应仙者虽曰见仙人成群在世犹必谓彼自异种人天下别有此物或呼为魅之变化或云偶值于自然其有肯谓修为之所得哉苟所不信虽令赤松王乔言提其耳亦当指以为妖讹然时颇有识信者复患于不能勤求明师夫晓至要得真道者诚自甚稀非仓卒可值也然知之者但谓少耳亦未尝绝于世也由求之者不广不笃有仙命者要自当与之相值也然求而不得者有矣未有不求而得者也世间自有奸伪图钱之子而窃道士之号者不可胜数也然此等复不肯谓挺无所知也皆复粗开头角或妄沽名加之以伏邪饰伪而好事之徒不识其真伪者徒多之进问自取诳惑而拘制之不令得行广防奇士异人而告之曰道尽于此矣以误于有志者之不少可叹可恚也其或间有晓消五云飞八石转九丹治黄白水琼【一作慬】瑶花朱碧凝霜雪于神炉采灵芝于嵩岳者则多而毁之曰此法独有赤松王乔知之今世之人而云知之者皆虚妄耳则浅见之家不觉此言有诈伪而作便息远求之意悲夫可为慨叹者也凌晷飚飞暂少忽老迅速之甚喻之无物百年之寿三万余日耳防弱则未有所知衰迈则欢乐并废童蒙昏耄除数十年而险隘忧病相防代有居世之年略消其半计定得百年者喜笑平和则不过五六十年咄嗟灭尽哀忧昏耄六七千日耳顾盼已尽矣况于全百年者万未有一乎谛而念之亦无以笑彼夏虫朝菌也盖为不知道者之所至悲矣俚语有之人在人间日失一日如牵牛羊以诣屠所每进一步而去死转近此譬虽丑而实理也达人所以不愁死者非不欲求亦固不知所以免死之术而空自焦愁无益于事故云乐天知命故不忧耳非不欲久生也姬公请代武王仲尼曳杖悲懐是知圣人亦不乐速死矣俗人见庄周有大梦之喻因复竞共张齐死生之论盖诡道强达阳作违抑之言皆仲尼所为破律应杀者也今察诸有此谈者被疾病则遽针炙冒危险则甚畏死然末俗通弊不崇真信背典诰而治子书若不吐反理之巧辨者则谓之朴野非老庄之学故无骨殖而取偶俗之徒遂流漂于不然之说而不能自返也老子以长生久视为业而庄周贵于揺尾涂中不为被之被绣之牛饿而求粟于河侯以此知其不能齐死生也晚学不能考校虚实偏据一句不亦谬乎且夫深入九泉之下长夜罔极始为蝼蚁之粮终与尘壤合体令人怛然心热不觉咄嗟若必有求生之志何可不弃置不急之事以修妙之业哉其不信则已矣其信之者复患于俗情之不荡尽而不能专以养生为意而营世务之余暇而为之所以或有为之者恒病晚而多不成也凡人之所汲汲者势利嗜欲也苟我身之不全虽高官重权金玉成山妍艳万计非我有也是以上士先营长生之事长生定可以任意若未升去世可且地仙人间若彭祖老子止人中数百岁不失人理之欢然后徐徐登遐亦盛事也然决须好师师不足奉亦无由成也昔汉太后从夏侯胜受尚书赐胜黄金百斤他物不可胜数及胜死又赐胜家钱二百万为胜素服一百日成帝在东宫时从张禹受论语及即尊位赐禹爵关内侯食邑千户拜光禄大夫赐黄金百斤又迁丞相进爵安侯年老乞骸骨赐安车驷马黄金百斤钱数万及禹疾天子自临省之亲拜禹床下章帝在东宫时从桓荣以受孝经及帝即位以荣为大常少卿天子幸荣第令荣东面坐设几杖防百官及荣门生生徒数百人帝亲自持业讲说赐荣爵关内侯食邑五千户及荣病天子幸其家入巷下车抱卷而趋如弟子之礼及荣薨天子为荣素服凡此诸君非能攻城野战折冲拓境悬旌效节【一作效洞】折连方转元功骋锐绝域也徒以一经之业宣传章句而见尊重巍巍如此此但能说死人之余言耳帝王之贵犹自卑降以敬事之世间或有欲试修长生之道者而不肯谦下于堪师者直尔蹴迮从求至要宁可得乎夫学者之恭逊驱走何益于师之分寸乎然不尔则是彼心不尽彼心不尽则令人告之不力告之不力则秘诀何可悉得乎不得已当以浮浅示之岂足以成不死之功哉亦有人皮肤好喜而信道之诚不根心神有所索取阳为曲恭累日之间怠慢已出若值明智之师且欲详观来者意态试以淹久故不告之以测其志则若此之人情伪行露亦终不得而教之教之亦不得尽言吐实言不尽则为之无益也陈安世者年十三岁盖灌叔本之客子耳先得仙道叔本年七十皓首朝夕拜安世曰道尊德贵先得道者则为师矣吾不敢倦执弟子之礼也由是安世告之要方遂得仙去矣夫人生先受精神于天地后禀气血于父母然不得明师告之以度世之道则无由免死凿石有余焰年命已雕颓由此论之明师之恩诚为过于天地重于父母多矣可不崇之乎可不求之乎抱朴子曰古人质直贵行贱言故为政者不尚文辨修道者不崇辞说风俗衰薄外饰弥繁方防既山集于儒门而内书亦鞅掌于术家初学之徒即未便可授以大要又亦人情以本末殷富者为快故后之知道者干吉容嵩桂帛诸家各着千数篇然率多教诫之言不肯为人开显大趋向之指归也其指真之诀或但口传或不过防尺之素在领带之中非随师经久累勤历试者不能得也猥杂弟子亦各随其用心之疎密履苦之久远察其聪明之所逮及材力之所能办各有所授千百岁中时有尽其囊枕之中肘腋之下秘要之防耳或但将合成药以分之足以使之不死而已而终年不以其方文传之故世之道士知金丹之事者万无一也而管见之属谓仙法当具在于纷纭之书及于祭祀拜伏之间而已矣夫长生制在乎生命非祠醮之所得也昔秦汉二代大兴祈祷所祠太乙五神陈宝八仙之属动用牛羊谷帛钱费亿万计无所益况于匹夫德之不备体之不养而欲以三牲酒肴祝愿神以索延年惑亦甚矣或颇有好事者诚欲为道而不能勤求名师合作异药而但昼夜诵讲不要之数千百卷诣老无益便谓天下果无仙法或举门扣头以向空坐烹宰牺牲烧香请福而病者不能愈死丧相袭破产竭财一无其效终不悔悟自谓未笃若以此之勤求知方之师以此之费给买药秘术之直者亦必得神仙长生度世也何异诣老空耕石田而望千仓之收用力虽勤不得其所也所谓适楚而道燕马虽良而不到非行之不疾然失其道也或有性信而喜信人其聪明不足以校练真伪揣测深浅所博涉素狭不能赏物后世顽浅趣得一人自誉之子云我有秘书便守事之而庸人小儿多有外托有道之名名过其实由于夸诳内抱贪浊惟利是图所有请为辄强喑鸣俛仰抑扬若所知宝秘之深而不可得之状其有请从其所求俛仰含笑或许以顷后故使学者欲罢而不能自谓事之未勤而礼币之尚轻也于是笃信之心尤加恭肃赂以珠玩为之执奴仆之役不辞负重涉远不避经险履危欲以积劳自效服苦求哀庶有异闻而虚引岁月空委二亲之供养捐妻子而不恤戴霜蹈冰连年随之而妨资弃力卒无所成彼初诚欺之末或惭之懵然体中实自空罄短乏无能法以相教将何法以成人乎余目见此辈不少可有十余人或自号高名久居于世世或谓之已三四百岁但易名字诈称圣人托于人间而多有承事之者余但不喜书其人之姓名耳颇游俗间凡夫不识妍为共称扬增长妖妄为彼巧伪之人虚生华誉歙习遂广莫能甄别故或令高人偶不留意澄察而但任两耳误于后学常由此辈莫不使人叹息也毎见此曹欺诳天下以规势利者迟速皆受殃罚天虽疎终不漏也但误有志者可念耳世人多逐空声鲜能校实闻甲乙多弟子至以百许必当有异便载驰竞逐赴为相聚守之徒妨工夫以崇重彼愚陋之人也而不复寻精彼得门人之力或以致富辨逐之虽久犹无成人之道愚夫故不知此人不足可事何能都不与悟自可悲哉夫搜寻仞之垄求干天之木漉牛迹之中索吞舟之鳞用日虽久安能得乎嗟乎将来之学者虽当以求师为务亦不可以不详择为急也陋狭之夫行浅德薄功防缘少不足成人之道亦无功课以塞人重恩也深思其勿令徒劳也抱朴子曰诸虚名之道士既善为诳诈以欺学者又多防短慝愚耻于不知阳若博涉已足终不肯行求请问于胜己者蠢尔守穷面墙而立又不但拱默而已乃复憎忌于实有道者而谤毁之恐彼声名之过己也此等岂有意于长生之法哉为欲以合致弟子图其财力以快其情欲而已矣而不知天高卑其后必受斯殃也夫贫者不可妄云我富也贱者不可虚云我贵也况道德之事实无而空养门生弟子乎凡俗之人犹不宜懐妬善之心况于道士尤应以忠信快意为生者也云何当以此之徶然函胸臆间乎人自不能闻见神明而神明之闻见己之甚易也此何异乎在纱幌之外不能察轩房之内而肆其倨慢谓人之不见己此亦如窃钟枨物铿然有声恶他人闻之因自掩其耳者之也而聋瞽之存乎精神者唯欲专擅华名独聚徒众外求声价内规财利患疾胜己乃剧于俗人之争权势也遂以唇吻为刃锋以毁誉为朋党口亲心疎貌合行离阳敦同志之言阴挟蜂虿之毒此乃天人所共恶招祸之符檄也夫读五经犹宜不耻问下以进德修业日有缉熙至于射御之粗伎数书之浅功农桑之陋事规矩之小术尚须师授以尽其理况营长生之法欲以延年度世斯与救防死事无异也何可务惜请受之名而永受无知之困至老不改临死不悔此亦天民之笃暗者也令人代之惭悚为之者独不顾形影也为儒生尚当兀然守朴外托质素知而如否有而如无令庸儿不得尽其称而不问不对对必辞让而后言何其为道士之人强以不知为知以无有为有虚自耀以图奸利者乎迷而不知返者愈以遂往若有以行此者想不耻故也吾非苟为此言诚有为而兴所谓疾之而不能默然也徒愍念虑人不忍见婴儿之投井不御苦口其危至矣不俟脉诊而可知者也抱朴子曰设有死罪而人能救之者必不为之吝劳辱而惮卑辞也必获生生之功也今杂猥道士之辈不得金丹大法必不得长生可知也虽治病有起死之效绝谷则积年不饥役使神坐在立亡瞻视千里知人盛衰发沈祟于幽翳知祸福于未萌犹无益于年命也尚羞行请求耻事先达是惜一日之屈而甘防极之庸是不见事者也古人有言曰生之于我利亦大焉论其贵贱虽爵为帝王不足以此法比焉论其轻重虽富有天下不足以此术易焉故有死王乐为生鼠之喻也夫治国而国平治身而身生非自至也皆有以致之也惜短乏之虚名耻师授之暂劳虽曰不愚吾不信也今使人免必死而就戮刑者犹欣然喜于去重而即轻脱炙烂而保视息甘其苦痛过于更生矣人但莫知当死之日故不惭忧耳若诚知之而刖劓之事可得延期者必将为之况但躬亲洒扫执巾竭力于胜己者可以见教不死之道亦何足为苦而蔽者惮焉假令有人耻迅走而待野火之烧爇羞逃风而致沈溺于重渊者世必呼之为不晓事也而咸知笑其不避灾危而莫怪其不畏偾祸何哉抱朴子曰昔者之着道书多矣莫不务广浮巧之言以崇虚之防未有究论长生之阶径箴砭为道之病痛如吾之勤勤者也实欲令迷者知返失之东隅收之桑榆坠井引绠愈于遂没但惜养危病而距恶石者不可如何耳人谁无过过而能改日月之蚀晞颜氏之子也又欲使将来之好生道者审于所托故竭其忠告之良谋而不饰淫丽之言言发甚指切笔不觉辞痛惜在于长生而折抑邪耳何所索哉抱朴子曰深念学道艺养生者随师不得其人竟无所成而使后之有志者见彼之不得长生因云天下之果无仙法也凡欲度生必不能苦身约己以修妙者亦徒进失干禄之业退无难老之功内误其身外沮将来也仙之可学致如黍稷之可播种得甚炳然耳然未有不耕而获嘉禾未有不勤而获长生度世也
　　杂应第十五
　　或曰敢问断谷可以长生乎凡有防法何者最善与抱朴子答曰断谷只可省殽粮之费不能独令人长生也问诸曾断谷积久者云差少病痛胜于食谷时其服术及饵黄精及禹余粮日再服久令人多气力堪负担远行身轻不困其服诸石药一服守之十年五年者及吞气服符饮神水辈但为不饥耳体力不任劳也道书虽言欲得长生肠中当清欲得不死肠中无滓又云食草者善走而愚食肉者多力而悍食谷者智而不寿食气者神明不死此乃行气者一家之偏说耳不可便孤用也若欲服金丹大药先不食百许日为快若不能者正尔服之但得仙少迟耳无大妨也若遭世荒敛山林知此断谷法者则可以不饿死其不然也则无急断无可大益又止人中断肉闻肥鲜之气皆不能不有欲于中心若未绝俗委家岩栖岫处者固不能成遂体五味无致自苦不如莫断谷而节量饥饱近有一百许法或服守中石药数十丸便辟四五十日不饥练松栢及术亦可以守中但不及大药久不过十年以还或辟一百二百日或须日日服之乃不饥者或先作美食极饱乃服药以养所食之物令不消化可辟三年欲还食谷当以葵子猪膏下之则所作美食皆下不坏如故也洛阳有道士董威辈常止白社中了不食陈子叙共守事之从学道积久乃得其方云日甘草防风壳实之属十许种捣为散先服方寸匕乃吞石子大如雀卵十二枚足辟百日辄更服散气力颜色如故也欲还食谷者当服葵子汤下石子乃可食耳又赤龙血青龙膏作之用丹砂曾青水以石内其中复须臾石柔而可食也若不即取便消烂尽也食此石以口取饱令人丁壮又有引石散以方寸匕投一斗白石子中以水合煮之亦立熟如芋子可食以当谷也张太举家及弟子数十人居林虑山中以此法食石十余年皆肥健但为须得白石不如赤龙血青龙膏取得石便可用又当煮之有薪火之烦耳或用符或用水或符水兼用或用干枣日九枚酒一二升者或食十二时气从夜半始从九九至八八七七六六五五而止或春向东食岁星青气使入肝夏服荧惑赤气使入心四季之月食镇星黄气使入脾秋食太白白气使入肺冬服辰星黑气使入肾又中岳道士郄元节食六戊之精亦大有效假令甲子之旬有戊辰之精则竟其旬十日常向辰地而吞气到后甲复向其旬之戊也甘始法召六甲六丁玉女各有名字因以祝水而饮之亦可令牛马皆不饥也或思脾中神名名黄裳子但合口食内气此皆有真效余数见断谷人三年二年者多皆身轻色好堪风寒暑湿大都无肥者耳虽未见数十岁不食者然人绝谷不过十许日皆死而此等已积载而自若亦何疑于不可大久乎若令诸绝谷者转羸极常虑之恐不可久耳而问诸为之者无不初时少气力而后稍丁健月胜一月岁胜一岁正尔可久无嫌也夫长生得道者莫不皆由服药吞气而达之者而不妄也夫服药断谷者略无不先极也但用符水及单服气者皆四十日中疲瘦过此乃健耳郑君云本性饮酒不多昔在铜山中绝谷二年许饮酒数斗不醉以此推之是为不食更令人耐毒耐毒则是难病之候也余因此问山中那得酒郑君言先酿好云液勿压漉因以桂附子甘草五六种末合丸之曝干以一丸如鸡子许投一斗水中立成美酒又有黄帝云液泉法以蘖米及七八种药合之取一升辄内一水中如千岁苦酒之内水也无或尽时而味常好不变饮之大益人又符水断谷虽先令人羸然宜兼知者倘卒遇荒年不及合作药物则符水为上矣有冯生者但单吞气断谷已三年观其步陟登山担一斛许重终日不倦又时时引弓而略不言语言语又不肯大声问之云断谷亡精费气最大忌也余亦屡见浅薄道士辈为欲虚曜奇怪招不食之名而实不知其道但虚为不啖羹饭耳至于饮酒日中斗余脯腊防枣栗鸡子之属不绝其口或大食肉而咽其汁吐其滓终日经口者数十斤此直是更作美食矣凡酒客但饮酒食脯而不食谷皆自堪半岁一岁而不蹙顿矣未名绝谷耳吴有道士石春毎行气为人治病待病者之愈百日或十日乃食吴景帝闻之曰此但不久必当饥死也乃召取锁闭令人备守之春但求三二升水如此一年余春颜色更鲜悦气力如故景帝问之可复堪防时春言无限可数十年但恐老死耳不忧饥也乃罢遣之按如春言是为断谷不能延年可知也今时亦有得春之法者或问不寒之道抱朴子曰或以立冬之日服六丙六丁之符或闭口行五火之炁千二百遍则十二月中不寒也或服太阳酒或服紫石英米漆散或先服雄丸一后服雌丸二【别本先雌后雄】亦可堪一日一夕不寒也雌丸用雌黄曾青石磁石也雄丸用雄黄丹砂石胆也然此无益于延年之事也或问不之道抱朴子曰或以立夏日服六壬六癸之符或行六癸之气或服水【一作冰】之丸或服飞霜之散然此用箫丘上木皮及五月五日中时北行黑蛇血故少有得合之者也唯防伯子王仲都此二人衣以重裘曝之于夏日之中周以十二炉之火口不称身不流汗盖用此方者也或问辟五兵之道抱朴子曰吾闻吴文皇帝曾从介先生受要道云但知书北斗字及日月字便不畏白刃帝以试左右数十人尝为先登锋陷阵皆终身不伤也郑君云但诵五兵名亦有验刀名大房虚星主之弓名曲张氐星主之矢名彷徨荧惑星主之剑名大伤角星主之弩名远望张星主之防名大将军参星主之也临战时常细祝之或以五月五日作赤灵符着心前或丙午日日中时作燕君龙虎二囊符岁符岁易之月符月易之日符日易之或佩西王母兵信之符或佩荧惑朱雀之符或佩南极铄金之符或戴却刃之符祝融之符或傅玉札散或浴禁葱汤或取牡荆以作六阴神将符符指敌人或以月蚀时刻三千岁蟾蜍喉下有八字者血以书所持之刃剑或带武威符荧火丸或交锋刃之际乘魁履防呼四方之长亦有明效今世之人亦有得禁辟五兵之道往往有之或问沦之道抱朴子曰神道有五坐在立亡其数焉然无益于年命之事但在人间无故而为此则致诡怪之声不足妄行也可以备兵乱危急不得已而用之可以免难也郑君云服大符十日欲则左转欲见则右回也或以玉丸涂人身中或以蛇足散或懐离母之草或折青龙之草以伏六丁之下或入竹田之中而执大枢之壤或造河龙石室而云盖之阴或伏清冷之渊以过幽阙之径或乘天一之马以游紫房或登天一之明堂或入玉女之金匮或背辅向官立三盖之下或投巾解履【缺文】胆煎及而衣符子居防【一作象】人清液桂梗六甲父母僻侧之胶防马泥丸木之子金商之艾或可为小儿或可为老翁或可为鸟或可为兽或可为草或可为木或可为六畜或依木成木或依石成石依水成水依火成火此所谓移形易貌不能多者也或问魏武帝曾收左元放而桎梏之而得自然解脱以何法乎抱朴子曰吾不能正知左君所施用之事然历览诸方书有月三服薏苡子和用三五阴丹或以偶牙阳胞或以七月七日东行跳脱防或以五月五日石上龙子单衣或衣夏至日霹揳或以天文二十一字符或以自解去父血或以玉子余粮或合山君目河伯余粮浮云渣以涂之皆自解然左君之变化无方未必由此也自用六甲变化其真形不可得执也或问曰为道者可以不病乎抱朴子曰养生之尽理者既将服神药又行气不懈朝夕导引以宣动荣卫使无辍阂加之以房中之术节量饮食不犯风湿不患所不能如此可以不病但患居人间者志不得专所修无恒又苦懈怠不勤不得不有疹疾耳若徒有信道之心而无益己之业年命在孤虚之下体有损伤之危则三尸因其衰月危日入绝命病乡之时招呼邪气妄延魅来作殃害其六厄并防三刑同方者其灾必大其尚盛者则生诸疾病先有疹患者则令发动是以古之初为道者莫不兼修医术以救近祸焉凡庸道士不识此理恃其所闻者大致不关治病之方又不能绝俗幽居专行内事以却病痛及病无以攻疗乃更不如凡人之专汤药者所谓进不得邯郸之步退又失寿陵之义者也余见戴霸华佗所集金匮绿囊崔中书黄素方及百家杂方五百许卷甘胡吕付周始甘唐通阮南河等各撰集暴卒备急方或一百十或九十四或八十五或四十六世人皆为精悉不可加也余究而观之殊多不备诸急病其尚未尽又浑漫杂错无其条贯有所寻按不即可得而治卒暴之候皆用贵药动数十种自非富室而居京都者不能素储不可卒办也又多令人以针治病其炙法又不明处所分寸而但说身中孔穴荣俞之名自非旧医备览明堂流注偃侧图者安能晓之哉余所撰百卷名曰玉局方皆分别病名以相续不相杂错其九十三卷皆单行径易篱陌之间顾盼皆药众急之病无不毕备家有此方可不用医医多承袭世业有名无实但养虚声以图财利寒白退士所不可得使使之者乃多误人未若自闲其要胜于所迎无知之医医又不可卒得得又不肯即为人使使腠理之防疾成膏肓之深祸乃至不救且暴急之病而远行借问率多枉死矣或问将来吉凶安危去就知之可前审为有道乎抱朴子曰仰观天文俯察地理占风气布筹算推三綦步九宫捡八卦考飞伏之所集诊訞讹于物占休咎于防皆下术常伎疲劳而难恃若乃不出帷幕而见天下乃为入神矣或以三皇天文召司命司危五岳之君阡陌亭长六丁之灵皆使人见之而对问以诸事则吉凶昭然存诸掌无远近幽深咸可先知也或召六阴玉女其法六十日而成成则长可役使或祭致八史八史者八卦之精也亦足以预识未形矣或服葛花及秋芒麻勃刀圭方寸匕忽然如欲卧而闻人语之以所不觉之事吉凶立定也或用明镜九寸以上自照有所思存七日七夕则见神仙或男或女或老或少一示之后心中自知千里之外方来之事也明镜或用一或用二谓之日月镜或用四谓之四规四规者照之时前后左右各施一也用四规所见来神甚多或纵目或乘龙驾虎冠服彩色不与世同皆有经图欲修其道当先暗诵所当致见诸神姓名位号识其衣冠不尔则卒至而忘其神或能惊惧则害人也为之率欲得静漠幽闲林麓之中外形不经目外声不入耳其道必成也三童九女节寿君九首蛇躯百二十官虽来勿得熟视也或有问之者或有诃怒之者亦勿答也或有侍从炜晔力士甲卒乘龙驾虎箫鼓嘈嘈勿举目与言也但谛念老君真形老君真形见则起再拜也老君真形者思之姓李名聃字伯阳身长九尺黄色身嘴隆鼻秀眉长五寸耳长七寸额有三理上下彻足有八卦以神为床金楼玉堂白银为阶五色云为衣重叠之冠锋鋋之剑从黄童百二十人左有十二青龙右有二十六白虎前有二十四朱雀后有七十二武前道十二穷奇后从三十六辟邪雷电在上晃晃昱昱此事出于仙经中也见老君则年命延长心如日月无事不知也或问坚齿之道抱朴子曰能养以华池浸以醴液清晨建齿三百过者永不揺动其次则含地黄煎或含胆汤及蛇脂丸石丸九棘散则已动者更牢有虫者即愈又服灵飞散者则可令既脱者更生也或问聪耳之道抱朴子曰能龙导虎引熊经咽燕飞蛇屈鸟伸天俛地仰令赤黄之景不去洞房猿据兔惊千二百至则聪不损也其既聋者以薫之或以棘头羊粪桂毛雀桂成裹塞之或以狼毒治葛或以附子葱涕合内耳中或以蒸鲤鱼脑灌之皆愈也或问明目之道抱朴子曰能引三焦之升【一作外】景召大火于南离洗之以明日熨之以阳光及烧丙丁洞视符以酒和洗之古人曾以夜书也或苦酒煮芜菁子令熟曝干末服方寸匕日三尽一斗能夜视有见矣或以犬胆煎青羊班鸠石决明充蔚百花散或以鸡舌香黄连乳汁煎注之诸有百疾之在目者皆愈而更加精明倍常也或问登峻涉险远行不极之道抱朴子曰惟服食大药则身轻力劲劳而不疲矣若初入山林体未全实者宜以云珠粉百华醴子汤洗脚及虎胆丸朱明酒天雄鹤脂丸飞廉煎秋芒车前泽防散用之旬日不但涉远不极乃更令人行疾可三倍于常也若能乘蹻者可以周流天下不拘山河凡乘蹻道有三法一曰龙蹻二曰虎蹻三曰鹿卢蹻或服符精思若欲行千里则以一时思之若昼夜十二时思之则可以一日一夕行万二千里亦不能过此过此当更思之如前法或用枣心木为飞车以牛革结还剑以引其机或存念作五蛇六龙三牛交罡而乘之止升四十里名为太清太清之中其气甚防防能胜人也师言鸢飞转高则但直舒两翅了不复扇摇之而自进者渐乘防气故也龙初升阶云其上行四十里则自行矣此言出于仙人而留传于世俗耳实非凡人所知也又乘蹻须长斋绝荤菜断血食一年之后乃可乘此三蹻耳虽复服符思五龙蹻行最远其余者不过千里也其高下去留皆自有法勿得任意耳若不奉其禁则不可妄乘蹻有倾坠之祸也或曰老子篇中记及龟文经皆言大兵之后金木之年必有大疫万人余一敢问避疫之道抱朴子曰仙人入瘟疫秘禁法思其身为五玉五玉者随四时之色春色青夏赤四季月【四季或作六月】黄秋白冬黑又思冠金巾思心如炎火大如斗则无所畏也又一法思其发散以被身一发端辄有一大星缀之又思作七星北斗以魁覆其头以罡指前又思五脏之气从两目出周身如云雾肝青气肺白气脾黄气肾黑气心赤气五色纷错则可与疫病者同床也或禹步呼直日玉女或闭气思力士操千斤锤百二十人以自卫或用射丸赤车使者丸冠军丸徐长卿【药名也】散玉函精粉青牛道士熏身丸崔【一作雀】文黄【一作星】散草玉酒黄庭丸皇符老子领中符赤子桃花符皆有良效者也
　　黄白第十六
　　抱朴子曰神仙经黄白之方二十五卷千有余首黄者金也白者银也古人秘重其道不欲指斥故之云尔或题篇云庚辛亦金也然率多深防难知其可解分明者少许尔世人多疑此事为虚诞与不信神仙者正同也余昔从郑公受九丹及金银液经因复受黄白中经五卷郑君言曾与左君于庐江同山中试作皆成也然而齐洁禁忌之辛苦与金丹神仙药无异也俗人多讥余好攻异端谓余为趣欲通天下之不可通者余亦何为然哉余若此欲以奇事骋辞章于来世则余所着外篇及杂文二百余卷足以寄意于后代不复须此且此内篇皆直语耳无藻饰也余又知论此曹事世人莫不呼为迂阔不急未若论俗间切近之理可合众心也然余所以不能已于斯事知其不入世人之而犹论着之者诚见其效验又所承授之师非妄言者而余贫苦无财力又遭多难之运有不已之无赖兼以道路逼塞药物不可得竟不遑合作之余今告人言我晓作金银而躬自饥寒何异自不能行而卖治躄之药求人信之诚不可得然理有不如意亦不可以一概断也所以勤勤缀之于翰墨者欲令将来好奇赏真之士见余书而具论道之意耳夫变化之术何所不为盖人身本见而有之之法神本而有见之之方能为之者往往多焉水火在天而取之以诸燧铅性白也而赤之以为丹丹性赤也而白之以为铅云雨霜雪皆天地之气也而以药作之与真无异也至于飞走之属蠕动之禀形造化既有定矣及其倐忽而易旧体改更而为异物者千端万品不可胜论人之为物贵性最灵而男女易形为鹤为石为虎为猿为砂为鼋又不少焉至于高山为渊深谷为陵此亦大物之变化变化者乃天地之自然何为嫌金银之不可以异物作乎譬诸阳燧所得之火方诸所得之水与常水火岂有别哉蛇之成龙茅糁为膏亦与自生者无异也然其根源之所缘由皆自然之感致非穷理尽性者不能知其指归非原始见终者不能得其情状也狭观近识桎梏巢穴揣渊妙于不测推神化于虚诞以周孔不说坟籍不载一切谓为不然不亦陋哉又俗人以刘向作金不成便云天下果无此道是见田家或遭水旱不收便谓五谷不可播殖得也成都内史吴大文博达多知亦自说昔事道士李根见根煎铅钖以少许药如大豆者投鼎中以铁匙搅之冷即成银大文得其秘方但欲自作百日斋便为之而留连在官竟不能得恒叹息言人间不足处也又桓君山言汉黄门郎程伟好黄白术娶妻得之方家女伟常从驾出而无时衣甚忧妻曰请致两端缣缣即无故而至前伟按枕中鸿宝作金不成妻乃往视伟伟方扇炭烧筒筒中有水银妻曰吾欲试相视一事乃出其囊中药少少投之食顷发之已成银伟大惊曰道近在汝处而不早告我何也妻曰得之须有命者于是伟日夜说诱之卖田宅以供美食衣服犹不肯告伟伟乃与伴谋挝笞伏之妻辄告伟言道必当传得其人得其人道路相遇辄教之如非其人口是而心非者虽寸断支解而道犹不出也伟逼之不止妻乃发狂裸而走以泥自涂遂卒近者前庐江太守华令思高才达学洽闻之士也而事之不经者多所不信后有道士说黄白之方乃试令作之云以铁器销铅以散药投中即成银又销以他药投之乃作黄金又从此道士学彻视之方行之未百日夜卧即便见天文及四邻了了不觉复有屋舍篱障又妾名瑶华者已死乃见形与之言语如平生又祭庙闻庙神答其拜床似动有声令思乃叹曰世间乃定无所不有五经虽不载不可便以意断也然不闻方伎者卒闻此亦焉能不惊怪也又黄白术亦如合神丹皆须斋洁百日已上又当得闲解方书意合者乃可为之非浊之人及不聪明人希涉术数者所辨作也其中或有须口诀者皆宜师授又宜入于深山之中清洁之地不欲令凡俗愚人知之而刘向于宫中作之使宫人供给其事必非斋洁者又不能断绝人事使不来往也如此安可得成哉桓谭新论曰史子心见署为丞相史官架屋发吏卒及官奴婢以给之作金不成丞相自以力不足又白傅太后不复利于金也闻金成可以作延年药又甘心焉乃除之为舍之北宫中使者待遇宁有作此神方可于宫中而令凡人杂错共为之者哉俗间染缯练尚不欲使杂人见之见之即坏况黄白之变化乎凡事无巨细皆宜得要若不得其法妄作酒浆酱醋羹臛犹不成况大事乎余曾谘于郑君曰老君云不贵难得之货而至治之世皆投金于山捐玉于谷不审古人何用金银为贵而遗其方也郑君答余曰老君所云谓夫披沙剖石倾山漉渊不远万里不虑压溺以求珍玩以妨民时不知止足以饰无用反欲为道志求长生者复兼商贾不敦信让浮深越险干没逐利不吝躯命不修寡欲者耳至于真人作金自欲饵服之致神仙不以致富也故经曰金可作也世可度也银亦可饵服但不及金耳余难曰何不饵世间金银而化作之作之则非真非真可诈伪也郑君答余曰世间金银皆善然道士率皆贫故谚云无有肥仙人富道士也师徒或十人或五人亦安得金银以供之乎又不能远行采取故宜作也又化作之金乃是诸药之精胜于自然者也仙经云丹精生金此是以丹作金之说也故山中有丹砂其下多有金且夫作金成则为真物中表如一百炼不减故其方曰可以为钉明其坚劲也此则得夫自然之道也故苟能之何谓之诈乎诈者谓以曾青涂铁铁赤色如铜以鸡子白化银银黄如金皆外变而内不化也夫芝菌者自然而生而仙经有以五石五木种芝芝生取之亦与自然之芝无异俱令人长生此亦作金之也雉化为蜃雀化为蛤与自然者正同故仙经曰流珠九转父不语子化为黄白自然相使又曰朱砂为金服之升仙者上士也茹芝导引咽气长生者中士也飱食草木千岁以还者下士也又曰金银可自作自然之性也长生可学得者也玉牒记云天下悠悠皆可长生也患于犹豫故不成耳凝水银为金可中钉也铜柱经曰丹砂可为金河车可作银立则可成成则为真子得其道可以仙身黄山子曰天地有金我能作之二黄一赤立成不疑甲文曰我命在我不在天还丹成金亿万年古人岂欺我哉但患知此道者多贫而药或至贱而生远方非乱世所得也若戎盐卤咸皆贱物清平时了不直钱今时不限价直而买之无也羌里石胆千万钱求一斤亦不可得徒知其方而与不知者正同可为长叹者也有其法者则或饥寒无以合之而富贵者复不知其法也就令知之亦无一信者假令颇信之亦已自多金银岂肯费见财以市其药物恐有弃系逐飞之悔故莫肯为也又计买药之价以成所得之物尤有大利而更当斋戒辛苦故莫克为也且夫不得名师口诀诚不可轻作也夫医家之药浅露之甚而其常用效方便复秘之故方有用后宫游女僻侧之胶封君泥丸木子金商芝飞君根伏龙肝白马汗浮云滓龙子丹衣夜光骨百花醴冬邹斋之属皆近物耳而不得口诀犹不可知况于黄白之术乎今能为之者非徒以其价贵而秘之矣此道一成则可以长生长生之道道之至也故古人重之也凡方书所名药物又或与常药物同而实非者如河上姹女非妇人也陵阳子明非男子也禹余粮非米也尧浆非水也而俗人见方用龙胆虎掌鸡头鸭跖马蹄犬血鼠尾牛膝皆谓之血气之物也见用缺杯覆盆釜防大防箭天钩【钩一作】则谓之铁瓦之器也见用胡王使者倚姑新妇野文人守田公戴文浴徐长卿则谓人之姓名也近易之草或有不知秘之方孰能悉解刘向作金不成无可怪之也及得其要则复不烦圣贤大才而后作也凡人可为耳刘向岂凡人哉直坐不得口诀耳今将载其约而效之者以贻将来之同志焉当先取武都雄黄丹色如鸡冠而光明无夹石者多少任意不可令减五斤也捣之如粉以牛胆和之煮之令燥以赤土釜实一斗者先以戎盐石胆末荐釜中令厚三分乃内雄黄末令厚五分复加戎盐于上如此相似至尽又加碎炭火如枣核者令二寸以蚓蝼土及戎盐为泥泥釜外以一釜覆之皆泥令厚三寸勿泄阴干一月乃以马屎火煴之三日三夜寒发出鼓下其铜铜流如冶铜铁也乃令铸此铜以为筒筒成以盛丹砂水又以马屎火煴之三十日发炉鼓之得其金即以为筒又以盛丹砂水又以马屎火煴三十日发取捣治之取其二分生丹砂一分并粉汞者水银也立凝成黄金矣光明美色可中钉也
　　作丹砂水法
　　治丹砂一斤内生竹筒中加石胆消石各二两覆荐上下闭塞筒口以漆骨丸封之须干以内醇苦酒中埋之地中深三尺三十日成水色赤味苦也金楼先生所从青林子受作黄金法先锻锡方广六寸厚一寸二分以赤盐和灰汁令如泥以涂锡上令通厚一分累置于赤土釜中率锡十斤用赤盐四斤合封固其际以马通火煴之三十日发火视之锡中悉如灰状中有累累如豆者即黄金也内土瓯中以炭鼓之十炼之并成也率十斤锡得金二十两唯长沙桂阳豫章南海土釜可用耳彼乡土之人作土釜以炊食自多也
　　治作赤盐法
　　用寒盐一斤作寒水石一斤又作寒羽理一斤又作白一斤合内铁器中以炭火火之皆消而色赤乃出之可用也角里先生从稷丘子所授化黄金法先以水石二分内铁器中加炭火令沸乃内汞多少自在搅令相得六七沸注地上即成白银乃取丹砂水曾青水各一分雄黄水二分于防中加防火上令沸数搅之令相得复加炭火上令沸以此白银内其中多少自在可六七沸注地上凝则成上色紫磨金也
　　治作雄黄水法
　　治雄黄内生竹筒中一斤取加硝石二两覆荐上下封以漆骨丸内醇大醋【或作醇苦酒】中埋之深三尺二十日即化为水也作曾青水方及石水同法但各异筒中耳
　　小儿作黄金法
　　作大铁筒成中一尺二寸高一尺二寸作小铁筒成中六寸莹磨之赤石脂一斤硝石一斤云母一斤代赭一斤硫黄半斤空青四两凝水石一斤皆合捣细筛以酰和涂之小筒中厚二寸分汞一斤丹砂半斤良非半斤取良非法用铅十斤内铁盆中居炉上露灼之铅销内汞三两早出者以铁匙抄取之名曰良非也搅令相得以汞不见为候置小筒中云母覆其上铁盖镇之取筒居炉上销铅注大筒中没小筒中去上半寸取销铅为候猛火炊之三日三夜成名曰紫粉取铅十斤于铁器中销之二十日上下更内铜器中须铅销内紫粉也方寸匕搅之即成黄金也欲作白银者取汞置铁器中内紫粉三寸以上火令相得注水中即成银也务成子法作铁筒长九寸径五寸捣雄黄三斤蚓蝼蠰等分作合以为泥涂筒中使径三寸匮口四寸可加丹砂水二合覆马通火上令极干内铜筒中塞以铜合盖坚以黄砂筑上覆以蚓蠰重泥上无令泄置炉炭中令有三寸炭筒口赤口寒发之雄黄皆入着铜筒复出入如前法三斤雄黄精皆下入着筒中下提取与黄沙等分合作以为炉炉大小自在也欲用之置炉于炭火中炉赤内水银银动则内铅其中黄从旁起交中央注之于地即成金凡作一千五百斤炉力即尽矣此金取牡荆赤黍酒渍之百日即柔可和也如小豆服一丸日三服尽一斤三防伏尸百病皆去盲者视聋者闻老者即还年如三十时入火不灼百邪众毒冷风暑湿不能浸人尽三斤则步行水上山川百神皆来侍卫寿与天地相毕以杼血朱草煮一丸【杼一作樗】以拭目皆即见及地中物能夜书以白羊血涂一丸投水中鱼龙立出可以取也以青羊血涂一丸丹鸡血涂一丸悬都门上一里不疫以涂牛羊六畜额上皆不疫病虎豹不犯也以虎胆蛇肪涂一丸从月建土以掷敌人之军军即便无故自乱相伤杀而走矣以牛血涂一丸以投井中井中即沸以投流水流水则逆流百步以白犬血涂一丸置六阴之地投社庙舍中其神即见可以役使以兔血涂一丸置六阴之地行厨玉女立至可俟六七十人也以鲤鱼胆涂一丸持入水水为之开一丈可得气息水中以行冒雨衣不沾也以紫苋煮一丸含咽其汁可百日不饥以慈石煮一丸内髻中以击贼白刃流矢不中之有射之者矢皆自向也以六丁六壬上土并一丸以蔽人中则形含一丸北面向以喷火火则灭以庚辛日申酉时向西地以一丸掷树树木即日便枯又以一丸禹步掷虎狼蛇蝮皆即死斫一丸以书石即入石书金即入金书木入木所书皆彻其肌理削不可去也卒死未经宿以月建上水下一丸令入咽喉并含水喷死人面即活以狐血鹤血涂一丸内爪中以指万物随口变化即山行木徙人皆见之然而实不动也凡作黄白皆立太乙元女老子醮祭如作九丹法常烧五香香不绝又金成先以三斤投深水中一十斤投市中然后方得恣其意用之耳











　　抱朴子内篇卷三
<子部,道家类,抱朴子内外篇>
　　钦定四库全书
　　抱朴子内篇卷四
　　晋　洪　撰
　　登涉第十七
　　或问登山之道抱朴子曰凡为道合药及避乱居者莫不入山然不知入山法者多遇祸害故谚有之曰太华之下白骨狼籍皆谓偏知一事不能博备虽有求生之志而反强死也山无大小皆有神灵山大则神大山小即小也入山而无术必有患害或被疾病及伤刺及惊怖不安或见光影或闻异声或令大木不风而自摧折岩无故而自堕落打击煞人或令人迷惑狂走堕落坑谷或令人遭虎狼毒防犯人不可轻入山也当以三月九月此是山开月又当择其月中吉日佳时若事久不得徐徐须此月者但可选日时耳凡人入山皆当先斋洁七日不经污带升山符出门作周身三五法又五岳有受殃之岁如九州之地更有盛衰受飞符煞气则其地君长不可作也按州公城名录天下分野灾之所及可避不可禳居宅亦然山岳皆尔也又大忌不可以甲乙寅卯之岁正月二月入东岳不以丙丁巳午之岁四月五月入南岳不以庚辛申酉之岁七月八月入西岳不以戊己之岁四季之月入中岳不以壬癸亥子之岁十月十一月入北岳不须入太华霍山恒山泰山嵩高山乃忌此岁其岳之方面皆同禁也又万物之老者其精悉能假托人形以惑人目而尝试人唯不能于镜中易其真形耳是以古之入山道士皆以明镜九寸已上悬于背后则老魅不敢近人或有来试人者则当顾视镜中其是仙人及山中好神者顾镜中故如人形若是鸟兽邪魅则其形貌皆见镜中矣又老魅若来其去必却行行可转镜对之其后而视之若是老魅者必无踵也其有踵者则山神也昔张盖【一作盍】踏及偶高【一作豪】成二人并精思于云台山石室中忽有一人着黄练单衣葛巾往到其前曰劳乎道士乃辛苦幽于是二人顾视镜中乃是鹿也因问之曰汝是山中老鹿何敢诈为人形言未绝而来人即成鹿而走去林虑山下有一亭其中有每有宿者或死或病常夜有数十人衣色或黄或白或黑或男或女后郄【一作郅】伯夷者遇之宿明灯烛而坐诵经夜半有十余人来与伯夷对坐自共摴蒱博戏伯夷密以镜照之乃是群犬也伯夷乃执烛起佯误以烛烬爇其衣乃作燋毛气伯夷懐小刀因捉一人而刺之初作人声死而成犬余犬悉走于是遂绝乃镜之力也上士入山持三皇内文及五岳真形图所在召山神及按录石州社及山卿宅尉问之则木石之怪山川之精不敢来试人其次即立七十二精镇符以制百邪之章及朱官郎印包元十二印封所住之四方亦百邪不敢近之也其次执八岁威之节佩老子玉防则山神可使岂敢为害乎余闻郑君之言如此实复不能具知其事也余师常告门人曰夫人求道如忧家之贫如愁位之卑者岂有不得耶但患志之不笃务近忘远闻之则悦倔倔前席未久则忽然若遗毫之益未固而丘山之损不已亦安得穷至言之防妙成防极之峻崇乎抱朴子曰入山之大忌正月午二月亥三月申四月戌五月未【一作戌】六月夘七月甲子八月申子九月寅十月辰未十一月己丑十二月寅入山良日甲子甲寅乙亥己巳乙夘丙戌丙午丙辰巳上日大吉抱朴子曰按九天秘记及太乙遁甲云入山大月忌三日十一日十五日十八日二十四日二十六日三十日小月忌一日五日十三日十六日二十六日二十八日以此日入山必为山神所试又所求不得所作不成不但道士凡人以此日入山皆防害与虎狼毒防相遇也抱朴子曰天地之情状阴阳之吉防茫乎其亦难详也吾亦不必谓之有又亦不敢保其无也然黄帝太公皆所信仗近达者严君平司马迁皆所据用而经传有治历明时刚柔之日古言曰吉日惟戊有自来矣王者立太史之官封拜置立有事宗庙郊祀天地皆择良辰而近才庸夫自许脱俗举动所为耻防善日不亦戆愚哉毎伺令入山不得其良时日交下有其验不可轻入也按玉钤经云欲入名山不可不知遁甲之秘术而不为人委曲说其事也而灵宝经云入山当以保日及义日若专日者大吉以制日伐日必死又不二之道也余少有入山之志由此乃行学遁甲书乃有六十余卷事不可卒精故抄集其要以为囊中立成然不中以笔传今论其较略想好事者欲入山行当访索知之者亦终不乏于世也遁甲中经曰欲求道以天内日天内时劾魅施符书以天禽日天禽时入名山欲令百邪虎狼毒防盗贼不敢近人者出天藏入地户凡六癸为天藏六己为地户也又曰避乱世绝迹于名山令无忧患者以上元丁夘日名曰阴德之时一名天心可以沦所谓白日陆沈日月无光人不能见也又曰求仙道入名山者以六癸之日六癸之时一名天公日必得度世也又曰往山林中当以左手取青龙上草折半置逢星下历明堂入太阴中禹步而行三咒曰诺皋大阴将军独闻曾孙王甲勿开外人使人见甲者以为束薪不见甲者以为非人则折所持之草置地上左手取土以傅鼻人中右手持草自蔽左手着前禹步而行到癸下闭气而往人不能见也凡六甲为青龙六乙为逢星六丙为明堂六丁为阴中也比成既济卦初一初二迹不任九迹数然相因仍一步七尺又云一尺合二丈一尺【一作一步三尺】顾视九迹又禹步法正立右足在前左足在后次复前右足以左足后右足并是一步也次复前右足次前左足以右足从左足并是一步也次复前右足以左足从右足并是三步也如此禹步之道毕矣凡作天下百术皆宜知禹步不独此事抱朴子曰灵宝经曰所谓宝日者谓支干上生下之日也若用甲午乙巳之日是也甲者木也午者火也乙亦木也巳亦火也火生于木故也又谓义日者支干下生上之日也若壬申癸酉之日是也壬者水也申者金也癸者水也酉者金也水生于金故也所谓制日者支干上克下之日也若戊子己亥之日是也戊者土也子者水也己亦土也亥亦水也五行之义土克水也所谓伐日者支干下克上之日若甲申乙酉之日是也甲者木也申者金也乙亦木也酉亦金也金克木故也他皆仿此引而长之皆可知之也抱朴子曰入名山以甲子开除日以五色缯各五寸悬大石上所求必得又曰入山宜知六甲秘祝祝曰临兵斗者皆阵列前行凡九字常当密祝之无所不避要道不烦此之谓也抱朴子曰山中山精之形如小儿而独足走向后喜来犯人人入山若夜闻人音声大语其名曰蚑知而呼之即不敢犯人也一名内亦可兼呼之又有山精如鼓赤色亦一足其名曰晖又或如人长九尺衣裘戴笠名曰金累或如龙而五色赤角名曰飞飞见之皆以名呼之【下飞字一或作龙】即不敢为害也抱朴子曰山中有大树有能语者非树能语也其精名曰云阳呼之则吉山中夜见火光者皆久久枯木所作勿怪也山中夜见畨人者铜铁之精见秦者百岁木之精勿怪之并不能为害山水之间见使人者名曰四徼呼之名即吉山中见大蛇着冠帻者名曰升乡呼之即吉山中见吏若但闻声不见形呼人不止以白石掷之则息矣一法以苇为葇茅以刺之即吉山中见来唤人求食不止者以白茅投之即死也山中常迷惑使失径者以苇杖投之即死也山中寅日有自称虞吏者虎也称当路君者狼也称令长者老狸也夘日称丈人者兔也称东王父者麋也称西王母者鹿也辰日称雨师者龙也称河伯者鱼也称无肠公子者蟹也巳日称寡人者社中蛇也称时君者也午日称三公者马也称仙人者老树也未日称主人者羊也称吏者獐也申日称人君者猴也称九卿者猿也酉日称将军者鸡也称捕贼者雉也戌日称人姓字者犬也称成阳公者狐也亥日称妇人者金玉也称神君者猪也子日称社君者鼠也称神人者伏翼也丑日称书生者牛也但知其物名则不能为害也或问曰居山泽辟蛇蝮之道抱朴子曰昔圆丘多大蛇又生好药黄帝将登焉广成子教之佩雄黄而众蛇皆去今带武都雄黄色如鸡冠者五两以上以入山林草木则不畏蛇蛇若中人以少许雄黄末内疮中亦登时愈也蛇种虽多唯有蝮蛇及青金蛇中人为至急不治之一日则杀人人不晓治之方术者而为此二蛇所中即以刀割所伤疮以投地其肉沸如火炙须防焦尽而人得活此蛇七八月毒盛之时不得啮人而其毒不泄乃以牙啮大竹及小木皆即焦枯今道士人入山徒知大方而不晓辟之之道亦非小事也未入山当预止于家先学作禁法思日月及朱雀武青龙白虎以卫其身乃行到山林草木中左取三口气闭之以吹山草中意思令此气赤色如云雾弥满数十里中若有从人无多少皆令罗列以气吹之虽践蛇蛇不敢动亦略不逢见蛇也若或见蛇因向日左取三气闭之以舌柱天以手捻都关又闭天门塞地户因以物抑蛇头而手萦之画地作狱以盛之亦可捉弄也虽绕头颈不敢啮人也自不解禁吐气以吹之亦终不得复出狱去也若他人为蛇所中左取三口气以吹之即愈不复痛若相去十数里者亦可遥为作气呼彼姓字男祝我左手女祝我右手彼亦愈也介先生法到山中住思作五色蛇各一头乃闭气以青竹及小木板屈刺之左徊禹步思作蜈蚣数千枚以衣其身乃终亦不逢蛇也或以干姜附子带之肘后或烧牛羊鹿角薫身或带王方平雄丸或以猪耳中垢及麝香丸着足爪甲中皆有效也又麝及野猪皆啖蛇故以厌之也又运日鸟及蠳皆啖蛇故南人入山皆带蠳之尾运日之喙以辟蛇蛇中人刮此二物以涂其疮亦登时愈也昙是鸩鸟之别名也又南人入山皆以竹管盛活蜈蚣知有蛇之地便动作于管中如此则详视草中必见蛇也大蛇丈余身出一围者蜈蚣见之而能以气禁之蛇即死矣蛇见蜈蚣在涯岸间大蛇走入川谷深水底逃其蜈蚣但浮水上禁人见有物正青大如綖者直下入水至蛇处须臾蛇浮出而死故南人因此末蜈蚣治蛇疮皆登时愈也或问曰江南山谷之间多诸毒恶辟之有道乎抱朴子答曰中州高原土气清和上国名山了无此辈今吴楚之野暑湿郁蒸虽衡霍正岳犹多毒螫也又有短狐一名蜮一名射工能伺影射其实水防也状如鸣蜩状似三合杯有翼能飞无目而利耳口中有横物角弩如闻人声缘口中物如角弩以气为矢则因水而射人中人身者即发疮中影者亦病而不即发疮不晓治之者杀人其病似大伤寒不十日皆死又有沙虱水陆皆有其新雨后及暑暮前跋涉必着人唯烈日草燥时差稀耳其大如毛发之端初着人便入其皮里其所在如芒刺之状小犯大痛可以针挑取之正赤如丹着爪上行动也若不挑之虫钻至骨便周行走入身其与射工相似皆杀人人行有此虫之地毎还所住辄当以火炙燎令遍身则此虫堕地若带八物麝香丸及度世丸及防命丸及玉壶丸犀角丸及七星丸及荠苨辟沙虱短狐也若卒不能得此诸药者但可带好生麝香亦佳以雄黄大蒜等分合捣带一丸如鸡子大者亦善若已为所中者可以此药涂疮亦愈防咀赤苋汁饮之涂之亦愈五茄根及悬钩草葍藤此三物皆可各单行可以捣服其汁一二升又射工防冬天蛰于山谷间大雪时索之此防所在其雪不积留气起如灼蒸当掘之不过入地一尺则得也阴干末带之夏天自辟射工也若道士知一禁方及洞百禁常存禁及守真一者则百毒不敢近之不假用诸药也或问道士山居栖岩庇岫不必有絪缛之温直使我不畏风湿敢问其术也抱朴子曰金饼散三阳液昌辛丸荤花耐冬煎独揺膏茵芋华散秋地黄血丸皆不过五十日服之而止可以十年不畏风湿若服金丹大药虽未升虚轻举然体不受疾虽当风遇湿不能伤也服此七药皆谓始学道者耳姚先生但服三阳液便袒卧冰上了不寒振此皆介先生及梁有道卧石上及秋冬当风寒已试有验秘法也或问涉江渡海辟蛇龙之道抱朴子曰道士不得已而当游涉大川者皆先当于水次破鸡子一枚以少许粉杂香末合搅器水中以自洗濯则不畏风波蛟龙也又佩东海小童符及制水符蓬莱礼皆却水中之百害也又有六甲三金符水禁又法临川先祝曰卷蓬卷蓬【或作弓弓逢逢】向伯导前辟蛟龙万灾消灭天清明又金简记云以五月丙午日日中捣五石下其铜五石者雄黄丹砂雌黄石曾青也皆粉之以金华池浴之内六一神炉中鼓下之以桂木烧为之铜成以刚炭链之令童男童女进火取牝铜以为雄剑取牡铜以为雌剑各长五寸五分取土之数以厌水精也带之以水行则蛟龙巨鱼水神不敢近人也欲知铜之牝牡当令童男童女俱以水灌铜灌当以在火中向赤时也则铜自分为两段有凸起者牡铜也有凹陷者牝铜也各刻名识之欲入水以雄者带左以雌者带右但乘船不身涉水者其阳日带雄阴日带雌又天文大字有北帝书写帛而带之亦辟风波蛟龙水防也或问曰辟山川庙堂【一作座】百之法抱朴子曰道士常带天水符及上皇竹使符老子左契及守真一思三部将军者不敢近人也其次则论录知天下之名字及白泽图九鼎记则众自却其次服鹑子赤石丸及曾青夜光散及葱实乌眼丸及吞白石英祗母散皆令人见即畏之矣抱朴子曰有老君黄庭中胎四十丸真秘符入山林以甲寅日丹书白素夜置案中向北斗祭之以酒脯各少少自说姓名再拜受取内衣领中辟山川百万精虎狼毒防也何必道士乱世避难入山林亦宜知此法也





<子部,道家类,抱朴子内外篇,内篇卷四>
<子部,道家类,抱朴子内外篇,内篇卷四>








　　抱朴子曰上五符皆老君入山符也以丹书桃板上大书其文字令弥满板上以着门户上及四方四隅及所道侧要处去所住处五十步内辟山精魅户内梁柱皆可施安凡人居住山林及暂入山皆可用即众物不敢害也三符以相连着一板上意谓尔非氏



<子部,道家类,抱朴子内外篇,内篇卷四>
　　抱朴子曰此符是老君入山符户内梁柱皆可施凡人居山林及暂入山皆宜用之也






















　　抱朴子曰此是仙人陈安世所授入山辟虎狼符以丹书绢二符各异之常带着所住之处各四枚移涉当拔收之以去大神秘也开山符以千岁蔂名之门开宝书古文金玉皆见秘之右一法如此大同小异












　　抱朴子曰此符是老君所戴百及蛇蝮虎狼神印也以枣之心木方二寸刻之再拜而戴之甚有神效仙人陈安世符矣





<子部,道家类,抱朴子内外篇,内篇卷四>








　　此三符兼同着牛马屋左右前后及猪栏上辟虎狼也或问曰昔闻谈昌或步行水上或久居水中以何法乎抱朴子曰以葱涕和桂服如梧桐子大七丸日三服至三年则能行水上也郑君言但习闭气至千息久久则能居水中一日许得真通天犀角三寸以上刻以为鱼而衔之以入水水常为人开方三尺可得气息水中又通天犀角有一赤理如綖自本彻末以角盛米置群鸡中鸡欲啄之未至数寸即惊却退故南人或名通天犀为骇鸡犀以此犀角着谷积上百鸟不敢集大雾重露之夜以置中庭终不沾濡也此犀兽在深山中晦防之夕其光正赫然如炬火也以其角为导毒药为汤以此道搅之皆生白沫涌起则了无复势也以搅无毒物则无沫起也故以是知之者也若行异域有蛊毒之乡每于他家饮食则常先以犀搅之也人有为毒箭所中欲死以此犀文刺疮中其疮即沫出而愈也通天犀所以能煞毒者其为兽专食百草之有毒者及众木有刺棘者不妄食柔滑之草木也岁一解角于山中石间人或得之则用坚木色理形状令如其角以代之勿使之觉后年辄更解角着其处也他犀亦辟恶解毒耳然不能如通天者之妙也或食六戊符千日或以赤斑蜘蛛及七重水马以合冯夷水仙丸服之则亦可以居水中又以涂跖下则可以步行水上也头垢犹足以使金铁浮水况妙于兹乎或问为道者多在山林山林多虎狼之害也何以辟之抱朴子曰古之人入山者皆佩黄神越章之印其广四寸其字一百二十以封泥着所住之四方各百步则虎狼不敢近其内也行见新迹以印顺印之虎即去以印逆印之虎即还带此印以行山林亦不畏虎狼也不但只辟虎狼若有山川社庙血食恶神能作福祸者以印封泥断其道路则不复能神矣昔石头水有大鼋常在一深潭中人因名此潭为鼋潭此物能作魅行病于人吴有道士戴炳者偶视之以越章封泥作数百封乘舟以此封泥遍掷潭中良久有大鼋径长丈余浮出不敢动乃格杀之而病者并愈也又有小鼋浮出罗列死于渚上甚多山中卒逢虎便作三五禁虎亦即却去三五禁法当须口传笔不能委曲矣一法直思吾身为朱鸟令长三【一作二】丈而立来虎头上因即闭气虎即去若暮宿山中者密取头上钗闭气以刺白虎上则亦无所畏又法以左手持刀闭气画地作方祝曰恒山之阴太山之阳盗贼不起虎狼不行城郭不完闭以金关因以刀横旬日中白虎上亦无所畏也或用大禁吞三百六十气左取右以叱虎虎亦不敢起以此法入山亦不畏虎或用七星步及玉神符八威五胜符李耳太平符中黄华盖印文及石硫黄散烧牛羊角或立西岳公禁山符皆有验也阙此四符也












<子部,道家类,抱朴子内外篇,内篇卷四>
<子部,道家类,抱朴子内外篇,内篇卷四>
　　此符是老君入山符下说如文又可户内梁柱皆施之凡人居山林及暂入皆可用之
　　地真第十八
　　抱朴子曰余闻之师云人能知一万事毕知一者无一之不知也不知一者无一之能知也道起于一其贵无偶各居一处以象天地人故曰三一也天得一以清地得一以宁人得一以生神得一以灵金沈羽浮山峙川流视之不见之不闻存之则在忽之则亡向之则吉背之则防保之则遐罔极失之则命雕气穷老君曰忽兮恍兮其中有象恍兮忽兮其中有物一之谓也故仙经曰子欲长生守一当明思一至饥一与之粮思一至渴一与之浆一有姓字服色男长九分女长六分或在脐下二寸四分下丹田中或在心下绛宫金阙中丹田也或在人两眉间却行一寸为明堂二寸为洞房三寸为上丹田也此乃是道家所重世世防血口传其姓名耳一能成阴生阳推步寒暑春得一以发夏得一以长秋得一以收冬得一以藏其大不可以六合阶其小不可以毫芒比也昔黄帝东到青丘过风山见紫府先生受三皇内文以劾召万神南到圆陇阴建木观百谷之所登采若干之华饮丹辔之水西见中黄子受九加之方过洞庭从广成子受自成之经北到洪堤上具茨见大隗君黄盖童子受神芝图还陟王室得神丹金诀记到峨眉山见天真皇人于玉堂请问真一之道皇人曰子既君四海欲复求长生不亦贪乎其相覆不可具粗举一隅耳夫长生仙方则唯有金丹守形却恶则独有真一故古人尤重也仙经曰九转丹金液经守一诀皆在昆仑五城之内藏以玉函刻以金札封以紫泥印以中章焉吾闻之于先师曰一在北极大渊之中前有明堂后有绛宫巍巍华盖金楼穹窿左罡右魁激波扬空芝被崖朱草蒙珑白玉嵯峨日月垂光历火过水经涉黄城阙交错帷帐琳琅龙虎列卫神人在傍不施不与一安其所不迟不疾一安其室能暇能豫一乃不去守一存真乃能通神少欲约食一乃留息白刃临颈思一得生知一不难难在于终守之不失可以无穷陆避恶兽水却蛟龙不畏魍魉挟毒之防不敢近刃不敢中此贞一之大略也抱朴子曰吾闻之于师云道术诸经所思存念作可以却恶防身者乃有数千法如含影藏形及守形无生九变十二化二十四生等思见身中诸神内视令见之法不可胜计亦各有效也然或乃思作数千物以自卫率多烦难足以大劳人意若知守一之道则一切除弃此辈故曰能知一则万事毕者也受真一口诀皆有明文防白牲之血以王相之日受之以白绢白银为约克金契而分之轻说妄传其神不行也人能守一一亦守人所以白刃无所措其锐百害无所容其防居败能成在危独安也若在庙之中山林之下大疫之地冢墓之间虎狼之薮蛇蝮之处守一不怠众恶远迸若忽偶忘守一而为百所害或卧而魇者即出中庭视辅星握固守一即去矣若夫阴雨者但止室中向北思见辅星而已若为兵冦所围无复生地急入六甲阴中伏而守一则五兵不能犯之也能守一者行万里入军旅涉大川不须日择时起工移徙入新屋舍皆不复按堪舆星历而不避太阴将军月建煞耗之神年命之忌终不复惧殃咎也先贤历试有验之道也抱朴子曰一之道亦要法也无所不辟与贞一同功吾内篇第一名之为畅者正以此也守一复易于守贞一贞一有姓字长短服色曰一但此见之初求之于日中所谓知白守黑欲死不得者也然先当百日洁斋乃可候求得之耳亦不过三四日得之得之守之则不复去矣守一并思其身分为三人三人已见又转益之可至数十人皆如己身之显之皆自有口诀此所谓分形之道左君及蓟子训仙公所以能一日至数十处及有客座上有一主人与客语门中又有一主人迎客而水侧又有一主投钓宾不能别何者为真主人也师言守一兼修明镜其镜道成则能分形为数十人衣服面貌皆如一也抱朴子曰师言欲长生勤服大药欲得通神当金水分形形分则自见其身中三魂七魄而天灵地祗皆可接见山川之神皆可使役也抱朴子曰生可惜也死可畏也然长生养性辟死者亦未有不始于勤而终成于久视也道成之后略无所为也未成之间无不为也采掘草木之药劬劳山泽之间煎饵治作皆用筋力登危涉险夙夜不怠非有至志不能久也及欲金丹成而升天然其大药物皆用钱直不可卒办当复由于耕牧商贩以索资累年积勤然后可合及于合作之日当复斋洁清净断绝人事有诸不易而当复加之以思神守一却恶卫身常如人君之治国戎将之待敌乃可为得长生之功也以聪明大智任经世济俗之器而修此事乃可必得耳浅近庸人虽有志好不能克终矣故一人之身一国之象也胸腹之位犹宫室也四肢之列犹郊境也骨节之分犹百官也神犹君也血犹臣也气犹民也故知治身则能治国也夫爱其民所以安其国养其气所以全其身民散则国亡气竭即身死死者不可生也亡者不可存也是以至人消未起之患治未病之疾医之于无事之前不追之于既逝之后民难养而易危也气虽清而易浊也故审威德所以保社稷割嗜欲所以固血气然后贞一存焉三七守焉百害却焉年命延矣抱朴子曰师言服金丹大药虽未去世百邪不近也若但服草木及小饵八石可令疾除命益耳不足以禳外来之祸也或为所冒犯或为大山神之所轻凌或为精魅所侵犯唯有守贞一可以一切不畏此辈也次则有带神符若了不知此二事以求长生危矣哉四门而闭其三焉盗犹得入况尽开者邪
　　遐览第十九
　　或曰鄙人面墙拘系儒教独知有五经三史百氏之言及浮华之诗赋无益之短文尽思守此既有年矣既生值多难之运乱靡有定干戈戚扬艺文不贵徒消二天苦意极思攻防索竟不能禄在其中免此垄亩又有损于精思无益于年命二毛告暮素志衰颓正欲反迷以寻生道仓卒防极无所趋向若涉大川不知攸济先生既穷观坟典又兼综奇秘不审道书凡有防卷愿告篇目抱朴子曰余亦与子同斯疾者也昔者幸遇明师郑君但恨子弟不慧不足以钻至坚极弥高耳于时虽充门人之洒扫既才识短浅又年尚少壮意思不专俗情未尽不能大有所得以为巨恨耳郑君时年出八十先发鬓斑白数年间又黑颜色丰悦能引强弩射百步步行日数百里饮酒二斗不醉毎上山体力轻便登危越险年少追之多所不及饮食与凡人不异不见其绝谷余问先随之弟子黄章言郑君尝从豫章还于掘沟浦中连值大风又闻前多劫贼同侣攀留郑君以须后伴人人皆以粮少郑君推米以防诸人已不复食五十日亦不饥又不见其所施为不知以何事也火下细书过少年人性解音律善鼓琴闲坐侍坐数人口答谘问言不辍响而耳并聪左右操者教遣长短无毫差过也余晚充郑君门人请见方书告余曰要道不过尺素上足以度世不用多也然博涉之后远胜于不见矣既悟人意又可得浅近之术以防初学未成者诸患也乃先以道家训教戒书不要者近百卷稍稍示余余亦多所先见先见者颇以其中疑事谘问之郑君言君有甄事之才可教也然君所知者虽多未精又意在于外学不能专一未中以经深涉远耳今自当以佳书相示也又许渐得短书缣素所写者积年之中合积所见当出二百许卷终不可得也他弟子皆亲仆使之役采薪耕田唯余尪羸不堪他劳然无以自效常亲扫除拂拭床几磨墨执烛及与郑君缮写故书而已见待余同于先进者语余曰杂道书卷卷有佳事但当校其精粗而择所施行不尽事谙诵以妨日月而劳意思耳若金丹一成则此辈一切不用也亦或当有所教授宜得本末先从浅始以劝进学者无所希准阶由也郑君亦不肯先令人写其书皆当诀其意虽久借之然莫有敢盗写一字者也郑君本大儒士也晚而好道由以礼记尚书教授不绝其体望高亮风格方整接见之者皆肃然每有谘问常待其温颜不敢轻锐也书在余处者久或一月足以大有所写以不敢窃写者政以郑君聪慜邂逅知之失其意则更以小丧大也然于求受之初复所不敢为斟酌时有所请耳是以徒知饮河而不得满腹然弟子五十余人唯余见受金丹之经及三皇内文枕中五行记其余人乃有不得一观此书之首题者矣他书虽不具得皆疏其名今将为子说之后生好书者可以广索也道经有三皇内文天地人三卷文上中下三卷混成经二卷录二卷九生经二十四生经九仙经灵十仙经十二化经九变经老君玉历真经墨子枕中五行记五卷温宝经息民经自然经阴阳经养生书一百五卷太平经五十卷九敬【一作都】经甲乙经一百七十卷青龙经中黄经太清经通明经按摩经导引经十卷元阳子经女经素女经彭祖经陈赦经子都经张虚经天门子经容成经入山经内宝经四规经明镜经日月临镜经五言经柱中经灵宝皇子心经龙蹻经正机经平衡经飞振经鹿卢蹻经蹈形记守形图坐七图观卧引图含景图观天图木芝图茵芝图肉芝图石芝图大魄杂芝图五岳经五卷守记东井图虚经牵牛中经玉弥记腊成记六安记平都记定心记文经山阳记玉防记八史图八宝经左右契玉历经升天仪九奇经更生经四衿经十卷食日月精经食六气经丹一经胎息经行气治病经胜中经十卷百守摄提经丹壶【一作台】经岷山经魏伯阳内经日月厨食经步三罡六纪经入军经六阴玉女经四君要用经金雁经三十六水经白虎七变经道家地行仙经黄白要经八公黄白经天师神器【一作气】经枕中黄白经五卷白子【白一作帛】变化经移灾经压祸经中黄经文人经防子天地人经崔文子肘后【一作时候】经神光【一作仙】占方来经水仙经尸解经中遁经李君包元经黄庭经渊体经大素经华盖经行厨经微言三卷内视经文始先生经历藏延年经南阙【一作门】记恊龙子记七卷九宫五卷三五中经宣常经节解经邹阳子经洞经十卷示经十卷箕山经十卷鹿台经小僮经河洛内记七卷举形道【一作通】成经五卷道机经五卷见记无极经宫氏经真人玉胎经道根经候命图反胎胞经枕中清记幻化经询化经金华山经凤经召命经保神记谷经凌霄子安神记丘子黄山公记王子五行要贞经小饵经鸿宝经邹生延命经安魂记皇道经九阴经杂集书录银函玉匮记金板经黄老仙录原都经元经日精经浑成经三尸集呼身神治百病经收山老魅治邪精经三卷入五毒中记休粮经三卷采神药治作秘法三卷登名山渡江海勑地神法三卷赵大白囊中要五卷入温气疫病太禁七卷收治百召五岳丞泰山主者记三卷兴利宫宅宫舍法五卷断虎狼禁山林记召百里防蛇记万毕高丘先生法三卷王乔养性治身经三卷服食禁忌经立功益算经道士夺算律三卷移门子记丘法立亡术练形记五卷郄公道要角里先生长生集少君道意十卷樊英石壁文三卷思灵经三卷龙首经荆山记孔安仙渊赤斧子大览七卷董君地仙却老要记李先生口诀肘后二卷凡有不言卷数者皆一卷也其次有诸符则有自来符金光符太符三卷通天符五精符石室符玉防符枕中符小童符九灵符六君符都符黄帝符少千三十六将军符延命神符天水神符四十九真符天水符青龙符白虎符朱雀符武符朱胎符七机符九天发兵符九天符老经七符大捍厄符子符武孝经燕君龙虎三囊辟兵符包元符沈羲符禹蹻符消灾符八卦符监干符雷电符万毕符八威五胜符威喜符巨胜符采女符精符玉历符北台符阴阳大镇符枕中符治百病符十卷厌怪符十卷壶公符二十卷九台符九卷六甲通灵符十卷六阴行厨龙胎石室三金五木防终符合五百卷军火召治符玉斧符十卷此皆大符也其余小小不可具记抱朴子曰郑君言符出于老君皆天文也老君能通于神明符皆神明所授令人用之少验者由于出来历久传写之多误故也又信心不笃施用之亦不行又譬之于书字则符误者不但无益将能有害也书字人知之犹尚写之多误故谚曰书三写鱼成鲁虚成虎此之谓也七与士但以锯勾长短之间为异耳然今符上字不可读误不可觉故莫知其不定也世间又有受体使术用符独效者也亦如人有使麝香便能芳者自然不可得传也虽尔必得不误之符正心用之但当不及真体使之者速效耳皆自有益也凡为道士求长生志在药中耳符剑可以却辟邪而已诸大符乃云行用之可以得仙者亦不可专据也昔吴世有介象者能读符文知误之与否有人试取治百病杂符及诸厌劾符去其签题以示象皆一一防名之其有误者便为改定之自是以来莫有能知者也或问仙药之大者莫先于金丹既闻命矣敢问符书之属不审最大者抱朴子曰余闻郑君言道书之重者莫过于三皇文五岳真形图也古人仙官至人尊秘此道非有仙名者不可授也受之四十年一传传之防血而盟委质为约诸名山五岳皆有此书但藏之于石室幽之地应得道者入山精诚思之则山神自开山令人见之如帛仲理者于山中得之自立坛委绢常画一本而去也有此书常置清洁之处毎有所为必先白之如奉君父其经曰家有三皇文辟邪恶温疫气横殃飞祸若有困病垂死其信道心至者以此书与持之必不死也其乳妇难艰绝气者持之儿即生矣道士欲求长生持此书入山辟虎狼山精五毒百邪皆不敢近人可以涉江海却蛟龙止风波得其法可以变化起工不问地择日家无殃咎若欲立新宅及冢墓即写地皇文数十通以布着地明日视之有黄色所着者便于其上起工家必富昌又因他人葬时写人皇文并书己姓名着纸里窃内人家中勿令人知之令人无飞祸盗贼也有谋议己者必反自中复又此文先洁斋百日乃可以召天神司命及太岁日游五岳四渎社庙之神皆见形如人可问以吉凶安危及病者之祸祟所由也又有十八字以着衣中远涉江海终无风波之虑也又家有五岳真形图能辟兵防逆人害之者皆还反受其殃道士时有得之者若不能行仁义慈心而不精不正即祸至灭家不可轻也其变化之术大者唯有墨子五行记本有五卷昔刘君安未仙去时抄取其要以为一卷其法用药用符乃能令人飞行上下沦无方含笑即为妇人蹙面即为老翁踞地即为小儿执杖即成林木种物即生果可食画地为河撮壤成山坐致行厨兴云起火无所不作也其次有玉女微一卷亦化形为飞禽走兽及金木玉石兴云致方百里雾亦如之渡大水不用舟梁分形为千人因风高飞出入无间能吐气七色坐见八极及地下之物放光万丈防室自明亦大术也然当步诸星数十曲折难识少能诣之其淮南鸿宝万毕皆无及此书者也又有白虎七变法取三月三日所杀白虎头皮生驼血虎血紫綅履组流萍以三月三日合种之初生草似胡有实即取此实种之一生辄一异凡七种之则用其实合之亦可以移形易貌飞沈任意与墨子及玉女微略同过此不足论也遐览者欲令好道者知异书之名目也郑君不徒明五经知仙道而已兼综九宫三奇推步天文河洛防记莫不精研大安元年知季世之乱江南将鼎沸乃负笈持仙药之幞将入室弟子东投霍山莫知所在焉
　　袪惑第二十
　　抱朴子曰凡探明珠不于合浦之渊不得骊龙之夜光也采美玉不于荆山之岫不得连城之尺璧也承师问道不得其人委去则迟迟冀于有获守之则终已竟无所成虚费事妨功后虽痛悔亦不及已世间浅近之事犹不可坐知况神仙之事乎虽圣虽明莫由自晓非可以历思得也非可以触求也诚须所师必深必博犹涉沧海而掇水造长林而伐木独以力劣为患岂以物少为忧哉夫虎豹之所余乃狸鼠之所争也陶朱之所弃乃原颜之所无也所从学者不得远识渊潭之门而值孤陋寡闻之人彼所知素狭源短流促倒装与人则靳靳不舍分损以授则浅薄无奇其所宝秘已不精若复料其粗者以教人亦安能有所成乎譬如假谷于夷齐之门告寒于黔娄之家所得者不过橡栗缊褐必无太牢之膳锦衣狐裘矣或有守事庸师终不觉悟或有幸值知者不能勤求此失之于不觉不可追者也知人之浅深实复未易古人之难诚有以也白石似玉奸佞似贤贤者愈自蔽有而如无奸人愈自沽虚而实非至明者何以分之彼之守求庸师而不去者非知其无知而故不止也诚以为足事故也见达人而不能奉之者非知其实深而不能请之也诚以为无异也夫能知要道者无欲于物也不徇世誉也亦何肯自标显于流俗哉而浅薄之徒率多夸诞自称说以厉色希声饰其虚妄足以昡惑晚学而敢为大言乃云已登名山见仙人仓卒闻之不能清澄检校之者鲜觉其伪也昔余数见杂散道士辈走贵人之门专令从者作为空名云其已四五百岁矣人适问之年纪佯不闻也含笑俯仰云八九十须防自言我曾在华阴山断谷五十年复于嵩山少室四十年复在泰山六十年复与某人在箕山五十年为同人遍说所历正尔欲令人计合之已数百岁人也于是彼好之家莫不烟起雾合辐辏其门矣又术士或有偶受体自然见神颇能内占知人将来及已过之事而实不能有祸福之损益也譬如蓍耳凡人见其小验便呼为神人谓之必无所不知不尔者或长于符水禁祝之法治邪有效而未必晓于不死之道也或修行杂术能见怪无益于年命问之以金丹之道则率皆不知也因此细验之多行欺诳世人以收财利无所不为矣此等与彼穿窬之盗异途而同归者也夫托之于空言不如着之于行事之有征也将为晚觉后学说其比故可征之伪物焉昔有古强者服草木之方又颇行容成素之法年八十许尚聪明不大羸老时人便谓之为仙人或谓之千载翁者杨州嵇使君闻而试迎之于宜都既至而咽呜掣缩似若所知实远而未皆吐尽者于是好事者因以声而响集望形而影附云萃雾合竟守事之馈饷相属常余金钱虽栾大之见重于往汉不足加也常服天门冬不废则知其体中未尝有金丹大药也而强曾略涉书记颇识故事自言已四千岁敢为虚言言之不怍云已见尧舜禹汤说之皆万万如实也世云尧眉八采不然也直两眉头甚竖似八字耳尧为人长大美髭髯饮酒一日中二斛余世人因加之云千钟实不能也我自数见其大醉也虽是圣人然年老治事转不及少壮时及见去四防举元凯赖用舜耳舜是孤防小家儿耳然有异才耕历山渔于雷泽陶于河滨时人未有能赏其奇者我见之所在以德化民其目又有重瞳予知其大贵之相常劝勉慰劳之善崇高尚莫忧不富贵大德已终黄精将起诞承历数非予而谁然其父至顽其弟殊恶恒以杀舜为事吾尝谏谕曰此儿当兴卿门宗四海将受其赐不但卿家不可取次也俄而受禅尝忆吾言之有征也又云孔子母年十六七时吾相之当生贵子及生仲尼真异人也长九尺六寸其头似尧其项似皋陶其眉似子产自腰以下不及禹三寸虽然贫苦孤防然为儿童便好俎豆之事吾知之必当成就及其长大高谈惊人远近从之受学者着录数千人我喜其语数往之但恨我不学不能与之覆疏耳常劝我读易云此良书也丘窃好之韦编三绝铁檛【一作擿】三折今乃大悟鲁哀公十四年西狩获麒麟死孔子以问吾吾语之言此非善祥也孔子乃怆然而泣后得恶梦乃欲得见吾时四月中盛不能往寻闻之病七日而没于今仿髴记其颜色也又云秦始皇将我到彭城引出周时鼎吾告秦始皇言此鼎是神物也有德则自出无道则沦亡君但修己此必自来不可以力致也始皇当时大有怪吾之色而牵之果不得出也乃谢吾曰君固是远见理人也又说汉高祖项羽皆分明如此事不可具记时人各共识之以为戏笑然凡人闻之皆信其言又强转惛耆废忘事防嵇使君曾以一玉色与强后忽语嵇曰昔安期先生以此物相遗强后病于寿春黄整家而死整疑其化去一年许试凿其棺视之其尸宛在此矣皆有名无实使世间不信天下有仙皆坐此辈以伪乱真也成都太守吴文说五原有蔡诞者好道而不得佳师要事废弃家业但昼夜诵咏黄庭太清中经观天节详之属诸家不急之书口不绝诵谓之道尽于此然竟不知所施用者徒美其浮华之说而遇人又教之但读千遍自得其意为此积久家中患苦之坐消衣食而不能有异己亦惭忿无以自解于是弃家言仙道成矣因走之异界深山中又不晓采掘诸草木药可以辟谷者但行卖薪以易衣食如是三年饥冻辛苦人或识之而诡不知也久不堪而还家黑瘦而骨立不似人其家问之从何处来竟不得仙邪因欺家云吾未能升天但为地仙也又初成位卑应给诸仙先达者当以渐迁耳向者为老君牧数头龙一斑龙五色最好是老君常所乘者今吾守视之不勤但与后进诸仙共博偶失守此龙龙遂不知所在为此罪见责送吾付昆仑山下芸锄草三四顷并皆生细而中多荒治之勤苦不可论法当十年乃得原防偓佺子王乔诸仙来按行吾首请之并为吾作力且自放归当更自修理求去于是遂老死矣初诞还人问云从昆仑何以答云天不问其高防里要于仰视之去天不过十数丈也上有木禾高四丈九尺其穗盈车有珠玉树沙棠琅玕碧瑰之树玉李玉玉桃其实形如世间桃李但为光明洞彻而坚须以玉井水洗之便软而可食毎风起珠玉之树枝条花叶互相扣击自成五音清哀动心吾见谪仙志闻此莫不怅然含悲又见昆仑山上一回辄有四百四十门门广四里内有五城十二楼下有青龙白虎蜲蛇蛇百余里其中口牙皆如三百斛大蜂一丈其毒杀象又有神兽名狮子辟邪天鹿焦羊铜头铁额长牙凿齿之属三十六重尽知其名则天下恶恶兽不敢犯人也其神则有无头子倒景君翕鹿公中黄先生与鹿门大夫张阳字子渊使备玉阙自不带老君竹使符左右契者不得入也五河皆出山隅弱水绕之鸿毛不浮飞鸟不过唯仙人乃得越之其上神鸟神马幽昌鹪鹇腾黄吉光之属皆能人语而不死真济快仙府也恨吾不得善周旋其上耳于时闻诞此言了了多信之者又河东蒲坂有项防都者与一子入山学仙十年而归家家人问其故防曰在山中三年精思有仙人来迎我共乘龙而升天良久低头视地杳杳防防上未有所至而去地已绝远龙行甚疾头昂尾低令人在其脊上危怖崄巇及到天上先过紫府金床玉几晃晃昱昱真贵处也仙人但以流霞一杯与我饮之辄不饥渴忽然思家到天帝前谒拜失仪见斥来还令当更自修积乃可得更后矣昔淮南王刘安升天见上帝而箕坐大言自称寡人遂见谪守天厨三年吾何人哉河东因号防都为斥仙人世多此辈种不一不可不详也此妄语乃尔而人犹有不觉其虚者况其微茫欺诳颇因事之象似者而加益之非至明者仓卒安能辨哉乃复有假托作前世有名之道士如白和者传言已八千七百岁时出俗间忽然自去不知其在其洛中有道士已博涉众事洽链术数者以诸疑难谘问和和皆寻声为论释皆无疑碍故为远识人但不知其年寿信能近千年不啻耳后忽去不知所在有一人于河北自称为白和于是远近竟往奉事之大得致遗至富而白和子弟闻和再出大喜故往见之乃定非也此人因亡走矣五经四部并已陈之刍狗既往之糟粕所谓迹者足之自出而非足也书者圣人之所作而非圣也而儒者万里负笈以寻其师况长生之道真人所重可不勤求足问者哉然不可不精简其真伪也余恐古强蔡诞项防都白和之不绝于世间好事者省余此书可以少加沙汰其善否矣又仙经云仙人目瞳正方皆洛中见之白仲理者为余说其瞳正方如此果是异人也
　　别防【附】
　　夫胎精固神与守元气同但莫止出入之息可也有常以生气时以鼻引入口吐吐二分余一分鼓口咽此气令喉中郁然有声此非胎元气是服粗气也粗气在腹与元气不同居也粗气是喘息之气也夫元气虽至少而难散非有粗之出入也且呼吸犹不欲自闻况咽有声乎夫入气粗则伤肺肺五脏之华盖气下先至肺也凡服元气不随粗而出入则无有待气生死之时也既鼓咽外气入于元气脏中所以返伤于人也夫人用力者皆用众气也谓众物之气饮食之品也且众气只能举重致远运体而已存之不能益人之寿去之不能使人短折何必禁闭也且用气之术即粗气也可以移山岳决河海制虎豹防贼盗故知众气不及粗气粗气可去之元气不可令去也夫保气者元气也非众粗二气若服元气满脏则粗气自除即自以粗气运动不必须众气也夫休绝者患其谷气薫蒸五脏是以绝之今既修气术则谷气自除纵一日九餐亦不能成患终岁不食亦不能羸困则知气之道远矣哉夫导引不在于立名象物粉绘表形着图但无名状也或伸屈或俯仰或行卧或倚立或踯躅或徐步或吟或息皆导引也不必每晨为之但觉身有不理则行之皆当闭气闭气即其气冲以通也亦不待立息数待气似极则先以鼻少引入然后口出吐也缘气闭既久则冲喉若不更引而便以口吐则气粗而伤肺矣如此但疾愈则已不可使身汗有汗则受风以揺动故也凡人导引骨节有声如大引则声大小引则声小则筋绥气通也夫导引疗未患之疾通不和之气动之则百关气畅闭之则三官血凝实养生之大律祛疾之术矣














　　抱朴子内篇卷四
<子部,道家类,抱朴子内外篇>
　　钦定四库全书
　　抱朴子外篇卷一
　　晋　洪　撰
　　嘉遁第一
　　抱朴子曰有怀丘先生者薄周流之栖遑悲吐握之良苦让高懐于陆海爰躬耕乎斥卤秘六奇以括囊含琳琅而不吐谧清音则莫之或闻掩辉藻则世不得睹背朝华于朱门保恬寂于蓬户绝軏躅于金张之闾养浩然于幽人之伍谓荣显为不幸以玉帛为草土抗灵防于云表独违令而遂古庇峻岫之巍峨借翠兰之芳茵漱流霞之澄液茹八石之精英思焉若居乎虹霓之端意飘飘焉若在乎倒景之邻万物不能搅其和四海不足汨其神于是有起势公子闻之慨然而叹曰空谷有顶领之骏者孙阳之耻也太平遗冠世之才者赏真之责也安可令俊民全其独善之分而使圣朝乏乎元凯之用哉乃造而说曰徒闻振翅竦身不能凌厉九霄腾跚极攸叙彝伦者非英伟也今先生操立断之掩炳蔚之文玩图籍于绝迹之数括藻丽乎鸟兽之群陈龙章于晦夜沈琳琅于重渊蛰伏于盛夏藏华于当春虽复下帷覃思殚毫骋藻幽赞太极阐释元本言欢则木梗怡颜如巧语戚则偶象嚬顣而滂沱抑轻则鸿羽沉于弱水抗重则玉石漂于飞波离败则肝胆为胡越合异则万殊而一和切论则秋霜春肃温辞则氷条吐葩摧高则峻极頺沦竦卑则渊池嵯峨庇清则倚暗外光救浊则立澄黄河然不能沾大惠于庶物着勋于皇家名与朝露皆晞体与蜉蝣并化忽崇高于圣人之宝忘川逝于大耋之嗟为先生不取焉盖闻大者天地其次君臣先圣忧时思行其道三月无君皇皇如也即今圣主乃与尧舜一致愍此黎民亦可比屋而封故或负鼎而龙跃或扣角以凤歌不须蒲轮而后动不待文王而后兴潜初飞五与时消息进有攸往之利退无濡尾之累明哲以保身宣化以济俗使夫承兰风以倾柯濯清波以遣有若沈景之应朗鉴方圆之赴规矩故勋格上下沾八表夫有唐所以巍巍重华所以恭已西伯所以三分姬发所以革命桓文所以一匡汉高所以应天未有不致群贤为六翮托豪杰为舟楫者也若令各守洗耳之高人执耦耕之分则稽古之化不建英明之盛不彰明良之歌不作括天之网不张矣故藏器者珍于变通随时英逸者贵于吐奇拨乱若乃耀灵翳景于云表则丽天之明不着哮虎韬牙而握角则搏噬之防不扬太阿潜而不击则立断之劲不显騄踠趾而不驰则追风之迅不形并默则子贡与喑者同口咸瞑则离朱与蒙瞽不殊矣先生洁身而忽大伦之乱得意而忘安上之义存有关机之累没无金石之声庸人且犹愤色何有大雅而无心哉夫绳舒则木直郑进则雅凋有虞举则四防戮宣尼入则少夘枭犹震雷骇则鼛鼓咽朝日出则萤烛幽也不拯招魂之病则无以效越人之绝伎不奖多难之世则无以知非常之远量高拱以观溺非援物之人也怀道以迷国非作者之务也若俟中唐殖占日之草朝阳繁鸣凤之音郊跱独角之兽野攒连理之林长旌卷而不悬干戈戢而莫寻少伯方将告退于成功孰能相擢乎陆沈哉深愿先生不远速复哉于是怀氷先生萧然遐眺游气天衢情神潦缅旁若无物俯而答曰呜呼有是言乎盖至人无为栖神冲漠不役志于禄利故害辱不能加也不踌躇于险途故倾坠不能为患也藜藿不供而意佚于方丈齐编庸民而心欢于有土寝宜僚之舍闭干木之闾携庄莱之友治陋巷之居殆岳峙而不拔岂有怀于卷舒乎以欲广则浊和故委世务而不纡眄以位极者忧深故背势利而无余疑其贵不以爵也富不以财也侣云鹏以高逝故不萦翮于腐鼠以屡空为厚诚故不改乐于箪瓢且夫黄遐邈而人生倐忽以过隙之促托罔极之间迅乎犹奔星之暂见飘乎似飞矢之电经聊且优游以自得安能苦形于外物哉夫鸢不絓网驎不堕阱相彼鸟兽犹知为患风尘之徒曾是未吝也若夫要离灭家以效功纪信起燔以诳楚陈贾刎颈以证弟仲由投命而嬴门伏剑以丧心聂政感而屠荆卿绝膑以报燕楚公含悲而受首皆下愚之狂惑岂上智之攸取哉盖厚禄者责重爵尊者神劳故漆园垂纶而不顾卿相之贵栢成操耜而不屑诸侯之高羊说安乎屠肆杨朱吝其一毛侥求之徒昧乎可欲集不择木仕不料世贪进不虑负乘之祸受任不计不堪之败论荣贵则引伊周以救溺言亢悔则讳覆餗而不记伺河龙之睡而拨明珠居量表之宠而冀无患耽漏刻之安蔽必至之危无朝菌之荣望大椿之寿似蹈薄氷以待夏日登朽枝而须劲风渊鱼之引芳饵泽雉之咽毒粒咀漏脯以充饥酣鸩酒以止渴也昔箕子睹象箸而涕泣尼父闻偶而永叹盖寻防以知着原始以见终然而暗夫蹈机不觉何前识之至难而利欲之弥笃邪周成贤而信流言公旦圣而走南楚托鸱鸮以告悲赖金縢以仅免况能寤之主不世而一有不悦之谤无时而暂乏德不以激烈风而起毙禾事不以载珪璧而称多才嗟泣靡及宜其然也夫渐渍之久则胶漆解坚浸润之至则骨肉乖析尘羽之积则沉舟折轴三至之言则市虎以成故江充防贱非亲于元储后母假继非密于伯奇而掘梗之诬灭父子之恩防之诳破天性之爱又况其他安可自必嗟乎伍员所以怀忠而漂尸悲夫白起所以秉义而刎颈也盖彻见所为寒心匠人之所惑矣又欲推短才以希雷同仗独是以弹众非然不睹金虽克木而锥钻不可以伐邓林水虽胜火而升合不足以救焚山寸胶不能治黄河之浊尺氷不能却萧丘之热是以身名并全者甚稀而先后号者多有也畏亢悔而贪荣之欲不灭忌毁辱而争肆之情不遣亦犹恐湿而泳深渊憎影而不就阴穿舟而息漏猛防而止沸者也夫七尺之骸禀之所以生不可受全而归残也方寸之心制之在我不可放之于流遁也躬耕以食之穿井以饮之短褐以蔽之庐以覆之弹咏以娱之呼吸以延之逍遥竹素寄情毫守常待终斯亦足矣且夫道存则尊德胜则贵隋珠弹雀知者不为何必须权而显俟禄而饱哉且夫安贫者以无财为富甘卑者以不仕为荣故幼安浮海而澄神胡子甘心于退耕逄比有令德之罪信布陷功大之刑一枝足以戢鸾羽何烦乎丰林潢洿足以泛龙鳞岂事乎沧海藜藿嘉于八珍寒泉防于醁蹑履美于赤舄缊袍丽于衮服拱把安于杖鸣条乐乎丝竹茅茨艳于丹楹采椽珍于刻桷登嵩峰为台榭庇岩溜为华屋积篇章为敖庾宝谈为金玉弃细人之近恋损庸之所欲游九皋以含欢遣智慧以绝俗同屈尺蠖藏光守朴表拙示讷知止常足然后咀嚼芝芳风飞云浮晞景九阳附翼高游仰栖梧桐俯集洲孰与御辔而伏同被绣于牺牛哉起势公子曰夫入而不出者谓之耽宠忘退往而不返者谓之不仕无义故达者以身非我有任乎所值显默语无所必固时止则止时行则行束帛之集庭燎之举则君子道长在天利见若运涉阳九谗胜之时则不出户庭括囊勿用龙起凤戢随时之宜古人所以或避危乱而不肯入或色斯而不终日者虑巫山之失火恐芝艾之并焚耳方今圣皇御运世夷道泰仁及苍生风遐迈威肃方泽沾九裔仪坤德以厚载凝干穹以高盖神化则云行雨施泽则絪缊汪濊四门穆穆以博延主思英逸以俾乂此乃千载所希值剖判之一防而先生慕嘉遁之偏枯不觉狷华之患害也务乎单豹之养内未观暴虎之犯外也是闻涉水之或溺则谓乘舟皆败以商臣之为防则继体无也怀氷先生曰圣化之盛诚如高论出处之事人各有怀故尧舜在上而箕颍有巢栖之客夏后御世而穷谷有握耒之贤岂有虑于此险哉盖各附于所安也是以高尚其志不仕王侯存夫爻象匹夫所执延州守节圣人许焉仆所以逍遥于丘园敛迹乎草泽者诚以才非政事器乏治民而多士云起髦彦鳞萃文武盈朝庶事既康故不欲复举熠耀以厕日月之间拊甂瓴于洪钟之侧贡轻扇于坚氷之节裘炉乎隆暑之月必见弃于无用速非时之巨嗤若拥经着述可以全真成名有补末化若强所不堪则将颠沛惟咎同悔小狐故居其所长以全其所短耳虽无立朝之勋即戎之劳然切磋后生道养政殊涂一致非狷介之民也劣者全其一介何及于许由圣世恕而容之同旷于有唐不亦可乎起势公子勃然自失肃尔改容曰先生立言助教文讨奸违标退静以抑躁竞之俗兴儒教以救防言之绝非有出者谁叙彝伦非有者谁诲童普天率土莫匪臣民亦何必垂缨执笏者为是而乐饥衡门者可非乎夫群迷乎云梦者必须指南以知道并失乎沧海者必仰辰极以得反今闻嘉训乃觉其蔽请负衣冠策驽希泛爱与进不嫌择焉
　　逸民第二
　　抱朴子曰余昔游乎云台之山而造逸民遇仕人在焉仕人之言曰明明在上总御八纮华夷同归要荒服事而先生游栢成之遐武穆群黎于鸟兽然时移俗异世务不拘故木食山栖外物遗累者古之清高今之逋逃也君子思危于未形绝祸于方来无乃去张毅之内势玩单豹之外害畏盈抗虑忘乱群之近忧避牛迹之浅崄而堕百刃之不测违濡足之泥泾投炉冶而不觉乎逸民答曰夫锐志于雏鼠者不识驺虞之用心胜务于庭粒者安知鸳鸾之远指犹焦螟之笑云鹏朝菌之怪大椿坎蛙之疑海鳖蛇之嗤应龙也子诚喜惧于劝沮焉识旷之高韵哉吾幸生于尧舜之世何忧不得此人之志乎仕人曰昔狂狷华士意不争上于海隅而太公诛之吾子沈遁不亦危乎逸民曰吕尚长于用兵短于为国不能仪黄以覆载拟海岳以博纳褒贤贵德乐育人才而甘于刑戮不修仁义故其劫杀之祸萌于始封周公闻之知其无国也夫攻守异容道贵知变而吕尚无烹鳞之术出致远之御推战陈之法嫉高尚之士可谓赖甲胄以完刃又兼之浮泳以射走之仪又望求之于准的者也夫倾庶鸟之巢则灵凤不集漉鱼鳖之池则神虬遐逝刳凡兽之胎则麒麟不峙其郊害一介之士则英杰不践其境吕尚创业垂统以示后人而张苛酷之端开残贼之軏适足以驱俊民以资他国逐贤能以遗雠敌也去彼市马骨以致骏足轼陋巷以退秦兵者不亦远乎子谓吕尚何如周公乎士人曰不能审也逸民曰夫周公大圣以贵下贱吐哺握发惧于失人从白屋之士七十人布衣之徒亲执贽所师见者十人所友者十有二人皆逼以在朝也设令吕尚居周公之地则此等皆成市朝之暴尸而沟涧之腐胔矣唐尧非不能治致许由巢父也虞舜非不能胁善卷石户也夏禹非不能逼伯成子高也成汤非不能录卞随务光也魏文非不能屈干木也晋平非不能吏亥唐也然尊而肆之贵而重之岂六君之小弱也诚以百行殊尚默默难齐慕尊贤之美称耻贼善之丑迹取之不足以増威放之未忧于官旷从其志则可以阐风熙隆退让厉苟进之贪夫感轻薄之冒昧虽器不益于旦夕之用才不周于立朝之俊不亦愈于胁肩低眉谄媚权右提贽怀货宵征同尘争津竞济市买名品弃德行学文之本赴雷同比周之末也彼六君尚不肯苦言以侵士宁肯加之刃乎圣贤诚可师者吕尚居然谬矣汉高帝虽细行多阙不涉典艺然其旷恢廓善恕多容不系近累盖豁如也虽饥渴四皓而不逼也及太子卑辞致之以为羽翼便敬德矫情惜其大者发黄鹄之悲歌杜婉妾之觊觎其珍贤贵如此之至宜其以布衣而君四海其度量盖有过人者矣且夫吕尚之杀狷华者在于恐其沮众也然俗之所患者病乎躁于进趋不务行业耳不苦于安贫乐贱者之大多也假令士往往属目至于情挂势利志无止足者终莫能割此常欲而慕彼退静者也开辟已降非少人也而忘富遗贵之士犹不能居万分之一仲尼亲受业于老子而不能修其无为子贡与原宪同门而不能模其清苦四防与巢由同时王莽与二龚共世而不能效也凡民虽复笞督之危辱之使追狷华犹必不肯乃反忧其坏俗耶吕尚思不及此以军法治平世枉害贤人酷误已甚矣赖其功大不便以至颠沛耳且吕尚之未遇文王也亦曾于穷贱凡人易之老妇逐之卖佣不售屠钓无获曾无一人慕之其避世也何独虑狷华之沮众邪设令殷纣亦去逃遁收而敛之尚临死岂能自谓罪所应邪魏武帝亦刑罚法严峻果于杀戮乃心欲用乎孔明明自陈不乐出身武帝谢遣之曰义不使高世之士辱于污君之朝也其鞭挞九有草创皇基亦不妄矣纷扰日久求竞成俗或推货贿以龙跃或阶党援以凤起风成化习大道渐芜后生昧然儒训遂湮将为立身非财莫可苟有卓然不群之士不出户庭潜志味道诚宜优访以兴谦退也夫使孙吴荷戈一人之力耳用其计术则贤于万夫今令大儒为使不必切事肆之山林则能陶冶童阐礼敬何必服巨象使捕鼠鞴鸾也则钟鼎镌其声若乃零沦薮泽空生徒死亦安足贵乎逸民答曰子可谓守培塿玩狐丘未登阆风而临云霓玩滢汀游潢洿未浮南溟而涉天汉凡所谓志人者不必在乎禄位不必须乎勋伐也太上无已其次无名能振翼以绝群迹以绝軏为常人所不能为割近才所不能割少多不为凡俗所量恬粹不为名位所染淳风足以濯百代之高标足以激将来之浊何必纡朱曳紫服冕乘轺被牺牛之文绣吞詹何之香饵朝为张天之炎夕成氷泠之委灰夫斥鴳不以蓬榛易云霄之表王鲔不以幽岫沧海之旷虎豹入广厦而怀悲鸿鹍登嵩峦而含戚物各有心安其所长莫防于得意而惨于失所也经世之士悠悠皆是一日无君惶惶如也譬犹蓝田之积玉邓林之多材良工大匠肆意所用亦何必栖鱼而沈鸟哉嘉遁高蹈先圣所许或出或处各从攸好盖士之所贵立德立言若夫孝友仁义操业清高可谓立德矣穷览坟索着述粲然可谓立言矣夫善卷无治民之功未可谓之减于俗吏仲尼无攻伐之勋不可以为不及于韩白矣身名并全谓之为上居求志先民加焉夷齐一介不合变通古人嗟叹谓不降志辱身不降者明逸之为高也不辱者知羁絷之为污也圣人之清者孟轲所美亦云天爵贵于印绶志修遗荣孙卿所尚道义既重可轻王公而世人所畏唯势所重唯利盛德身滞便谓庸人器小任大便为高士或有乘危冒险投死忘生弃遗体于万刃之下邀荣华乎一朝之间比夫轻四海爱颈毛之士何其然邪仕人曰潜退之士得意山泽不荷世贵荡然纵肆不为时用嗅禄利诚为天下无益之物何如逸民答曰夫麟不吠守凤不司晨腾黄不引犂尸祝不治庖也且夫杨大明乎无外宣妪煦之和风者日也耀华灯于闲夜治金石以致用者火也天下不可以经时无日不可以一旦无火然其大小不可同也江海之外弥纶二仪升为云雨降成百川而朝夕之用不及累刃之井灌田溉园未若沟之沃校其巨细孰为旷哉桀纣帝王也仲尼陪臣也今见比于桀纣则莫不怒焉见拟于仲尼则莫不悦焉尔则贵贱果不在位也故孟子云禹稷颜渊易地皆然矣宰予亦谓孔子贤于尧舜远矣夫匹庶而钧称于王者儒生高极乎唐虞者德而已矣何必官哉且夫曜灵升于造化运天地于怀抱恢恢然世故不栖于心术茫茫然宠辱不泊其纯白流俗之所欲不能乐其神近人之所惑不能移其志荣华犹赘疣也万物犹蜩翼也若是者其肯诘屈其支体俯仰其容仪挹酌于其所不喜修索于其所弃遗怡颜以取进曲公以避退恐俗人之不悦戚我身之凌迟屈龙渊为锥钻之用抑灵鼖为鼗鼙之音推黄以适钐鎌之持挠华旗以入林杞之下乎古公杖防而捐之越翳入穴以逃之季札退耕以委之老莱灌园以远之从其所好未与易也故醇而不杂斯则富矣身不受役斯则贵矣若夫剖符有土所谓禄利耳非富贵也且夫官高者其责重功大者人忌之独有贫贱莫与我争可得长宝而无忧焉濯裘布被防葵去织防不掩豆菜肴粝餐又获逼下邀伪之讥树塞反坫三归玉食禳侯之富安昌之泰则有僭上污浊之累未若游神典文吐故纳新求饱乎耒耜之端索缊乎杼轴之间腹仰河而已满身集一枝而余安万物芸芸化为埃尘矣饘粥糊口布褐缊袍淡泊肆志不忧不喜斯为尊乐喻之无物也夫仕也者欲以为名邪则修毫可以寄姓字何假乎良史何须乎镵鼎哉孟子不以矢石为功扬云不以致民益世求仁而得不亦可乎仕人又曰遁之士则为不臣亦岂宜居君之地食君之谷乎逸民曰何谓其然乎昔颜回死鲁定公将躬吊焉使人访仲尼仲尼曰凡在内皆臣也定公乃升自东阶行君礼焉由此论之率土之滨莫匪王臣可知也在朝者陈力以秉事山林者循德以厉贪清浊殊涂同归俱人臣也王者无外天下为家日月所照雨露所及皆其境也安得悬虚空食咀流霞而使之不居乎地食乎谷哉夫山之金玉水之珠贝虽不在府库之中不给朝夕之用然皆君之财也退士不居肉食之列亦犹山水之物也岂非国有乎许由不窜于四海之外四皓不走于八荒之表也故曰万黎献共惟帝臣干木不荷戈戍境筑垒疆场而有蕃魏之功今者洁行筚之内以咏先王之道使民知退让儒墨不替此亦尧舜之所许也昔夷齐不食周粟鲍焦死于桥上彼之硁硁何足师表哉昔安帝以纁玉帛聘周彦祖桓帝以纁玉帛聘韦休明顺帝以纁玉帛聘杨仲宣就拜侍中不到魏文帝征管幼安不至又就拜光禄勋竟不到乃诏所在常以八月致羊一口酒二斛桓帝纁玉帛聘徐孺子就拜太原太守及东海相不到顺帝以纁玉帛聘樊季高不到乃诏所在常以八月致羊一口酒二斛又赐几杖待以师傅之礼献帝时郑康成州辟举贤良方正茂才公府十四辟皆不就公车征右中郎博士赵相侍中大司农皆不起昭帝公车征韩福到赐帛五十疋及羊酒法高卿再举孝廉本州五辟公府八辟九举贤良博士三征皆不就桓帝以纁玉帛安车轺轮聘韩伯休不到以纁玉帛安车轺轮聘姜伯雅就拜太中大夫防为太守不起然皆见优重不加威辟也若此诸帝褒逸之士不谬者则吕尚之诛华士为防酷过恶断可知矣仕人乃怅然自失慨尔永叹曰始悟超俗之理非庸琐所见矣
　　勖学第三
　　抱朴子曰夫学者所以清澄性理簸扬埃雕鍜矿璞砻链屯钝启道聪明饰染质素察往知来博涉劝成仰观俯察于是乎在王道于是乎备进可以为国退可以保己是以圣贤罔不孜孜而勤之夙夜以勉之漏尽日中而不释饥寒危困而不废岂以有求于当世哉诚乐之自然也夫斫削刻画之薄伎射御乘之易事犹须惯习然后能善况乎人理之旷道德之远阴阳之变神之情缅邈奥诚难生知虽云色白匪染弗丽虽云味甘匪和弗美故瑶华不琢则耀夜之景不发丹锷不淬则纯钩之劲不就火则不钻不生不扇不炽水则不决不流不积不深故质虽在我而成之由彼也登阆风扪晨极然后知井谷之暗隘也披六经玩百氏然后觉面墙之至困也夫不学而求知犹愿鱼而无网焉心虽勤而无获矣广博以穷理犹顺风而托焉体不劳而致远矣粉黛至则西施以加丽而宿瘤以藏丑经术深则高才者洞逸卤钝者惺悟文梓干云而不可以台榭者未加班输之结构也天然爽明而不可谓之君子者不识大伦之臧否也欲超千里于终朝必假退影之足欲凌洪波而遐济必因艘楫之器欲见无外而不下堂必由之乎载籍欲测渊防而不役神必得之乎明师故朱绿所以改素丝训诲所以移蒙蔽披云而扬大明则万物无其状矣舒竹帛而考古今则天地无藏其情矣况于神乎而况于人事乎泥涂可令齐坚乎金玉曲木可攻之以应防墨百兽可教之以战陈六畜可习之以进退沉鳞可动之以声音机石可感之以精诚又况乎含五常而禀最灵者哉低仰之驷教之功也鸷击之禽习之驯也与彼凡马野鹰本实一此以饰贵彼以质贱运行潦而勿辍必混流乎沧海矣崇一篑而弗休必钧高乎峻极矣大川滔漾则虬螭群游日就月将则德立道备乃可以止梦乎丘旦何徒解桎乎困蒙哉昔仲由冠鸡带防防珥鸣蝉杖剑而见拔刃而舞盛称山之劲竹欲任掘强之自然尼父善诱染以德教遂成升堂之生而登四科之哲子房鄙人而灼聚防猾渐渍道训成化名儒乃抗礼于王公岂直免于庸陋以是贤人悲寓世之倐忽疾泯没之无称感朝闻之训思通防之无惧将落之明戒觉罔念之作狂不饱食以终日不弃功于寸阴鉴逝川之勉志悼过隙之电速割游情之不急损人间之末务洗忧贫之心遣广愿之息畋猎博奕之游戏矫昼寝坐睡之懈怠知徒思之无益遂振防于圣途学以聚之问以辨之进德修业温故知新夫周公上圣而日读百篇仲尼天纵而韦编三绝墨翟大贤载文盈车仲舒命世不窥园门倪宽带经以芸鉏路生截蒲以写书黄霸抱桎梏以受业宁子勤夙夜以倍功故能究览道奥穷测防言观万古如同日知八荒若户庭考七耀之盈虚步三五之变化审盛衰之方来验善否于徃昔料黄于掌指甄未兆以如成故能盛德大业冠于当世清芳令问播于罔极也且夫闻商羊而戒浩漾访鸟砮而洽东肃谘萍实而言色味讯土狗而识坟羊被灵宝而知山因折爼而说专车瞻离毕而分阴阳之候由冬螽而觉闰余之错何神之有学而已矣夫童谣犹助圣人之耳目岂况坟索之博哉才性有优劣思理有修短或有夙知而早成或有提耳而后喻夫速无时习者騄之足也迟解晚觉者鹑鹊之翼也彼虽寻飞绝景止而不行则步武不过焉此虽止咫尺以进往而不辍则山泽可越焉明暗之学其犹兹乎盖少则志一而难忘长则神放而易失故修学务早及其精专习与性成不异自然也若乃绝伦之器盛年有故虽失之于旸谷而收之于虞渊方知良田之晚播愈于卒岁之荒芜也日烛之喻斯言当矣世道多难儒教沦丧文武之轨将随凋坠或沉溺于声色之中或驱驰于竞逐之路孤贫而精六艺者以防夏之资而抑顿乎九泉之下因风而附凤翼者以驽庸之质犹或翔乎霞霄之表舍本逐末者谓之勤修庶几拥经求己者谓之陆沈迂阔于是莫不蒙尘触雨戴霜履氷怀黄握白提清絜肥以赴邪径之近易规朝种而暮穰矣若乃下帷高枕游神九典防艺义赜味道居精乎建不拔之操扬青于岁寒之后不揆世以投迹不随众以萍漂者盖亦鲜矣汲汲于进趋悒闷于否滞者岂能舍至易达之通途而守甚难必穷之塞路乎此川上所以无人子衿之所为作愍俗者所以痛心而长慨忧道者所以含悲而頺思也夫寒暑代谢否终则泰文武迭贵常然之数也冀群冦毕涤中兴在今七耀遵度旧惟新振天以广扫鼔九阳之洪炉运大钧乎皇极开模以轨物陶冶庶匠成翘秀荡汰积埃革邪反正戢干戈櫜弓矢兴辟雍之庠序集国子修文德发金声振玉音降风云于前初旅束帛乎丘园令抱翼之凤奋翔于清虚项领之骏骋迹于千里使夫含章抑郁穷览洽闻者申公伏生之徒发纁登蒲轮起结气陈立素显其身行其道俾圣世迪唐虞之高軏驰升平之广涂流沾于九垓风被乎无外五刑厝而颂声作和气洽而嘉穟生不亦休哉昔秦之二世不重儒术舍先圣之道习刑狱之法民不见德唯戮是闻故惑而不知反迷之路败而不知自救之方随堕坠于云霄之上而薤粉乎不测之下为尊及卑可无鉴乎
　　崇教第四
　　抱朴子曰澄视于秋毫者不见天文之焕炳耽心于细务者不觉儒道之远玩鲍者忘茝蕙迷大者不能反夫受防墨者无枉刳之木染道训者无邪僻之人饰治之术莫良乎学学之广在于不倦不倦在于固志志苟不固则贫贱者汲汲于营生富贵者沉沦于逸乐是以遐览渊博者旷代而时有面墙之徒比肩而接武也若使素士则昼躬耕以糊口夜薪火以修业在位则以酣宴之余暇时游观于劝诫则世无颛愚游夏不乏矣亦有饥寒切己藜藿不给肤困风霜口乏糟糠出无从师之资家有旦暮之急释耒则农事废执卷则供养亏者虽阙学业可恕者也所谓千里之足困于盐车之下一刀之矿不经欧冶之门者也若夫王孙公子优防贵乐婆娑绮纨之间不知稼穑之艰难目倦于黄耳疲乎郑卫鼻餍乎兰麝口爽于膏粱冬蹈貂狐之温丽夏缜纱縠之翩飘出驱庆封之轾轩入宴荜房之灿蔚饰朱翠于楹棁积无已于箧匮陈妖冶以娱心湎醁以沉醉行为防饮之魁坐为博奕之帅省文章既不晓睹学士如草芥口笔乏乎典据牵引错于事剧谈则方战而已屈临疑则未老而憔悴虽菽麦之能辩亦奚别乎瞽瞆哉抱朴子曰盖闻帝之元储必入太学承师问道齿于国子者已知为臣然后可以为君知为子然后可以为父也故学立而仕不以政学操刀伤割郑乔所叹触情纵欲谓之非人而贵防子弟生乎深宫之中长乎妇人之手忧惧之劳未常经心或未免于襁褓之中而加青紫之官才胜衣冠而居清显之位操杀生之威提黜陟之柄荣辱决于与夺利病感于唇吻爱恶无时暂乏毁誉括厉于耳嫌疑象似是而非因机防以坐无端借素信以设巧言交傋之变千端万绪巧弄所不能详毫墨所不能究也无术学则安能见邪正之真伪且古今之行事自悟之理无所感假能无倾巢覆车之祸乎先哲居高不敢忘危爱子欲教之义方雕琢切磋弗纳于邪伪选明师以象成之择良友以渐染之督之以博览示之以成败使之察往以悟来观彼以知此驱之乎直道之上敛之乎检括之中凛乎若跟挂于万仞栗然有如乘奔以履氷故能多远悔吝保其贞吉也昔诸窦道教之福霍禹受率意之祸中山东平以好古而安燕刺由面墙而危前事不忘今之良鉴也汤武染乎伊吕其兴勃然辛癸染乎推崇其忘忽焉朋友师傅尤宜精简必收寒素德行之士以清苦自立以不群见惮者其经术如仲舒桓荣者强直若龚遂王吉者能朝夕讲论忠孝之至道正为证存亡之轨迹以洗濯垢闲邪矫枉宜必抑情遵宪法入德训者矣汉之末世吴之晚年则不然焉望冠盖以选用任朋党之华誉有师友之名无拾遗之实匪为无益乃反为损故其所讲非道德也其所贡进非忠益也唯在于新声艳色轻体妙手评歌讴之清浊理管之长短相狗马之劲驽议遨游之处所比错涂之好恶方雕琢之精粗校弹棋木摴蒱之巧拙计渔猎相掊之胜负品藻妓妾之妍指摘衣服之野鄙争乘之善否论弓剑之踈密招奇合异至于无限盈溢之过日増月甚其谈宫殿则远拟瑶台琼室近效阿房灵光以千门万户为局促以昆明太液为浅陋笑茅茨为不肖以土阶为朴呆民力竭于功役储蓄靡于不急起土山以准嵩霍决渠水以象九河登凌霄之华观辟云际之绮窗淫音噪而惑耳罗袂挥而乱目濮上北里迭奏迭起或号或呼俾昼作夜流连于羽觞之间沉沦于节之侧或建翠翳之菁防或射勇禽于郊垧驰轻足于崄峻之址暴僚于盛日之下举火而往乘星而返机事废而不修赏罚弃而不治或浮文艘于滉漾布密网于绿川垂香饵于涟潭纵擢歌于清渊飞高缴以下轻鸿引沈纶以拔潜鳞或结罘于林麓之中合重围于山泽之表列丹飚于风草骋逸于平原从卢狗以噬狡兽飞轻鹞以鸷翔禽劲弩殪狂兕长防毙熊虎如此既弥年而不厌历载而无已矣而又加之以四时请防祖送庆贺要思数之密客接执贽之嘉宾人间之务密勿枉极是以雅正相远遨逸渐笃其去儒学乎邈矣能独见崇替之理高拔沦溺之中舍败德之崄涂履长世之大道者良世鲜矣嗟乎此所以保国安家者至稀而倾挠泣血者无也今圣明在上稽古济物坚堤防以杜决溢明褒贬以彰劝沮想宗室公族及贵门富年必当竞尚儒术撙节艺文释老庄之意不急精六经之正道也
　　君道第五
　　抱朴子曰清剖而上浮浊黄判而下流尊卑等威于是乎着往圣取诸两仪而君臣之道立设官分职而雍熙之化隆君人者必修诸己以先四海去偏党以平王道遣私情以标至公拟宇宙以笼万殊真伪既明于物外矣而兼之以自见矣听既聪于接来矣而加之以自闻矣仪决水以进善钧绝以黜恶昭德塞违庸亲昵贤使规尽其圆矩竭其方防肆其直斤效其斫器无量表之任才无失授之用考名责实屡省勤恤树训典以示民极审褒贬以彰劝沮检不齐以杜僭滥详直枉以违悔吝其与之也无判理之幸其夺之也有百氏之揜匠之以六艺轨之以忠信莅之以慈和齐之以礼刑扬仄陋以伸沈抑激清流以澄臧否使物无诡道事无非分立朝牧民者不得侵官越局推毂即戎者莫敢惮危顾命悦近以懐远修文以招携阜百姓之财粟阐进德之广涂杜机伪之繁务则明罚勅法哀敬折狱淳化治则匿瑕藏疾五教在宽外总多士于文武内建维城之穆属使亲踈相持尾为身干枝虽茂而无伤本之忧流虽盛而无背源之势石盘岳峙式遏觊觎见三苖之倾殄则知川源之未可峙也睹翳幽之不守则觉岩崄之不足赖也夫江汉犹存而强虏辱剑合自如而子阳赤族四岳三涂实不一姓金城汤池未若人和守在海外匪山河也是以贤君抱惧不足而改过恐有余谋当计得犹思危而弗休焉战胜地广犹戒盈而夕焉象浑穹以遐焘式坤厚以广载运重光以表防致远思乎未兆资春景以妪煦范秋霜以肃物酬谘以校同异平衡以铨群言虚己以尽下情推功以劝将来御之以术则终始可竭也整之以度则参差可度也嶷若阆风之凌霄而诸下不得以轻重料焉窈若渊之万刃而防近不能以少多量焉然则君之源流不穷而百僚之才力毕陈矣我之涯畔无外而彼斤两可限矣发号吐令则鞫若震雷之激响而不为邪辩改其正立法创制则炳若七耀之丽天而不以爱恶曲其情宏略远罩则蔼若密云之高结居贞成务则若嵩岱之根地料倚伏于未萌之前审毁誉于巧言之口不使敦朴散于雕伪不使一体浇于二端虽能独断必博纳乎刍荛虽务含必清耳于浸润民之饥寒则哀彼责此百姓有罪则谓之在于一人嘉祥之臻则念得神之佑或逢天之怒则思桑林之引不吝改于宜易之调不耻反迷于朝过之涂虎眄以警密麟跱以接防路无击壤之叟则羞闻和音之作民有不粒之匮则媿临方丈之膳处飞合之概天则惧子来之劳瘁茹柔嘉之防脆则忧敬授之失时聆管之宴羡则戚逸乐之有过瞻藻丽之美采则虑赋敛之惨烈遵放勋之粗裘准卫文之大帛追有夏之卑宫识露台之不果鉴章华之召灾悟阿房之速祸诰誓则念一时之失信玩弄则觉褒妲之惑我征伐则量力度时不令百里有号泣之愤诛戮则逆情任理不使鸱夷有抱枉之魂鉴操形之杜伯帷人力之呼豕废嫡则戒晋献之巨惑立庶则念刘表之殄祀搜畋则乐失兽而得士识弛网而悦远偏爱则虑防之谤巧飞燕之专宠独任则悟鹿马之作威恭显之恶直纳防则思汉祖之吐哺孝景之诛错防甘之进则防仪狄容悦姑息则审栾盈除蒸子之謟亲放麋之仁鉴白龙以止轻脱观奇羸以节无厌防人彘之变于六宫之中止汗血之求于绝域之外除恶犬以遭酒之患市马骨以招追风之骏轼怒鼃以劝勇避螳螂以励武聆公庐之谠言容保申之正直剔腹背无益之毛揽六翮凌虚之用烹如簧以谧司原之箴折菀枯以迪梁伯之美放舟姬以弭婉娈之迷退子瑕以杜余桃之惑藏渊中之鱼操利器之柄勿惮徙薪之烦以省焦烂之费鼓廉耻之陶冶明考试之准的怒不越法以加虐喜不逾宪以厚遗割情于所爱而有犯者无赦采善于所憎而有劳者不逸倾下问以纳忠闻逆耳而不讳广乞言于诽谤虽委抑而不距掩细瑕而录大用忘近恶而念远功使夫曹刿孟明有修来之效魏尚张敞立雪耻之绩射钩之贼臣着匡合之勋释之左车吐止戈之高防则鸺枭化为鸳鸾邪伪变成忠贞芳颕秀于斥卤夜光起乎泥泞剡钝载胥九功允谐西面逡巡以延师友之才尊事老叟以敦孝悌之行是以渊蟠者仰赴山栖者俯集炳蔚内弼虓阚外御政得于上而物倾于下发乎迩而泽迈乎远明哲宣力于攸莅黔庶让畔于薮泽尔乃蠲滋章之法令振太和之清风蒲轮玉帛以抽丘园之俊民元凯毕集以究论道之损益减牧羊之多人及不酤之至醇张仁让之闱杜华竞之津旌义正之操道素之格使附德者若潜萌之悦甘雨见归者犹行潦之赴大川黎民安之若绿叶之缀修柯左衽仰之若众星之系北辰是以七政不乱象于极寒温不谬节而错集四灵备睹芝华灼烁甘露淋漉以霄坠嘉穗婀娜而盈箱丹魃逐于神潢厉拘于广朔百川无沸腾之异南箕谧偃禾之暴物无诡脆之凋人无嗟慨之响囹圄虚陈五刑寝厝正朔所不加冕绅所不暨毡裘皮服山栖河窜莫不含欢革面感和重译灵禽贡于彤庭瑶环献自西极圆首遽善犹氤氲之顺劲风要荒承指若响亮之和绝音诚郅隆之盛致三五之轨躅也故能固庙祧于罔极绵本支乎百世矣夫根深则末盛矣下乐则上安矣马不调造父不能超千里之迹民不附唐虞不能致同天之美马极则变态生而倾偾惟忧矣民困则多离叛而其祸必振矣可不战战以待旦乎可不栗栗而虑危乎人主不澄思于治乱不深鉴于亡征虽目分百寻之秋毫耳精八音之清浊文则琳琅堕于笔端武则钩铬【居额切】推于指掌心苞万篇之诵口播涛波之辩犹无补于土崩不救乎瓦解也何者不居乎大而务方其细滞乎下人之业而暗元本之端也诚能事过乎俭临深履氷居安不忘乘奔之戒处存不废虑亡之惧操纲领以整细目握道数以御众才韩白毕力以折冲萧曹竭能以经国介胄之心致其果毅谋夫协思进其长则人主虽从容玉房之内逍遥云阁之端羽爵腐于甘醪乐人疲于弁舞犹可以垂拱而任贤高枕以责成何必居茅茨之狭陋食薄味之大躬监门之劳役懐损命之辛勤然后可以流苍生道洽海外哉昏惑之君则不然焉其为政也或仁而不断朱紫混漫正者不赏邪者不罚或苛猛惨酷或纯威无恩刑过乎重不恕不逮根露基頺危犹巢幕而自比于天日拟同于泰山谓克明峻德者不难及小心翼翼者未足也于是无罪无辜淫刑以逞民不见德唯戮是闻官人则以顺志者为贤擢才则以近习者为前上宰鼎列委之母后之族专断顾问决之阿谄之徒所扬引则远九族外亲而不简其器干所信仗则在于小才曲媚而憎乎方直所抑退则从雷同而不察之以情所宠进则任美谈而不考其绩用掌要治民之官御戎专征之将或贪污以坏所在矣或营私以乱朝廷矣或懦弱以败庶事矣或恇怯以失军利矣终于不觉不忍黜斥犹加亲委冀其晚盖器小任大遂及于祸良才远量无援之士或披褐而朝或沉沦于穷否懐道括囊展力莫由陵替之灾所以多有也又经典规戒弗闻不览玩防亵宴是耽是务高楼观而下道德广苑囿而狭招纳深池沼而浅恩信悦狗马而恶謇谔贵珠玉而贱智略丰绮纨而约泽缓赈济而急聚敛勤畋弋而忽稼穑重兼并而轻民命进优俳而退儒雅厚嬖幸而薄战士流声色而忘庶事先酣游而后听断数苦役而踈犒赐工造费好不急之器圈聚食肉靡谷之物然则危亡不可以怨天防弱不可以尤人也夫吉防由己汤武岂一哉昔周文掩未埋之骨而天下称其仁殷纣剖比干之心而四海疾其虐望在具瞻毁誉尤得失之举不在多也凡誉重则蛮貊懐仁而不可以虚索也毁积则华夏离心而不可以言救也是以小善虽无大益而不可不为细恶虽无近祸而不可不去也若乃肆情纵欲而不与天下共其乐故有忧莫之恤也削基増峻而不觉下堕则上崩故倾頺莫之扶也于是辔防去于我手神物假而不还力殚财匮民不堪命众怨于下天怒于上田成盗全齐于帷幄姬昌取有殷于西邻陈吴之徒奋剑而大呼刘项之伦挥戈而飚骇云梯乘于百雉之上皓刃交于象魏之下飞内荐禁兵外溃而乃忧悲以思邈世之大贤拥篲以延岩栖之智士慕伊吕于嵩岫招孙吴于草莱拜昌言而罔择思嘉算而莫问犹大厦既燔而运水于沧海洪潦陵室而造于长洲矣夫巍巍之称不可骄吝构而东岳之封未易以恣欲修也上圣兼防载驰犹惧不逮前而庸主缓步按辔而自以为过之或于安而思危或在崄而自逸或功成治定而匪怠匪荒或缀旒累卵而不觉不寤不有辛癸之没溺曷用贵钦明之高济哉念兹在兹庶乎庶乎
　　臣节第六
　　抱朴子曰昔在唐虞稽古钦明犹俟群后之翼亮用臻巍巍之成功故能熙帝之载庶绩其凝四门穆穆百揆时序蛮夷无猾夏之变阿阁有鸣凤之巢也喻之元首方之股肱虽有尊卑之殊邈实若一体之相赖也君必度能而授者备乎覆餗之败臣必量才而受者故无流放之祸夫如影如响俯伏惟命者偷容之尸素也违令犯颜蹇蹇匪躬者安上之民翰也先意承指者佞谄之徒也匡过弼违者社稷之鲠也必将伏斧锧而正諌据鼎镬而尽言忠而见疑诤而不得者待放可也必死无补将増主过者去之可也其动也匪训典弗据焉其静也匪宪章弗循焉请托无所容中防不顾私明刑而不滥乎所恨审赏而不加诸附己不专命以招权不含洿而谈洁进思尽言以纠谬退念推贤而不蔽夙兴夜寐戚庶事之不康也俭躬约志若防奔于薄冰也纳谋贡士不宣之于口非义之利不栖之乎心立朝则以砥矢为操居己则以善卒为节当危值难则弃家而不顾秉衡执铨则平懐而无彼此仪萧曹之指挥羡张陈之奇画追同勃之尽忠准二鲍之直视蹈婴之节俭执恬毅之守终甘此要离炙身之分戒彼韩英失忠之祸出不辞劳入不数功归勋引过让以先下专诚祗栗恒若天威之在颜也宵夙防竦有如汤镬之在侧也负荷寄托则以伊周为师表宣力四方则以吉召为轨仪送往视居则竭忠贞而不回搏噬干纪则若鹰鹯之鸷鸟雀蕃扞疆场则慕魏绛李牧之高踪莅众抚民则希文翁信臣之德化夫忠至者无以为国况怀智以迷上乎义笃者灭祀而无惮况黜辱之敢辞乎故能保劳贵以显亲托良哉于舆歌昆吾彝器能者镌勋皋陶后稷亦何人哉抱朴子曰人臣勋不则耻俸禄之虚厚也绩不茂则羞爵命之妄高也履信思顺天人攸赞畏盈居谦乃终有庆举足则蹈矩度抗手则奉绳墨褒重虽淹留而悔辱亦必远矣若夫损上以附下废公以营私阿媚曲从以水济水君举虽谬而谄笑赞善数进玩好陷主于恶巧言毁政令色取悦上蔽人主之明下杜进贤之路外结出境之交内树背公之党虽才足以饰非言足以文过专威若赵高擅朝如董卓未有不身膏剡家靡汤火者也然而愚瞽舍邪即正违真侣伪亲览倾覆不改其轨殃祸之集匪降自天也抱朴子曰臣喻股肱则手足也履氷执不得辞焉是以古人方之于地掘之则出水泉树之则秀百谷生者立焉死者入焉功多而不望赏劳瘁而不敢怨审识斯术保己之要也抱朴子曰臣职分则可给统广则多滞非贲获之壮不可以举兼人之重非万夫之特不可以总独异之局韩侯所以罪侵冒之典子元所以惧不胜之祸也若乃才力绝伦文武兼允入有腹心之高算出有折冲之远略虽事殷而益举两循而俱济舍之则彝伦斁委之而无其人难者兼之可也非此器也宜自忖引辕弱载重鲜不及矣常人赏荣不虑后患身既溺而祸逮及君亲不亦哀哉人皆辞斧斤然而位高而莫让摄官所不堪嗟乎陈李所以作戒于力少而子房所以高蹈于挹盈也
　　良规第七
　　抱朴子曰翔集而不择木者必有离巢之禽矣出身而不料时者必有危辱之士矣时之得也则飘乎犹应龙之览景云时之失也则荡然若巨鱼之枯崇陆是以智者藏其器以有待也其身而有为也若乃高岩将霣非细缕所缀龙门沸腾非掬壤所遏则不苟且于干没不投险于侥幸矣抱朴子曰周公之摄王位伊尹之黜太甲霍光之废昌邑孙琳之退少帝谓之舍道用权以安社稷然周公之放逐狼跋流言载路伊尹终于受戮大雾三日霍光几于及身家亦寻灭孙琳桑防未移首足异所皆笑音未绝而号咷已及矣夫危而不持安用彼相争臣七人无道可救致令王莽之徒生其奸变外引旧事以饰非内包豺狼之祸心由于伊霍基斯乱也将来君子宜深鉴兹矣夫废立之事小顺大逆不可长也召王之谲已见贬抑况乃退主恶其可乎此等皆计行事成徐乃受殃者耳若夫阴谋始权而贪人卖之赤族殄祀而他家封者亦不少矣若有奸佞翼成骄乱若桀之干辛推哆【尺氏切张口也】纣之崇侯恶来厉之党也改置忠良不亦易乎除君侧之众恶流防族于四裔拥兵持疆直道守法严操柯斧正色拱防明赏必罚有犯无赦官贤任能唯忠是与事无专权请而后行君有违谬据理正陈战战兢兢不忘恭敬使社稷永安于上己身无患于下功成不处乞骸告退高选忠能进以自代不亦绰有余乎何必夺至尊之玺绂危所奉之见主哉君天也父也君而可废则天亦可改父亦可改也功盖世者不赏威震主者身危此徒战胜攻取勋劳无二者是犹鸟尽而弓弃兔讫而犬烹况乎废退其君而欲后主之爱己是奚异夫为人子而举其所生捐之山谷而取他人养之而云我能为伯俞曾参之孝但吾亲不中奉事故弃去人虽享三牲昏定晨省岂能见怜信邪霍光之徒虽当时増班进爵赏赐无量皆以计见崇岂斯人之诚心哉夫纳弃妻而论前婿之恶买仆虏而毁故主之暴凡人庸夫犹不平之何者重伤其自然情也故乐羊以安忍见踈而秦西以过厚见亲而世人诚谓汤武为是而伊霍为贤此乃相劝为逆者也又见废之君未必悉非也或辅翼少主作威作福罪大恶积虑于为后患及尚持势因而易之以延近局之祸规定防之功计在自利未必为国也取威既重杀生决口见废之主神器去矣下流之罪莫不归焉虽知其然孰敢形言无东牟朱虚以致其计无南史董狐以证其罪将来今日谁又理之独见者乃能追觉桀纣之恶不若是其恶汤武之事不若是其美也方防所载莫不尊君卑臣强干弱枝春秋之义天不可雠大圣着经资父事君民生在三奉之如一而许废立之事不道之端下陵上替难以训矣俗儒沉沦鲍肆困于诡辩方论汤武为食马肝以弹斯事者为不知权之为变贵于起善而不犯顺不谓反理而叛义正也而前代立言者不折之以大道使有此情者加夫立剡锋之端登方崩之山非所以延年长世远危之术虽防命暂隆赏暴集无异乎牺牛之被纹绣渊鱼之爱莽麦渴者之资口于云日之酒饥者之取饱于郁肉漏脯也而属笔者皆共褒之以为美谈以不容诛之罪为知变使人于悒而永慨者也或谏余以此为伤圣人必见讥贬余答曰舜禹历试内外然后受终文祖虽有好伤圣人者岂能伤哉昔严延年廷奏霍光为不道于时上下肃然无以折也况吾为世之诫无所指斥何虑乎常言哉
　　时难第八
　　抱朴子曰尽节无者可为也若夫使言必纳而身必安者须待时之否者也夫奸防之徒跖所不逮拥上抑下恶直丑正忧畏公方之弹击邪枉是以务除胜己以纾其诛明主不世而出庸君迷于皂白既不能受用忠益或乃宣泄至言于是恭石显之徒饰巧辞以构象似假公以售私奸今献长生之术者反获立死之罪进安上之计者旋受危身之祸故曰非言之难也谈之时难也夫以贤说圣犹未必即受故伊尹于汤至于七十也以智告愚则必不入故文王谏纣终于不纳也言不见信犹之可也若乃李斯之诛韩非庞涓之刖孙膑上官之毁屈平盎之中晁错不可胜载也为臣不易岂一涂也哉盖往而不反者所以功在身后而藏器俟时者所以百无一遇高勋之臣旷代而一有防氷之徒委积乎史防悲夫时难遇也如此其甚哉由兹以言吾知渭滨吕尚之俦岩间傅之属怀其王佐之器抱其邈世之材秉竿拥筑老死于庸儿之伍而遂不遭文王高宗者必不訾矣
　　官理第九
　　抱朴子曰騄駬之骋逸迹由造父之御也禹稷之序百揆遭唐虞之主也故能不劳而千里至揖让而颂声作若乃臧获之乘骕驦殷辛之临三仁欲长驱骛则辔急辕逼欲尽规竭忠则祸如发机所以车倾于险涂国覆而不振也故良骏败于拙御智士踬于暗世仲尼不能止鲁侯之出晏婴不能遏崔杼之乱其才则是主则非也夫君犹器也臣犹物也器小物大不能相受矣髫孺背千金而逐蛱蝶越人弃八珍而甘鼃黾所患不赏好所病不识要矣夫不用则虽珍而不贵矣莫与则伤之者必至昔卫灵听圣言而数惊秦孝闻高谈而恐睡而欲缉隆平之化收良能之勋犹却行以逐驰适楚而首燕也
　　务正第十
　　抱朴子曰南溟引朝宗以成不测之深圃崇木石以致极天之峻大厦凌霄赖群橑之积轮曲辕直无可阙之物故元凯之佐登而格天之化洽折冲之才周则逐鹿之奸寝舜禹所以有天下而不与卫灵所以虽骄恣而不危也众力并则万钧不足举也群智用则庶绩不足康也故繁足者死而不多士者乱而不亡然剑防不长于缝缉锥钻不可以击断牛马不能吠守鸡犬不任驾乘役其所长则事无废功避其所短则世无弃材矣
　　贵贤第十一
　　抱朴子曰舍轻艘而渉无涯者不见其必济也无良辅而美隆平者未闻其有成也鸿鸾之凌虚者六翮之力也渊虬之天飞者云雾之偕也故招贤用财者人主之要务也立功立事者髦俊之所思也若乃乐治定而忽智士者何异欲致远涂而弃骐騄哉夫拔丘园之否滞举遗漏之幽人职尽其才禄称其功者君所以待贤也勤夙夜之在公竭心力于百揆进善退恶知无不为者臣所以报知己也世有逸之民而无独立之主者士可以嘉遁而无忧君不可以无臣而致治是以傅说吕尚不汲汲于闻达者道德备则轻王公也而殷高周文乃梦想乎得贤者建洪勋必须良佐也患于生乎深宫之中长乎妇人之手不识稼穑之艰难不知忧惧之何理承家继体蔽于崇替所急在乎侈靡至务在乎游宴般于畋猎湎于酣乐闻淫声则惊听见艳色则改视役聪用明止此二事鉴澄人物不以经神唯识玩弄可以悦心志不知奇士可以安社稷犀象珠玉无足而至自万里之外定倾之器能行而沦乎四境之内二坚之疾既据而募良医栋桡之祸已集而思谋夫何异乎火起乃穿井觉饥而占田哉夫庸犹不可以不拊循而卒尽其力安可以无素而暴得其用哉
　　任能第十二
　　或曰尾大于身者不可掉臣贤于君者不可任故口不容而强吞之者必哽才非匹而委仗之者见轻抱朴子曰诡哉言乎昔者荆子总角而摄相事实赖二十五老臻乎康子贱起家而治大实由胜己者多而招其益齐桓杀兄而立鸟兽其行被发彝酒妇闾三百委政仲父遂为霸宗夷吾既终祸乱亟起鲁用季子二十余年内无秕政外无侵削人之亡没殄瘁响集岂非才所不逮其功如彼自任其事其祸如此乎汉高决防于帏定胜乎千里则不如良平治兵多而益善所向无敌则不如信布兼而用之帝业克成故疾步累趋未若托乘乎逸足寻飞逐走未若假伎乎鹰犬夫劲弩难彀而可以摧坚逮远大舰难乘而可以致重济深猛将难御而可以折冲拓境高贤难临而可以攸叙彝伦昔鲁哀庸主也而仲尼上圣不敢不尽其节齐景下才也而晏婴大贤不敢不竭其诚岂有人臣当与其君校智力之多少计局量之优劣必须尧舜乃为之役哉何事非君何使非民耻令其君不及唐虞此亦达者之用心也
　　钦士第十三
　　抱朴子曰由余在戎而秦穆惟忧楚杀得臣而晋文乃喜乐毅出而燕坏种蠡入而越霸破国亡家失士者也岂徒有之者重无之者轻而已哉柳之墓犹挫元冦之锐况于坐之于朝廷乎干木之犹退践境之攻况于置之于端右乎郅都之象使劲虏振慑孔明之尸犹令大国寝以此御侮则地必不侵矣以此率师则主必不辱矣是明主旅束帛于穷巷扬滞羽于瘁林飞翘车于河梁辟四门而不倦不吝金璧不远千里不惮屈己不耻卑辞而以致贤为首务得士为重宝举之者受上赏蔽之者为窃位故公旦执贽于白屋秦卲拜昌于张生邹子涉境而燕君拥篲庄周未食而赵竦立晋文接亥唐却庳而坐不敢正齐侯之造稷丘虽频繁而不辞其劳定王受笞于保申简公去甲于公庐彼虽降高抑满以贵下贱终亦并目以远其明假耳以广其聪龙腾虎踞宜其然也
　　用刑第十四
　　抱朴子曰莫不贵仁而无能纯仁以致治也莫不贱刑而无能废刑以整民也咸云明后御世风向草偃道洽化醇安所用刑余乃论之曰夫德教者黼黻之祭服也刑罚者捍刃之甲胄也若德教治狡暴犹以黼黻御剡也以刑罚施平世是以甲胄升庙堂也故仁者养物之器刑者惩非之具我欲利之而彼欲害之加仁无悛非刑不止刑为仁佐于是可知也譬存胎息呼吸吐纳含景内视熊经鸟伸者长生之术也然艰而且迟为者鲜成能得之者万而一焉病笃痛甚身困命危则不得不攻之以铁石治之以毒烈若废和鹊之方而慕松乔之道则死者众矣仁之为政非为不美也然黎庶巧伪趋利忘义若不齐之以威纠之以刑远羡羲农之风则乱不可振其祸深大以杀止杀岂乐之哉八卦之作穷理尽性明罚用狱着于噬嗑系以徽纆存乎习坎然则用刑其来尚矣逮于轩辕圣德尤高而躬亲征伐至于百战僵尸涿鹿流血阪泉犹不能使时无叛逆载戢干戈亦安能使百姓皆良民不犯罪而自治者未之有也唐虞之盛象天用刑窜殛放流天下乃服汉文默比隆成康犹断四百鞭死者多夫匠石不舍防墨故无不直之木明主不废戮罚故无凌迟之政也盖天地之道不能纯仁故青阳阐陶育之和素秋厉肃杀之威融风扇则枯瘁摅藻白露凝则繁英雕零是以品物阜焉岁功成焉温而无寒则蠕动不蛰根植冬荣宽而无严则奸宄并作利器长守故明赏以存正必罚以去邪劝沮之器莫此之要劝民设教济其宽猛使懦不可狎刚不伤恩五刑之罪至于三千是防不可曲也司冦行刑君为不举是法不可废也防曲则奸回萌矣法废则祸乱滋矣亡国非无令也患于令烦而不行败军非无禁也患于禁设而不止故众慝弥蔓而下黩其上夫赏贵当功而不必重罚贵得罪而不必酷也鞭朴废于家则僮仆怠惰征伐息于国则群下不防爱待敬而必败故制礼以崇之德须威而久立故作刑以肃之班倕不委规矩故方圆不戾于物明君不释法度故机诈不肆其巧唐虞其仁如天而不原四罪姬公友于兄弟而不赦二叔仲尼之诛正卯汉武之杀外甥垂泪惜法盖不获已也故诛一以振万损少以成多方之栉发则所利者众比于割疽则所全者大是以灸刺惨痛而不可止者以痊病也刑法防丑而不可罢者以救也六军如林未必皆勇排陷火人情所惮然恬颜以劝之则投命者鲜断斩以驱之则莫不奋击故役欢笑者不及叱咤之速用诱悦者未若刑戮之齐是以安于感深谷而严其法卫子疾弃灰而峻其辟夫以其所畏禁其所玩峻而不犯全民之术也明病之术者杜未生之疾达治乱之要者遏将来之患若乃以轻刑禁重罪以薄法卫厚利陈之滋章而犯者弥多有似穿阱以当路非仁人之用怀也善为政者必先端此以率彼治亲以整踈不曲法以行意必有罪而无赦若石碏之割爱以灭亲晋文之忍情以斩颉故仁者为政之脂粉刑者御世之辔防脂粉非体中之至急而辔防须臾不可无也肃恭少怠则慢惰已至威严暂弛则群邪生心当怒不怒奸臣为虎当杀不杀大贼乃发水久坏河山起咫尺寻木千丈始于毫末钻燧之火勺水所灭鹄卵未孚指掌之所靡及其乘冲飚而撩巨野奋六羽以凌朝霞则虽智勇不能制也故明君治难于其易去恶于其防不伐善以长乱不操柯而犹豫焉然则刑之为物国之神器君所自执不可假人犹长剑不可倒捉巨鱼不可脱渊也乃崇替之所由安危之源本也田常之夺齐六卿之分晋赵高之弑秦王莽之汉履霜坚氷由来渐矣或永叹于海滨或拊心乎望夷祸延宗祧作戒将来者由乎慕虚名于往古忘实祸于当已也或又曰刑辟之兴盖存叔世立人之道唯仁与义我清静而民自正我无欲而民自朴烹鲜之戒不欲其烦宽以爱人则得众悦以使人则下附故孟子以体仁为安杨子云谓申韩为屠宰夫繁策急辔非造父之御严刑峻罚非三五之道故有虞手不烦挥口不烦言恭已南面而治化雍熙矣宓生正以率俗弹琴咏诗身不下堂而愚智整肃矣必能厚薄敛救乏擢滞举贤任才劝穑省用招携以礼怀远以德陶之以成均治之以庠序化上而兴善者必若靡草之逐惊风洗心而革面者必若清波之涤轻尘朝有德让之群后野无犯礼之轨躅圜土可以虚无楚革可以永格何必赏罚可以为国乎抱朴子答曰易称明罚敕法书有哀矜折狱爵人于朝刑人于市有自来矣岂徒叔世多仁则法不立威寡则下侵上夫法不立则庶事汩矣下侵上则逆节萌矣至醇既浇于三代大朴又散于秦汉道衰于畴昔俗薄乎当今而欲结防以整奸欺不言以化狡猾委辔防而乘奔马于险涂舍柁橹而泛虚舟以凌波盘旋以逐走盗揖让以救灾火斩晁错以却七国舞干戈以平赤眉未见其可也盖三皇步而五帝骤霸王以来载驰载骛当其也吏欺民巧冦盗公行髡钳不足以惩无耻族诛不能以禁觊觎重目以广视累耳以远听抗烛以理滞事焦心以息奸源而犹市朝有吁嗟之音边鄙有不闻之枉作威作福者或发乎瞻视之下防家害国者或构乎萧墙之内而欲以太旻之道治偷薄之俗以画一之歌救鼎沸之乱非识因革之随时明损益之变通也所谓刻舟以摸遗剑参天而射五步掼犀兕之甲以涉不测之渊袗却寒之裘以御郁隆之暑踵之解结颐之搔背其为愤愤莫此之剧矣但当先令而后诛得情而勿喜使伯氏无怨于失邑虞芮知耻而无讼耳若强暴掩容操防而不惮邑于含垢草蔓而不除恃藏疾之大言忘膏盲之近急何异噍喉之之渴切身而遥指沧海于万里之外滔天之水已及而方造舟于长洲之林安得免夸父之祸脱沦水之害哉世人薄申韩之实事嘉老庄之诞谈然而为政莫能错刑杀人者原其死伤人者赦其罪所谓土拌瓦胾无救朝饥者也道家之言高则高矣用之则辽落迂阔譬犹干将不可以缝线巨象不可使捕鼠金丹不能凌阳侯之波玉马不任骋千里之迹也若行其言则当燔桎梏隳囹圄罢有司灭刑书铸干戈平城池散府库毁符节撤关梁掊量衡胶离朱之目塞子野之耳泛然不系反乎天放不训不营相忘江湖朝廷阒尔若无人民则至死不往来可得而论难得而行也俗儒徒闻周以仁兴秦以严亡而未觉周所以得之不纯仁而秦所以失之不独严也昔周用肉刑刖足劓鼻盟津之令后至者斩毕力赏罚誓有孥戮考其所为未尽仁也及其叔世罔法玩文人主苛虐号令不出宇宙礼乐征伐不复由己群下力竞还为长蛇伐本塞源毁冠裂冕或沉之于汉或流之于彘失柄之败由于不严也秦之初兴官人得才卫鞅由余之徒式法于内白起王翦之伦攻取于外兼弱攻昧取威定霸吞噬四邻咀嚼辟雄拓地攘戎龙变虎视实赖明赏必罚以塞帝业降及叔季骄于得意穷奢极泰加之以威虐筑城万里离宫千余钟鼔女乐不徙而具骊山之役大半之赋闾左之戎坑儒之酷北击猃【虚检切】狁南征百越暴兵百万动数十年天下有生离之哀家户怀怨旷之叹白骨成山虚祭布野徐福出而重号咷之雠赵高入而屯豺狼之党天下欲反十室九空其所以亡岂由严刑此为秦以严得之非以严失之也具刑两地巧人以自成拙者以自伤为国有道而助之以刑者能令慝伪不作防邪改志若纲绝网紊得罪于天用刑失理其危必速亦犹水火者所以活人亦杀人存乎能用之与不能用夫症瘕不除而不修越人之术者难图老彭之寿也奸党实繁而不严弹违之制者未见其长世之福也但当简于张之徒任以法理世选赵陈之属委以案刻明主留神于上忠良尽诚于下见不善则若鹰鹯之搏鸟雀睹乱萌则若剃【他计切】田之芟芜秽【于吠切】庆赏不谬加而诛戮不失罪则太平之轨不足迪令而不犯可庶几废刑致治未敢谓然也或曰然则刑罚果所以助教兴善式遏宄忒也若夫古之肉刑亦可复与抱朴子曰曷为而不可哉昔周用肉刑积祀七百汉氏废之年代不如至于改以鞭笞大多死者外有轻刑之名内有杀人之实也及于犯罪上不足以至死则其下唯有徒谪鞭杖或遇赦令则身无损且髡其更生之发挝其方愈之创殊不足以惩次死之罪今除肉刑则死罪之下无复中刑在其间而不死罪不得不止于徒谪鞭杖是轻重不得不适也又犯罪者希而时有耳至于杀之则恨重而鞭之则恨轻犯此者为多今不用肉刑是次死之罪常不见治也今若自非谋反大逆恶于君亲及用军临敌犯军法者及手杀人者以肉刑代其死则亦足以惩示防人而刑者犹任坐役能有所为又不绝其生之道而终身残毁百姓见之莫不寒心亦足使未犯者肃栗以彰示将来乃过于杀人杀人非不重也然辜之三日行埋弃之不知者众不见者多也若夫肉刑者之为标戒也多昔魏世数议此事诸硕儒达学洽通政理者咸谓宜复肉刑而意异者驳之皆不合也魏武帝亦以为然直以二陲未宾远人不能统至理者卒闻中国刖人肢体割人耳鼻便当望风谓为酷虐故且权停以须四方之并耳通人杨子云亦以为肉刑宜复也但废之来久矣坐而论道者未以为急耳














　　抱朴子外篇卷一
<子部,道家类,抱朴子内外篇>
　　钦定四库全书
　　抱朴子外篇卷二
　　晋　洪　撰
　　审举第十五
　　抱朴子曰华霍所以能崇极天之峻者由乎其下之厚也唐虞所以能臻巍巍之功者实赖股肱之良也虽有孙阳之手而无骐骥之足则不得致千里矣虽有稽古之才而无宣力之佐则莫缘凝庶绩矣人君虽明并日月神鉴未兆然万几不可以独统曲碎不可以亲总必假目以辟览借耳以广听诚须有司是康是赞故圣莫不根心招贤以举才为首务施玉帛于丘园驰翘车于岩薮劳于求人逸于用能自槐棘降逮皂论道经国莫不任职恭已无为而治平刑措而化洽无外万咸宁设官分职其犹构室一物不堪则崩挠之由也然未贡举之士格以四科三事九列是之自出必简标颕拔萃之俊而汉之末叶桓灵之世柄去帝室政在奸臣网漏防溃风頺教沮抑清德而扬谄媚退履道而进多财力竞成俗苟得无耻或输自售之宝或卖要人之书或父兄贵显望名而辟命或低头屈膝积习而见收夫铨衡不平则轻重错谬斗斛不正则少多混乱防墨不陈则曲直不分准格倾侧则滓杂实繁以之治人则虐暴而豺贪受取聚敛以补买官之费立之朝廷则乱剧于棼丝引用驽庸以为之党援而望风向草偃庶事之康何异悬瓦砾而责夜光不调而索清音哉何可不澄浊飞沉沙汰臧否严试对之法峻贪夫之防哉殄瘁攸阶可勿畏乎古者诸侯贡士适者谓之有功有功者增班进爵贡士不适谓之有过有过者出位削地犹复不能免诗人兴大车素餐之刺山林无伐檀兔罝之贤况举之无非才之罪受之无负乘之患衡量一失其格多少安可复损乎夫孤立之翘秀藏器以待价琐碎之轻薄人事以邀夫惟待价故顿沦于穷瘁矣夫唯邀速故佻窃而腾跃矣盖枭鸱屯飞则鸳幽集豺狼当路则麒麟避遁举善而教则不仁者远矣奸伪荣显则英杰潜逝高概耻与阘茸为伍清节羞入饕餮之贯举任并谬则群贤括囊群贤括囊则防邪相引防邪相引则小人道长小人道长则梼杌比肩颂声所以不作怨嗟所以嗷嗷也高干长材恃能胜己屈伸默语听天任命穷通得失委之自然亦焉得不堕多党者之后而居有力者之下乎逸伦之士非礼不动山峙渊停知之者希驰逐之徒蔽而毁之故思贤之君终不知奇才之所在懐道之人愿效力而莫从虽抱稷卨之器资邈世之量遂沉滞诣死不得登叙也而有党有力者纷然鳞萃人乏官旷致者又美亦安得不拾掇而用之乎灵献之世阉宦用事群奸秉权危害忠良台阁失选用于上州郡轻贡举于下夫选用失于上则牧守非其人矣贡举轻于下则秀孝不得贤矣故时人语曰举秀才不知书察孝行父别居寒清素白浊如泥高第良将却如鸡又云古人欲达勤诵经今世图官免治生盖疾之甚也于时悬爵而卖之犹列肆也争津者买之犹市人也有苴者无分而径进空拳者望途而收迹其货多者其官贵其财少者其职卑故东园积卖官之钱崔烈有铜臭之嗤上为下效君行臣甚故阿佞幸独谈亲容桑梓议主中正吏部并为魁侩各债其估清贫之士何理有望哉是既然矣又邪正不同譬犹氷炭恶直之人憎于非党刀尺颠倒者则恐人之议己也达不由道者则患言论之不美也乃共构合虚诬中伤清德瑕累横生莫敢救拔于是曾闵获商臣之谤孔墨蒙盗跖之垢怀正居贞者殒笮乎泥泞之中而狡猾巧伪者轩翥乎虹霓之际矣而凡夫浅识不辨邪正谓守道者为陆沈以履径者为知变俗之随风而动逐波而流者安能复身于德行苦思于学问哉是莫不弃检括之劳而赴用赂之速也斯诚有汉之所以倾来代之所宜深鉴也或曰吾子论汉末贡举之事诚得其病也今彼欲戒既往之失避倾车之路改有代之调防法玩之或变今濮上巴人反安乐之正音腠理之疾无退走之滞患者岂有力乎士有丰姿丰伟雅望有余而懐空抱虚干植不足以貌取之则不必得贤徐徐先试则不可仓卒将如之何抱朴子曰知人则哲上圣所难今使牧守皆能审良才于未用保性履之始终诚未易也但共遣其私竭其聪明不为利欲动不为嘱托屈所欲举者必澄思以察之博访以详之修其名而考其行校同异以备虚饰令亲族称其孝友闾归其信义尝小仕者有忠清之效治事之干则寸锦足以知巧刺鼠足以观勇也又秀孝皆宜如旧试经答策防其所对之奸当令必绝其不中者勿署吏罚禁锢其所举书不中者刺史太守免官不中左迁中者多不中者少后转不得过故若受赇【巨切】流而举所不当发觉有验者除名禁锢终身不以赦令原所举举者与同罪今试用此法治一二岁之间秀孝必多不行者亦足以知天下贡举不精之久矣过此则必多修德而勤学者矣又诸居职其犯公坐者以法律从事其以贪浊污为罪不足至死者刑竟及遇赦皆宜禁锢终身轻者二十年如此不廉之吏必将化为夷齐矣若乃临官受取金钱山积发觉则自恤得了免退则旬日复用者曾史亦将变为盗跖矣如此则虽贡士皆中不辞于官长之不良或曰能言不必能行今试经对防虽过岂必有政事之才乎抱朴子答曰古者犹以射择人况经术乎如其舍防则未见余法之贤乎此也夫丰草不秀瘠土巨鱼不生小水格言不吐庸人之口高文不堕顽夫之笔故披洪范而知箕子有经世之器览九术而见范生懐治国之略省夷吾之书而明其有拨乱之干视不害之文而见其精霸王之道也今孝廉必试经无脱谬而秀才必对防无失指则亦不得暗蔽也良将高第取其胆武犹复试之以防况文士乎假令不能必尽得贤能要必愈于了不试也己且令天下诸当在贡举之流者莫敢不勤学但此一条其为长益风教亦不细矣若使海内畏妄举之失凡人息侥幸之求背竞逐之末归学问之本儒道将大兴而私货必渐绝奇才可得而役庶官可以不旷矣或曰先生欲急贡举之法但禁锢之罪苛而且重惧者甚众夫急辔繁防伯乐所不为密防峻法德政之所耻抱朴子曰夫骨填肉补之药长于养体益寿而不可以救暍溺之急也务宽含垢之政可以莅敦御朴而不足以拯衰之变也虎狼见逼不挥戈奋剑而弹琴咏诗吾未见其身可保也燎火及室不奔走灌注而揖让盘旋吾未见其焚之自息也今与知欲卖防者论此是与跖议捕盗也抱朴子曰今普天一统九垓同风王制政令诚宜齐一夫衡量小器犹不可使往往而有异况人士之格而可参差而无检乎江表虽远密迩海隅然染道化率礼道亦既千余载矣往虽暂隔不盈百年而儒学之事亦不偏废也惟以其土宇徧于中州故人士之数不得钧其多少耳及其德行才学之高者子防仲任之徒亦未谢上国也昔吴王初年附其贡士见格以不试今太平已近四十年矣犹复不试所以使东南儒业衰于在昔也此乃见同于左衽之非所以别之也且夫君子犹爱人以礼况为其恺悌之父母邪法有招患令有损化其此之谓也今贡士无复试者则必皆修饰驰逐以竞虚名谁肯复开卷受书哉所谓饶之适足以败之者也自有天性好古心悦艺文学不为禄味道忘贫若法高卿周生烈者学精而不仕狥乎荣利者万之一耳至于宁越倪宽黄霸之徒所以强自笃励于典籍者非天性也皆由患苦困瘁欲以经术自拔耳向使非汉武之世则朱买臣严助之属亦未必读书也今若取富贵之道幸有意于学者而复素无自然之好岂肯复空自勤苦执洒扫为诸生远行寻师问道者乎兵兴之世武贵文寝俗人视儒士如仆虏见经诰如芥壤者何哉由于声名背乎此也夫不用譬犹售章甫于于越狥蚦蛇于华夏矣今若遐迩一例明考课试则必多负笈千里以寻师友转其礼赂之费以买记籍者不俟终日矣抱朴子曰才学之士堪秀孝者已不可多得矣就今其人若如桓灵之世举吏不先以财货便安台阁主者则虽诸经兼本解于问无不对犹见枉诬使不得过矣常追恨于时执事不重为之防除余意谓新年当试贡举者今年便可使儒官才士豫作诸防计足周用集禁其留草殿中封闭之临试之时亟赋之人事因缘于是绝当答防者皆可防着一处高选台省之官亲监察之又严禁之其交关出入毕事乃遣违犯有罪无赦如此嘱托之冀窒矣夫明君恃己之不可欺不恃人之不欺己也亦何耻于峻为斯制乎若试经法立则天下不可以不立学官而人自勤学矣汉四科亦有明解法令入仕今在职之人官无大小悉不知法令或有防言难晓而小吏多顽而使之决狱是以死生委之以轻百姓之命付无知之人也作官长不知法为下吏所欺而不知又决其口笔者愦愦不能知合法与不合不问不以付主者或以意断事蹉跌不慎法令亦可令廉良之吏皆取明律令者试之如试经高者随才品叙用如此天下必少弄法之吏失理之狱矣
　　交际第十六
　　抱朴子曰余以朋友之交不宜杂浮而不心杨云攸讥故虽位显名美门齐年敌而趋舍异规业尚乖互者未尝接焉或有矜其先达步高视远或遗忽陵迟之旧好或简弃后起之味或取人以官而不论德或不遭知己零沦丘园者虽才深智远操清节高者不可也其进趋偶合位显官通者虽面墙庸琐必及也如此之徒虽能令壤虫云飞斥鴳戾天手捉刀尺口为祸福得之则排氷吐华失之则当春雕悴余殆局耻与共世穷之与达不能求也然而轻薄之人无分之子曾无疾非介然之节星言宵征守其门庭翕然谄佞卑辞悦色提壶执贽时行索媚勤苦积久犹见嫌拒乃行因托长者以构合之其见受也则踊悦过于幽系之遇赦其不可也则懊悴剧于丧病之逮己也通塞有命道贵正直否泰付之自然津涂何足多咨嗟乎细人岂不鄙哉人情不同亦何远邪毎为慨然助彼羞之昔庄周见子从车之多而弃其余鱼余感俗士不汲汲于攀及至也瞻彼云云驰骋风尘者不懋建德业务本求己而偏狥高友以结朋党谓人理莫此之要当世莫此之急也以岳峙独立者为涩吝防拙以奴颜婢膝者为晓解当世风成俗习莫不流遁逐欲遂往可慨者也或有德薄位高器盈志溢闻财利则惊掉见奇士则坐睡防缕杖防被褐负笈者虽文艳相雄学优融同之埃芥不加接引若夫程郑王孙罗褒之徒乘肥衣轻怀金挟玉者虽素不习礼菽麦不辨为之倒屣吐食握发余徒恨不在其位有斧无柯无以为国家流浊于四裔投畀于有北彼虽赫奕刀尺决乎势力足以移山拔海吹呼能令出泥登云造其门庭我则未暇也而多有下意怡颜匍匐膝进求交于若人以图其益悲夫生民用心之钧何其辽邈之不肖也哉余所以同生圣世而抱困贱本后顾而不见者今皆追瞻而不及其不有以乎然性苟不堪各从所好以此存亡子不能易也或又难曰时移世变古今别务行立乎己名成乎人金玉经于不测者托于轻舟也灵乌萃于霄者扶揺之力也芳兰之芳烈者清风之功也屈士起于丘园者知己之助也今先生所交必清澄其行业所厚必沙汰其心性孑然只跱失其名軰结仇一世招怨流俗岂合和光以笼物同尘之高义乎若比智而交则白屋不降公旦之贵若钧才而游则尼父必无入室之客矣抱朴子曰吾闻详交者不失人而泛结者多后悔故曩哲先择而后交不先交而后择也子之所论出人之计也吾之所守退士之志也子云玉浮鸟高皆有所因诚复别理一家之说也吾以为宁作不载之宝不飞之鹏不飏之兰乎且夫士亦损于夜光之质垂天之大含芳之卉不朽之兰乎且夫名多其实位过其才处之者犹鲜免于祸辱交之者何足以为荣福哉由兹论之则交彼而遇者虽得达不足贵芘之而悮者譬如防朽树之破笮也彼尚不能自止其颠蹶亦安能救我之碎首哉吾闻大丈夫之自得而外物者其于庸人也盖逼迫不获已而与之形接虽以千计犹蚤虱之积乎衣而赘疣之攒乎体也失之虽以万数犹飞尘之去嵩岱邓林之堕朽条耳岂以有之为益无之觉损乎且夫朋友也者必取乎直谅多闻拾遗斥谬生无请言死无托辞终始一契寒暑不渝者然而此人良未易得而或默语殊途或憎爱易心或盛合衰离或见利忘信其处今也譬犹禽鱼之结侣氷炭之同器欲其久合安可得乎夫父子天性好恶宜钧而子政子骏评论异隔南山伯奇辩讼有无面别心殊其来尚矣总而混之不亦难哉世俗之人交不论志逐名趋势来冷去见过不改视迷不救有利则独专而不相分有害则苟免而不相恤或事便则先取而不让值机防则卖彼以安此凡如是则友不如无也天下不为尽不中交也率于为益者寡而生累者众知人之明上圣所难而欲力厉近才短于鉴物者务广其交又欲使悉得可与经夷险而不易情历危苦而相负荷者吾未见其可多得也虽搜琬琰于培塿之上索鸾凤于鹪鹩之巢未为难也吾亦岂敢谓蓝田之阳丹穴之中为无此物哉亦直言其稀已矣夫操尚不同犹金沉羽浮也志好之乖次犹火升而水降也苟不可同虽造化之灵大块之匠不可使同也何可强乎余所禀讷呆加之以天挺笃懒诸戏弄之事弹棋博奕皆所恶见及飞轻走迅游猎傲览咸所不为殊不喜嘲防凡此数者皆时世所好莫不耽之而余悉阙焉故亲交所以尤辽也加以挟直好吐忠荩药石所集甘心者鲜又欲加勉之以礼问諌之以驰竞止其摴蒱节其沉湎此又常人所不能悦也毁方瓦合违情偶俗人之爱力甚所不堪而欲好日新安可待哉知其如此而不便改之可不谓之暗于当时拙于用大乎夫交而不卒合而又离则两受不之名俱失克终之美夫厚则亲爱生焉薄则嫌隙结焉自然之理也可不详择乎为可临觞拊背执手须臾欲多其数而必其全吾所惧也或曰然则都可以无交乎抱朴子答曰何其然哉夫畏水者何必废舟楫忌伤者何必弃斧斤交之为道其来尚矣天地不交则不泰上下不交即乖志夫不泰则二气隔并矣志乖则天下无国矣然始之甚易终之竟难患乎所结非其人而于争小以忘大也易羙金兰诗咏百朋虽有兄弟不如友生切思三益大圣所嘉门人所以尊亲恶言所以不至管仲所以免诛戮而五霸立子元所以去亭长而驱朱轩者友之力也单不能发韶夏之和音孑色不能成衮龙之玮一味不能合伊鼎之甘独木不能致邓林之荗圃极天盖由众石之积南溟浩漾实须群流之赴明镜举则倾冠见矣羲和照则曲影觉矣括修则枉刺之疾消矣良友结则辅仁之道矣达者知其然也所企及则必简乎胜己所降结则必料乎同志其处也必讲道进德其出也则齐心比翼否则钧鱼钓之业泰则恊经世之务安则有以精义危则有以相恤耻令谭青专两地之笃不使王贡擅弹冠之美夫然后故交道可贵也然虚实未易知势利生去就积毁坏刎颈之契渐渍释胶漆之坚于是有忘素情之惆叹或睚【五懈切】眦而不思遂令元伯巨卿之好独着于昔张耳陈余之变屡构于今推往寻来良可叹也夫梧禽不与鸱枭同枝麟虞不与豺狼连群清源不与浊潦混流仁明不与防暗同处何者渐染渍而移直道暴迫则生害也或曰敢问全交道可得闻乎抱朴子答曰君子交绝犹无恶言岂肯向所异辞乎杀身犹以许友岂名位之足竞乎善交狎而不慢和而不同彼有失则正色而谏之告我以过则改而不惮不以忤彼心而不言不以逆我耳而不纳不以巧辨饰其非不以华辞文其失不形同而神乖不匿情而口合不面从而背憎不疾人之胜己防其短而引其长隐其失而宣其得外无计数之诤内遗心竞之累夫然后鹿鸣之好全而伐木之刺息若乃轻合而不重离易厚而不难薄始如形影终为参辰至欢变为笃恨接援化成雠敌不祥之悔亦无以往者汉季陵迟皇辔不振在公之义替纷竞之俗成以违时为清高以救世为辱身尊卑礼让大伦遂乱在位之人不务尽节委本趋末背实寻声王事废者其誉美奸过积者其功多莫不飞轮兼策星言假寐冒寒触暑以走权门饰虚华之名于秉势之口获非分之位于卖官之家或争所欲还相屠防于是公叔伟长疾其若彼力不能正不忍见之尔乃发愤着论杜门绝交斯诚感激有为而然盖矫枉而过正非常经之永训也徒当远非之党慎谄黩之源何必祼以诡彼其断粒以刺玉食哉夫反之为非重谏而不止遂至大乱故礼义之所弃可以绝矣
　　备阙第十七
　　抱朴子曰騕褭【于交切骏马也】能奋兰筋以绝景而不能履氷以乘深猛虎能吼雷霆以搏噬而不能踊云雾以凌虚鸿鹍不能振翅于笼罩之中轻鹞不能电击于几筵之下物既然矣人亦如之故能调和阴阳者未必能兼百行修简书也能敷五迈九者不能全小洁经曲碎也惠子上相之标也而不能役舟楫以凌阳侯汉高神武之杰也而不能治产业端检括淮阴良将之擘也而不能修农商免饥寒周勃社稷之鲠也而不能答钱谷责狱辞若以所短弃所长则逸侪防萃之才不用矣责大体而论细礼则匡世济民之勋不着矣天不能平其西北地不能隆其东南日月不能摛光于曲穴冲风不能扬波于井底擿齿则松槚不及一寸之筳挑耳则栋梁不如鹪鹩之羽弹乌则千金不及丸泥之用缝缉则长剑不及数分之针何必伏巨象而捕防制大鹏以司晨乎故姜牙卖鱼无所售而见师于文武蒋生愦慢于百里而独步于三槐
　　擢才第十八
　　抱朴子曰华章藻蔚非蒙瞍所玩英逸之才非浅短所识夫瞻视不能接物则衮龙与素褐同价矣聪鉴不足相涉则俊民与庸夫一概矣眼不见则美不入神焉莫之与则伤之者至焉且夫爱憎好恶古今不均时移俗易物同价异譬之夏后之璜曩直连城鬻之于今贱于铜铁故昔以隐居求志为高士今以山林之儒为不肖故圣人之良干乃暗俗之罪人也徃者之介石乃末叶之羸劣也伟之士履道之生其崇信匪徒重仞之墙其渊泽不唯吕梁之深也故短近不能赏而浅促不能测焉因以异乎己而薄之矣以不求我而疾之矣不贵不用何足言乎乃有播埃尘于白珪生疮痏于玉肌讪疵雷同攻伐独立曾参劫剽之垢巢许获穿窬之谤自匪明并悬象鉴表微者焉能披泥抽沦玉澄川掇沉珠哉夫珪璋居肆而不售矧乃翳于盘璞乎奇士扣角而见遏况乃潜于皋薮乎孙膑思骋其秘略而司马刖之韩非愿建其治绩而李斯杀之贾谊慷慨懐经国之术而武夫排之子政忠良有匡危之具而恭显陷之和氏所以抱璞而泣血禽息所以发愤而碎首也夫玉石易别于贤愚爱宝情笃于好士以易别之宝合笃好之物犹获罪截趾历世受诬况乎难知之贤非意所急防人画蛇足于无形奸臣畏忠贞之害己体曲者忌防墨之容夜祼者憎明烛之来是以高誉美行抑而不扬虚构之谤先形生影又无楚人号哭之荐万无一遇固其宜矣夫以王为石者亦将以石为玉矣以贤为愚者亦将以愚为贤矣以石为玉未有伤也以愚为贤者亡之诊也盖诊亡者虽存而必亡犹脉死者虽生而必死也可勿慎乎于戏悲夫莫之思者也昔仲尼上圣也东受累于齐人南见塞于子西文种大贤也初不齿于荆俗末雍游于钧如竞年立功不亦难乎夫结绿黎非陶徛不能市也千钧之重非贲获不能抱也白雪之非灵素不能徽也迈伦之才非明主不能用也然耀灵光夜之珍不为莫求而其质以苟且于贱贾洪钟周鼎不为委沦而轻其礼取见举于侏儒峄阳云和不为不御而息唱以竞显于淫哇冠群之德不以沉抑而履径而剸节于流俗是以和壁变为滞货柔木废于勿用赤刀之矿不得经欧冶之炉元凯之畴终不值四门之辟也
　　任命第十九
　　抱扑子曰余之友人有居冷先生者恬愉静素形神相忘外不饰惊愚之容内不寄有为之心游精坟诰乐以忘忧书竞羲和之末景夕照望舒之余耀道靡远而不防言无微而不妍然车迹不轫【如震切】权右之国尺牍不经贵势之庭是以名不出蓬户身不离亩于是翼亮大夫侯而难之曰余闻渊蟠起则云赴道化沾则逸才奋故康衢有角歌之音鼎爼发凌风之迹沾之则收不赀之贾踊之则超在天之举耀逸景于旸谷播大明乎九垓勋荫当已声扬罔极故寻仞之涂甚近而弗往者虽追风之脚不能到也楹棁之下至卑而不动者虽鹍鸿之翅未之及也况乎寝足于大之表敛羽于幽梧之枝安得效信以寻景振轻乎苍霄哉年期奄冉而不久托世飘而不再智者履霜则知坚氷之必至处始则悟生物之有终六龙促轨于大浑华颠倐忽而告暮古人所以映顺流而頺叹眄过隙而兴悲矣先生资命世之逸量含英伟以邈俗锐翰汪濊以波涌六奇抑郁而渊畜然不能凌扶揺以高竦扬清耀于九器不陈于瑚簋之末体不免于负薪之劳犹奏和音于聋俗之地鬻章甫于被发之域徒防寤于翰林锐意以穷神崇琬琰于怀抱之内吐琳琅于毛墨之端躬困屡空之俭神劳坚高之间譬若埋尺璧于重壤之下封文锦于防匮之中终无交易之富孰赏堙翳之珍哉夫龙骥维絷则无以别乎蹇驴赤刀韬锋则曷用异于铅刃鳣鲔不居牛迹大鹏不滞蒿林愿先生委龙蛇之穴升利见之涂释户庭之独洁览二鼠而远寤越穷谷以登高袭丹藻以改素竞惊飚于清晨不盘旋以栢夜收名器于崇高向钟鼎之庆祚暮成一介之夫采薇何足多慕乎居泠先生应曰盖闻灵机防缅混茫渺昧祸福交错乎倚伏之间兴亡缠绵乎盈虚之防逝者不能脱逐身之景乐成者不能免理致之败匠流末者未若挺冶元兆之中整已然者不逮原本乎朴之外是以觉尺蠖者甘屈以保伸识通塞者不惨悦于否泰且夫洪陶范物大象流形躁静异尚翔沉舛情金宝其重羽矜其轻笃隘者执束于滓汁达妙者逍遥于清潢洿纳行潦而乃噎渤澥吞百川而不盈鲉鰕踊悦于泥泞赤螭凌厉乎高防嚼香饵者快嗜欲而赴死味虚淡者含天和而趋生识机神者瞻无兆而弗惑暗休咎者触强弩而不惊各附攸好安肯改营吾闻五玉不能自剖于嵩岫腾蛇不能无雾而电征龙渊不能勿操而断犀兕景钟不能莫扣而扬洪声金芝须商风而激耀仓庚俟烟煴以修鸣骐騄不苟驰以赴险君子不诡遇以毁名运屯则沉沦于勿用时行则高竦乎天庭士以自衒为不高女以自媒为不贞何必委洗耳之峻标效负爼之干荣哉夫其穷也则有虞婆娑而陶钧尚父见逐于愚妪范生来辱于溺箦【苦怪切笼也】式匿奇于耕牧及其达也则淮阴投竿而称孤文种解屩而纡青傅说释筑而论道管子脱桎为上卿盖君子藏器以有待也畜德以有为也非其时不见也非其君不事也穷达任所值出处无所系其静也则为逸民之宗其动也则为元凯之表或运思于立言或铭勋乎国器殊途同归其致一焉士能为可贵之行而不能使俗必贵之也能为可用之才而不能使世必用之也被褐茹草垂纶罝兔则心欢意得如将终身服冕乘轺兼朱重紫则若固有之常如布衣此至人之用怀也若席上之珍不积环堵之操不粹者予之过也知之者希名位不臻以玉为石谓凤曰鴳者非余罪也夫汲汲于见知悒悒于否滞者常民之情也浩然而养气淡尔靡欲者无闷之至也时至道行器大者不悦天地之间知命者不忧若乃狥万金之货以索百千之售多失骭【干上声】毛我则未暇矣
　　名实第十九
　　门人问曰闻汉末之世灵献之时品藻乖滥英逸穷滞饕得志名不准实贾不本物以其通者为贤塞者为愚其故何哉抱朴子答曰夫雷霆輷磕而或不闻焉七曜经天而或不见焉岂唯形器有聋瞽哉心神所蔽亦又如之是以闻格言而不识者非无耳也见英异而不知者非无目也由乎聪不经妙而明不逮奇也夫智大量远者盘桓以山峙器小志近者蓬飞而萍浮夫唯山峙故莫之能动焉夫唯萍浮故流而不滞焉方之货也则缄连以待贾者唯至珍而难售鸣鼔以狥之者虽见蔽而易尽比之材也则结根于嵩岱者虽竦盖千仞垂防万亩而莫之知也插株于涂要者虽钩曲戾细虽速朽而犹见用也故庙堂有枯杨之瑚簋穷谷多不伐之梓豫也是窃华名者蝼腾于云霄失实贾者翠虬沦乎九泉于是斥鴳凌风以高奋灵凤卷翮以幽戢铅锋充太阿之宝犬羊佻【勅高切】独行貌虎狼之资矣夫佞者鼓珍赂为劲羽则无高而不到矣乘朋党为舟楫则无远而不济矣持之以夙兴侧立加之以先意承指其利口謏辞也似辨其道听涂说也似学其心险貌柔也似仁其行污言洁也似廉其好说人短也似忠其不知忌讳也似直故多通焉且爱奉望我者欲我欲之不求我者我不能爱自然之理也夫贤常少而愚常多多则比周而匿瑕少则孤弱而无援佞人相汲引而柴正路俊哲处下位而不见知防茅之义犯而负乘之群兴亢龙高坠泣血涟如故子西逐大圣之仲尼臧仓毁命世之孟轲二生不免斯患降兹亦何足言斯祸盖与辟并生苦之匪唯一世也历览振古多同此疾至于驽蹇矫首于雕【多么切】辇駥骥委牧乎林垧彼已尸防国殄瘁下凌上替实此之由或虫流而莫敛或逆窜于申亥或擢筋于庙梁或绝命于望夷盖所防之非真而忠能之不用也故明君勤于招贤而汲汲于擢奇道达凝滞而严防壅蔽才诚足委不拘于屠钓言审可施抽之于戎戍或举于牛口之下而加之于群僚之上或防于桎梏之中而任以社稷之重故能勋业隆济拓境服远取威定功垂统长世也夫直防者枉木之所憎也清公者奸慝之所雠也人主不能运鉴以索隐而必须当涂之所举然每观前代专权之徒率其所举皆在乎附举己者也所荐者先乎利己者也毁所畏而进所爱所畏则至公者也所爱则同私者也至公用则奸党破众私立则主威夺矣奸党破则升泰之所由也主威夺则危亡之端渐矣毁所畏则恐辞之不痛虽刖劓之犹未称意焉故必除之而后快也彼进所爱则苦谈之不美虽立超之犹未逞心焉故必危彼以安此也是故抱枉而死无愆而黜者有自来矣所以体道合真嶷然特立才远量逸怀霜履氷思绵天地器兼元凯执已衡门渊渟岳立宁洁身以守滞耻胁肩以苟合乐饥陋巷以励高尚之节藏器全真以待天年之尽非时不出非礼不动结褐嚼蔬而不悒悒也黄发终否而不悢悢【力尚也】也安肯蹙泰山之峻以适凿枘之中敛垂天之羽为戒旦之役编于仕而抑郁庸儿之下舍鸾凤之林适枳棘之薮竞腐防于踞鸱而枉尺以直寻哉且大贤之状也至拙为味也甚淡萧然自足泊尔无知知之者稀而不蹙时不能用而不闷虽并日无藜藿之糁不以易不义之大牢也虽缊袍无卒岁之服不肯乐无道之狐白也独可散发高枕守其所有以绝不曲躬低眉求其所未须也德薄位厚弗交也名与实违弗亲也荣华驰逐弗务也豪狭奸权弗接也俗说细辨不答也胁肩所赴弗随也貌愚而志达面垢而行洁乎若嵩岱铨衡所不能测也浩乎若沧海斗斛所不能校也峻其重仞之高隐其百官之富观彼佻窃若草莽也邈世之操焉冠秋云之表遗俗之神缅焉栖九之端虽穷贱而不可胁以威虽危苦而不可动以利其所业耳可闻而不可尽也其所执手可见而不可论也故疾之者齐声而侧目爱之者寡弱而无益亦犹撮壤不能填决河升水不能殄原火于是鼗鼓戢雷霆之音鼗【徒刀切】鞞【奴移切】恣喋鼛【音高】之响芳蕙芟夷臭鲍佩御鬯倾弃而不羞醨酪专灌于圆丘汗血驱放而垂耳跛蹇驰骋于銮轩此古人之所以怀沙负石赴流鱼葬而不堪与之同世也已矣悲夫然捐黎于洿泞非夜光之不真也由莫识焉投彤卢而不弯非繁弱之不劲也坐莫赏焉故琼瑶俟荆和而显连城之价乌号须逢门而着陷坚之功飞菟待子预而飚腾俊民直知已而宣力若夫美玉不出重岫良弓不凿百札骥騄不服朱轩命世不履爵势则孰知其能摅符彩之耀晔顿云禽于千仞骋逸迹以追风康庶绩于百揆乎夫其不遇亦得不杂揉于瓦石钧贱于朽木列镳于下乘等望于凡琐哉嗟乎彍棘矢而望高手于渠广防疲驽而求继轨于周穆放斧斤而欲双巧于班墨忽良才而欲彝伦之攸叙不亦难乎名实虽漏于一世德音可邀乎将来乐天知命何虑何忧安时处顺何怨何尤哉
　　清鉴第二十
　　抱朴子曰咸谓勇力绝伦者则上将之器洽闻治乱者则三九之才也然张飞关羽万人之敌而皆丧元辱主授首非所孔融退让文学邈俗而并不达治务所在败绩邓禹马援田间诸生而善于用兵萧何曹参不渉经诰而优于宰辅尔则知人果未易也欲试可乃已则恐成折足覆餗欲听言察貌则或似是而非真伪错然而世人甚以为易经耳过目谓可精尽余甚猜焉未敢许也区别臧否瞻形得神存乎其人不可力为自非明并日月听闻无音者愿加清澄以渐进用不可顿任轻假利器收还之既甚难所损者亦多以矣无以一事暗保其余同乎己者未必可用异于我者未必可忽也或难曰夫在天者垂象在地者有形故望山度水则高深可推风起飞云则吉凶可步智者睹山不瘁则悟美玉之在山觌岸不枯则觉明珠之沉渊彗星出则知鳣鱼之方死日月蚀则识麒麟之共斗华霍不须称而无限之重可知矣江河不待量而不测之数已定矣鸿鹄之翼騄骐之足虽未飞走轻可必也豪曹之剑徐氏匕首虽未奋击其立断无疑也驳子有吞牛之容鹗鷇有凌鸷之貌卉茂者土必沃鱼大者水必广虎尾不附狸身象牙不出防口叔鱼无厌之心见于生初之状食我防宗之征着乎开胞之始申童觉窃妻之巫臣张负知将贵之陈平范子所以绝迹于五湖者以句践蜂目而鸟喙也赵人所以息意于争锋者以白起首锐而视直也文王之接吕尚桑阴未移而知其足师矣德之见孔明晷景未改而腹心已委矣郭泰中材犹能知人故入颕川则友李元礼到陈留则结符伟明入外黄则亲韩子助至蒲亨则师仇季知止学舍则收庞德公观耕者则防茅季奇孟敏于担负戒元艾之必败终如其言一无差错必能简精钝于符表详舒急乎声气料明暗于举厝察清浊于财色观取与于宜适征虚实于言行考操业于阖辟校始终于信效善否之检不其易乎抱朴子答曰余非谓人物了不可知知人挺无形理也徒以斯术存乎大明非夫当人自许然而世士各谓能之是以有云以警付任耳夫貌望丰伟者不必贤而形器尪瘁者不必愚咆哮者不必勇淳淡者不必怯或外貌同而用意异或气性殊而所务合非若天地有常候山川有定止也物亦故有远而易知近而难料譬犹眼能察天衢而不能周项领之间耳能闻雷霆而不能识蚁虱之音也唐吕樊许善于相人状唯知寿夭贫富官秩尊卑而不能审情性之宽克志行之洿隆惟帝难之况庸人乎而吾子举论形之例诘精神之谈未修其本殆失指矣夫亡射之箭皆破秋毫然准的恒不得为工叔向之母申氏之子非不一得然不能常也陶唐稽古而失任姬公钦明而谬授尼父远得崇替于未兆近失澹台于形骸延州审清浊于千载之外而蔽奇士于咫尺之内知人之难如此其甚郭泰所论皆为此人过上圣乎但其所得者显而易识其所失者人不能纪且夫所贵贵乎见俊才于无名之中料逸足乎吴坂之间掇怀珠之蚌于九渊之底指含光之珍于积石之中若伯喈识绝音之器于烟烬之余平子剔逸响之竹于未用之前六军之聚市人之防暂观一睹无所昡惑探其潜生之心计定其始终之事行乃为独见不传之妙耳若如末论必俟考其操蹈之全毁观其云为之好丑此为丝线既经于铨衡布帛已历于丈尺乃说其斤两之防重端匹之修短人皆能之何烦于哲哉
　　行品第二十二
　　抱朴子曰拟黄之覆载扬明并以表防文彪炳而摽以邈俗虚灵机以如愚不二过以謟黩者贤人也居寂寞之无为蹈修直而执平者道人也尽烝尝于存亡保发肤以扬名者孝人也垂恻于有生恒恕己以接物者仁人也端身命以狥国经险难而一节者忠人也睹防理于难觉料倚伏于将来者明人也量理乱以卷舒审去就以保身者智人也顺通塞而一情任性命而不滞者达人也不枉尺以直寻不降辱以苟命者雅人也据体度以动静毎清详而无悔者重人也体氷霜之粹素不染于势利者清人也笃始终于寒暑虽危而不猜者义人也守一言于久要历岁衰而不渝者信
　　人也摛锐以立言辞炳蔚而清允者文人也奋果毅之壮烈骋干戈以静难者武人也甄坟索之渊粤该前言以穷理者儒人也锐乃心于精
　　义吝寸阴以进德者益人也识多藏之厚
　　亡临禄利而如遗者廉人也不改操于
　　得失不倾志于可欲者贞人也防急难而防劳以忧人为己任者笃人也洁皎介以守终不逊避而苟免者节人也飞清机之英丽言约畅而判滞者辩人也每居卑而推功虽处防而滋恭者谦人也崇敦睦于九族必居正以赴理者顺人也临凝结而能断操防墨而无私者干人也防朱紫于中构剖犹豫以允当者理人也步七曜之盈缩推兴亡之道轨者术人也赴白刃而防生格兕虎于林谷者勇人也整威容以肃众伏法度而无贰者严人也创机巧以济用总音数而并精者艺人也凌强御而无惮虽险逼而不沮者人也执匪懈于夙夜防劳瘁于深峻者勤人也蒙谤讟而晏如不慑惧于可畏者劲人也闻荣誉而不欢遭忧难而不变者审人也知事可而必行不犹豫于群疑者果人也循防墨以进止不干没于侥幸者谨人也奉礼度以战竞及亲踈而无尤者良人也履道素而无欲时难移而不变者朴人也凡此诸行了无一然而不跻善人之迹者下人也门人请曰善人之行既闻其目矣恶者之事可以戒俗者愿闻垂诰焉抱朴子曰不致养于所生损道而妄身者悖人也怀邪伪以偷荣豫利己而忘生者逆人也背仁义之正途苟危人以自安者防人也好争夺而无厌专丑正而害直者恶人也出防墨以伤刻心好杀而安忍者虐人也饰邪说以浸润构谤累于忠贞者防人也虽言巧而行违实履浊而假清者佞人也不原本于枉直苟好胜而肆怒者暴人也措细善以取信阴挟毒而无亲者奸人也承风指以苟容揆主意而扶非者谄人也言不详于反覆好轻诺而无实者虚人也睹利地而忘义弃廉耻以苟得者贪人也觌艳逸而心荡饰袴绮而思邪者淫人也见成事而疑惑动失计而多悔者暗人也背训典而自任耻请问于胜己者损人也知善事而不建虽多为而无成者劣人也委德行而不修奉权势以取媚者弊人也履蹊径以侥速推货贿以争津者邪人也既傲狠以无礼好凌辱乎胜己者悍人也被抑枉而自诬事无苦而振慑者怯人也治细辨于稠众非其人而尽言者浅人也暗事宜之可否虽企慕而不及者顽人也知是非而不改闻良规而増剧者惑人也无济恤之仁心轻告绝于亲旧者薄人也既疾其所不逮喜他人之有灾者妬人也专财谷而轻义观困匮而不振者吝人也冒至危以侥幸值祸败而不悔者愚人也情局碎而偏党志惟务于盈利者小人也骋鹰犬于原兽好博戏而无已者迷人也忘等威之异数快饰玩之夸丽者奢人也耽声色于饮防废庆吊于人理者人也既无心于修尚又怠惰于家业者懒人也无抑断之仪每脱易而不思者轻人也观道义而如醉闻货殖而波扰者人也杖浅断短而多谬暗趋舍之藏否者笨【步木切】人也憎贤者而不贵闻高言而如聋者嚚人也睹朱紫而不分虽提耳而不悟者蔽人也违道义以趦趄冒礼刑而罔顾者乱人也每动作而受嗤言发口而违理者拙人也事酋豪如仆虏值衰微而背惠者慝人也捐贫贱之故旧轻人士而倨傲者骄人也弃衰色而广欲非宦学而远游者荡人也无忠信之纯固背恩养而趋利者叛人也当交颜而面从至析离而背毁者伪人也习强梁而专己距忠吿而不纳者刺人也抱朴子曰人技未易知真伪或相似士有颜貌修丽风表闲雅望之溢目接之适意威仪如龙虎盘旋成规矩然信心蔽神否才无所堪心中所有尽附皮肤口不能吐片奇笔不能属半句入不能宰民出不能用兵治事则事废衔命则命辱动静无宜出处莫可盖难分之一也士有貌望朴悴容观矬悴容观委陋声气雌若进止质涩然而含英怀宝经明行高干过元凯文蔚春林官则庶绩康用武则克全独胜盖难分之二也士有谋猷渊防术略入神智周成败思洞幽才兼能事神器咸宜而口不传心笔不尽意造次之接不异凡庸盖难分之三也士有机变清锐巧言绮粲击引譬喻渊涌风厉然而口之所谈身不能行长于识古短于理今为政政乱牧民民怨盖难分之四也士有外形足恭言容恪防而神防心慢中怀散放受任不忧当局不治盖难分之五也士有控命中空弮入石倒乘立五兵毕习而体轻虑浅手劲心怯虚试无对而实用无验望尘奔北闻敌失魄盖难分之六也士有梗概简缓言希貌朴细行阙漏不为小勇局拘检犯而不校掘爪垂翅名为弱愿然而胆劲心方不畏强御义正所在视死犹归支解寸断不易所守盖难分之七也士有孝友温淑恂恂平雅履信思顺非礼不蹈安困洁志操清氷霜而防迟迂阔不达事要见机不作所为无成居己披猖受任不举盖难分之八也士有行己高简风格峻峭啸傲偃蹇凌侪慢俗不肃检括不防小失过情率意旁若无人朋党排谴谈者同败士友不附品藻所遗而立朝正色知无不为忠于奉上明以摄下盖难分之九也士有含广济虚己受物藏疾匿瑕温恭廉洁劳谦冲退救危全信寄命不疑托孤可保而纯良暗权仁而不断善不能赏恶不忍罚忠贞有余而干用不足操柯犹豫废法纵非枉直混错终于负败盖难分之十也夫物有似而实非若然而不然料之无惑望形得神圣者其将病诸况乎常人故用才取士推昵结友不可以不精择不可以不详试也若乃性行之惑变始正而终邪若王莽初则美于伊霍晚则剧于赵高又非中才所能逆尽也若令士之易别如鹪鹩之与鸿鹄狐兔之与龙麟者则四防不得官于尧朝管蔡不得几危宗周仲尼无澹台之失延陵无捐金之恨伊尹无七十之劳项羽无嫌范之悔矣所患于其如珷玞【上音武上音夫】之乱瑾瑜鹪螟之似凤凰凝氷之水精烟熏之疑云气故令不谬者也惟帝难之矧乎近人哉夫惟大明鉴幽微灵铨揣物思灼沉昧瞻山识璞临川知珠士于难分之中而无取舍之恨者使臧否区分抑扬成允武丁姬文不独治而傅说吕尚不永弃高莽宰嚭不得成其恶恭石显无所容其伪矣斯盖取士之较略选择之大都可精微以求存乎其人固非毫翰之所备缕也
　　弭讼第二十一
　　姑子刘君士由之论曰人纲始于夫妇判合拟乎二仪是故大婚之礼古人所重将合二姓之好以承祖宗之基主人拜迎于门听命于庙纁贽币亲御授绥婿有三年之丧致命女氏许诺而不敢改大丧既没请命于婿婿有辞焉然后乃嫁所以崇敬让也岂有先讼后婿之谓乎而末世轻慢伤化败俗举不修义许而弗与讼防辱烦塞官曹今可使诸争婚者未及同牢皆听义绝而倍还酒礼归其币帛其尝已再离者一倍裨娉其三绝者再倍裨娉如此离者不生讼心贪容者无利重乃王治之要术不易之永法也抱朴子答曰刘君愍德让之凌替疾民争之损化虽速我讼室家不足用和之贵将遂沦胥创谠言以拾世遗建嘉谋以拯流遁纷哗之俗将以此而易无耻之风将由兹而移弥纶情伪固难间矣诚经国之永法至益之笃论也洪以不敏不识至理造次承问窃有疑焉夫婚媾之结义无逼迫彼则简择而求此则可意乃许轻诺后悔罪在女氏食言弃信与夺任情严防峻制未之能弥令猥恣之唯贵裨娉倍贫者所惮也丰于财者则适其愿矣后所许者或能富殖助其裨娉必所甘心然则先家拱默不得有言原情论之能无怨叹乎夫不伏之人视死犹归血刃之祸于是将起令苟惜其辞讼之小丑而构其难忍之大恨所谓爱其僦【子宙切】览之烦忘其凋殒之酷也夫买物于市者或加价而夺之则鲜忍而不忿然矣况乎见夺待告之妻哉此法遂用者将使结婚者虽纳吉亲迎犹抱有见夺之虑何者刘君之论以同牢为断固也尔则女氏虽受币积年恒挟任意之威恃可数夺必惰于择婿婿小不得意便得改悔结雠速祸莫此之甚矣曩人画法虑关终始杜渐防萌思之良精而不阙恣夺之路断以报板之制者殆有意乎傥令女有国色倾城绝伦而位豪右权臣之从目玩冶容心忘礼度资累千金情无所吝十倍还娉犹所不惮况但一乎华氏不难于杀孔父而取其妻楚人为子迎妇以其美而自纳之以此论之岂惜倾竭屋产以助女氏还前家之直哉小人轻薄睚【五解鱼许二切】防【在解在许二切】成怨又喜委衰逐盛蹋冷趋此法之行则必寡夺贫贱而与富贵者矣不审吾君何方以防弊乎或曰可使女氏受娉礼无丰约皆以即日报板后皆使时人署姓名于别板必十人已上以备远行及死亡又令女之父兄若伯叔答婿家书必手书一若有变悔而证据明者女氏父母兄弟皆加刑罚罪如此庶于无讼者乎
　　酒诫第二十
　　抱朴子曰目之所好不可从也耳之所乐不可顺也鼻之所喜不可任也口之所嗜不可随也心之所欲不可恣也故惑目者必逸容鲜藻也惑耳者必妍音淫声也惑鼻者必茝【昌给切】蕙芬馥也惑口者必珍羞嘉防也惑心者必势利功名也五者毕惑则或承之祸为身患者不亦信哉是以智严檃括于性理不肆神以逐物检之以恬愉増之以长算其抑情也剧乎堤防之备决其御性也过乎腐辔之乘奔故能内保永年外免衅累也盖饥寒难堪者也而清节者不纳不义之谷帛焉困贱难居者也而高尚者不处危乱之荣贵焉盖计得则能忍之心全矣道胜则害性之事弃矣夫酒醴之近味生病之毒物无毫分之细益有丘山之巨损君子以之败德小人以之速罪耽之惑之鲜【息浅切】不及祸世之士人亦知其然既莫能绝又不肯节纵心口之近欲轻召灾之本源似渴之恣冷虽适已而身危也小大乱丧亦罔非酒然而俗人是酣是湎【音】其初筵也抑抑济济言希容整咏湛露之厌厌歌在镐之恺乐举万寿之觞诵温克之义日未移晷体轻耳夫琉璃螺殻之器并用满酌罚余之令遂急醉而不止防辖投井于是口涌鼻溢濡首及乱屡舞跹跹舍其坐迁载号载呶【女交切宣也】如沸如羹或争辞尚胜或哑哑【乌格笑声切】独笑或无对而谈或呕吐几筵或值蹶【居月切】良倡或冠脱帯解贞良者流华督之顾眄怯懦者效庆忌之蕃防迟重者蓬转而波扰整肃者鹿踊而鱼跃口讷于寒暑者皆垂掌而谐声谦卑而不竞者悉狂瞻以高视廉耻之仪毁而错之疾发阘茸之性露而傲佷之态出精浊神乱臧否颠倒或奔车走马赴坑【客庚切】谷而不惮以九折之阪为蚁封或登危蹋頺虽堕坠而不觉以吕梁之渊为牛迹也或肆忿于器物或醟【为命切酒】于妻子加枉酷于臣仆用剡锋乎器物炽火烈于室庐掊宝玩于渊流迁威怒于踞人加暴害于士友防严主以夷戮者有矣犯防人而受困者有矣言虽尚辞烦而叛理拜伏徒多劳而非敬臣子失礼于君亲之前防贱悖慢于耆宿之坐谓清谈为诋詈以忠吿为侵己于是白刃抽而忘思难之虑棒杖奋而罔顾乎前后构漉血之雠招大辟之祸以少凌长则乡党不加重矣责辱人父兄则子弟将推刃矣发人所讳则壮者不能堪矣计数深克则醒者不能恕矣起众思于须防结百疴于膏盲【呼光切】奔驷不能追既往之悔思改而无自反之蹊盖智者所深防而愚人所不免也其为祸败不可胜载然而欢集莫之或释举白盈耳不论于能否计沥溜于小余以稽迟为轻已倾筐注于所敬殷勤勌而成薄劝之不持督之不尽怨色丑音所由而发也夫风经腑脏使人惚恍及其剧者自伤自虞或遇斯疾莫不忧惧吞苦忍痛欲其速愈至于醉之病性何异于兹而独居密以逃风不能割情以节酒若畏风憎病则沉之咎塞而流连之失止矣夫风之为疾犹展攻治酒之为变在乎呼吸及其哄乱若存若亡视泰山如弹丸见沧海如盘盂仰嚾【旦切】天堕俯呼地陷卧待虎狼投井赴火而不谓恶也夫用身之如此亦安能惜敬恭之礼防喜怒之失哉昔狄仪既防大禹以兴糟丘酒池辛癸以亡丰侯得罪以戴尊防杯景升坏以三雅之爵刘松烂肠以逃暑之饮郭珍发狂以无日不醉信陵之防短襄子之乱政赵武之失众子反之诛戮汉惠之伐命灌夫之防族陈遵之遇害季布之防斥子建之免退徐邈之禁言皆是物也世人好之乐之者甚多而戒之畏之者至少彼众我寡良箴安施且愿君子节之而已曩者饥年谷贵人有醉者相杀牧伯因此辄有酒禁严令重申官司捜索收执榜【薄行切击也】狥者相辱制鞭而死者大半防之弥峻犯者至多至乃穴地为酿油囊怀酒民之好此可谓笃矣余以匹夫之贱托此空言之书末如之何矣又临民者虽设其法而不能自断斯物缓己急人虽令不从弗躬弗亲庶民弗信以此而教教安得行以此而禁禁安得止哉沽卖之家废业则困遂修饰赂遗依凭权右所属吏不敢问无力者独止而有势者擅市张垆专利乃更倍售从其酤买公行靡惮法轻利重安能免乎哉或人难曰夫夏桀殷纣之亡信陵汉惠之残声色之过岂唯酒乎以其生患于古而断之于今所谓褒姒丧周而欲人君废六宫以阿房之危秦而使王者结草庵也盖闻千钟百觚尧舜之饮也唯酒无量仲尼之能也姬旦酒殽不彻故能制礼作乐汉高作乐巨醉故能斩蛇鞠旅于公引满一斛而断狱益明管辂仰倾三斗而清辩绮粲扬云酒不离口而太乃就子圉醉无所识而霸功以举一瓶之醪倾而三军之众悦解毒之觞行而盗马之属感消忧成礼防勋饮至降神合人非此莫以也内速诸父外将嘉宾如淮如渑春秋所贵由斯言之安可诫乎抱朴子答曰酒旗之宿则有之矣譬犹悬象着明莫大乎日月水火之原于是在焉然节而宣之则以养生立功用之失适则焚溺而死岂可恃悬象之在天而谓水火不杀人哉宜生之具莫先于食食之过多实结症瘕况于酒醴之毒物乎夫使彼夏桀殷纣信陵汉惠流于亡国之淫声沉溺于倾城之乱色皆由乎酒熏其性醉成其势所以致极情之失忘修饰之术者也我论其本子识其末谓非酒祸祸其安出是犹知浊雨之沾衣而不知云气之所作唯患飞埃之糁目而不觉飚风之所为也千钟百觚不经之言不然之事明者不信矣夫圣人之异自才智至于形骸非能兼人有七尺三丈之长万倍之大也一日之饥安能至是仲尼则畏性之变不敢及乱周公则终日百拜殽干酒澄上圣战战犹且若斯况乎庸人能无悔乎汉高应天承运革命向虽不醉犹当斩蛇于公聪达明于听断小大以情不失枉直是以刑不滥加世无怨民但其健饮不即废事若论大醉亦俱无知决疑之才何损于酒未闻皋繇甫侯子产释之醉乃折狱也管辂年少希当剧谈故假酒势以助胆气若过其量亦必迷错及其刺毫于爻卦索神之变化占气色以决盛衰聆鸣鸟以知方来候风云而克吉防观碑桓而识祸福岂复须酒然后审之杨云通人才高思远英赡之富禀之自天岂借外物以助着述及其数饮由于偶好亦或有疾以宣药势耳子圉肆志盖已素定虽复不醉亦复终去瓶醪悦众寓言之喻诚能赏罚允当威恩得所长算纵横应机无方则士思果毅人乐奋命其不然也虽流酒渊何胜负缪公饮盗造次之权舍法长恶何足多称哉岂如慎之耶
　　疾谬第二十
　　抱朴子曰世故继有礼教渐頺敬让莫崇傲慢成俗俦饮防或蹲或踞暑夏之月露首袒体盛务唯在摴蒱弹碁所论极于声色之间举口不逾绮繻纨袴之侧游步不去势利酒客之门不闻清谈论道之言专丑辞嘲弄为先以如此者为高远以不尔者为呆【五骇切痴也】野于是驰遂之庸民偶俗之近人慕之者犹宵虫之赴明烛学之者犹轻毛之应飚【甫遥切】风嘲戏之谈或及祖考或下逮妇女往者务其必深焉报者恐其不重焉倡之者不虑见答之后患和之者耻其言轻之不塞周禾之芟温麦之刈实由报恨不能已也利口者扶强而党势辩给者借鍒以刺【鍒耳由切扶发切】以不应者为拙劣以先止者为负败如此交恶之辞焉能默哉其有才思者为人也犹善于依因机防准拟体例引古喻今言微理举雅而可笑中而不伤不张人之所讳不犯人之所惜若夫拙者之为人也则枉曲直凑使人愕愕然妍之与媸期于宜绝岂唯无益而已哉乃有使酒之客及于难侵之性不能堪之拂衣拔棘而手足相及丑言加于所尊欢心变而成雠绝交坏身构隙致祸以杯螺相掷者有矣以阴私相讦【居谒切西斤人】者有矣昔陈灵之被矢管氏之泯族匪降自天口实为之枢机之发荣辱之主三缄之戒岂欺我哉激雷不能追既往之失辞班输不能磨斯言之既玷【音防】虽不能三思而吐清谈犹可息谑调以防祸萌也尊其辞令敬其威仪使言无口过体无倨【居御切】容可法可观可畏可爱盖远辱之术全交之要道也且夫慢人者不爱其亲者也轻斗者不重遗体者也皆陷不孝可不详乎然而迷谬者无自见之明触情者讳逆耳之规疾美而无直亮之针【职深切】艾群惑而无指南以自反谄媚小人欢笑以赞善面从之徒拊节以称功益使惑者不觉其非自谓有端晏之防过人之辩而不悟斯乃招患之旌召害之符传非之驿倾身之车也岂徒减其方防之令闻其没世之德音而已哉盖虽有偕老之慎不能救一朝之过虽有陶朱之富不能赎片言之谬故毫之失千里之差伤人之语有剑防之痛积微致着累浅成深鸿羽所以沉龙舟群轻所以折劲轴寸飚所以燔百寻之室蠧蝎所以仆【普卜也】连抱之木也古贤何独局蹐恂恂之如彼今人何其愦慢傲放之如此乎是以高世之士望尘而旋迹轻薄之徒响赴而影集谋事无智者之助居危无切磋之益良史悬笔无可书之善谈者含音无足传之美令闻不着丑声宣流没有余败贻讥将来始无可法终无可纪斯亦志士之耻也安为之过而不改斯诚委夷路而陷丛棘舍嘉防而咽钩吻者也岂所谓以小善为无益而不为以小恶为无损而不止以至恶积而不可掩罪大而不可解者邪余愿世人改其险诐之行除其骄吝之失遣其夸矜之人诸疾绝息嘲弄不典之言则赵胜之门不去客黄祖之棓无所用矣抱朴子曰或有不治清德以取敬而仗气力以求畏其入众也则亭立不坐争处端上作色谐声逐人自安其不得意恚怼不退其行出入也窄逼之地耻于分涂振防长驱推人于险有不即避更加摅顿呜呼悲哉此云古之卑而不可逾推防让路劳谦下士无竞于物立若不胜衣行若不容身者何其腼然之不肖哉夫盛操清节虽深自抱降而人犹贵之若履蹈不高则虽行凌暴而人犹不敬假令外服人体内失人心所谓见憎恶非为见尊重也昔庄生未食赵王侧立驺衍入疆燕君拥篲康成之里逆虏望拜林祖之庭莫不卑肃非力之所服也夫以抄盗致财虽巨富不足嘉凶德胁人虽见惮不足荣也然而庸民为之不恶故闻其言者犹鸱枭之来鸣也睹其面者若魅之见形也其所至诣则如妖怪之集也其在道涂则甚逢虎之群也愚夫行之自矜为豪小人征之以为横阶乱靡有定实此之由也然敢为此者非必笃为也率冠盖之后势援之门素颇力行善事以窃虚名名既粗立本情便放或假财色以交权豪或因时运以佻荣位或以婚姻而连贵戚或弄毁誉以合威柄器盈志溢态发病出党成交广志通步高清论不能复制防墨所不能复弹遂成鹰头之蝇庙垣之防所未及者作威作福以控御之故胜己者则不得闻闻亦阳不知也减己者则不敢言言亦不能禁也夫灾虫害谷至降霜则殄矣佞雄乱群值严时则败矣独善其身者唯可以不肯事之不行效之而已耳有斧无柯其如之何哉抱朴子曰诗美睢鸠贵其有别在礼男女无行媒不相见不杂坐不通问不同一物不得亲授姊妹出适而反兄弟不共席而坐外言不入内言不出妇人送迎不出门行必拥蔽其面道路男由左女由右可谓昵矣而犹男子非疾病不昼居于内将终不死妇人之手况于他乎昔鲁女不幽居深处以致圉荦【力各切】之变孔妻不密潜户庭以起华督之祸史激无防有污种之悔王孙不言有杜门之辱而今俗妇人休其职之业废其紞之务不绩其麻市也婆娑舍中馈之事修周旋之好更相从诣之适亲戚承星举火不已于行多将侍从炜盈路婢使吏卒错杂如市寻道防谑可憎可恶或宿于他门或冒夜而反游戏佛寺观视渔畋登高临水出境庆吊开车褰帏周章城邑杯觞路酌歌行奏转相高尚习非成俗坐致因缘无所不可诲淫之源不急之甚刑于寡妻家乃正愿诸君子少可禁绝妇无外事所以防微矣抱朴子曰轻薄之人迹侧高深交成财赡名位粗防便背礼叛教托云率任才不逸伦强为放达以傲兀无检者为大度以惜防节操者为涩少于是腊鼓垂无赖之子犬白醉耳之后结党合群游不择奇士硕儒或隔篱而不接妄行所在虽远而必至携手连袂以遨以集入他堂室观人妇女指玷修短评论美丑不解此等何为者哉或有不通主人便共前严饰未办不复窥听犯门折关逾垝穿隙有似抄劫之至也其或妾媵藏避不及至捜索隐僻就而引曳亦怪事也夫君子之居室犹不掩家人之不备故入门则扬声升堂则下视而唐突他家将何理乎然落拓之子无骨鲠而好随俗者以通此者为亲密距此者为不恭诚为当世不可不尔于是要呼愦杂入室视妻促膝之狭坐交杯觞于咫歌淫冶之音曲以誂文君之动心载号载呶谑戏丑防穷鄙极黩尔乃笑乱男子之大节蹈相防之无仪夫桀倾纣覆周灭陈亡咸由无礼况匹庶乎盖信不由中则屡盟无益意得神至则形器可忘君子之交也以道义合以志契亲故淡而成焉小人之接也以势利结以狎慢密故甘而败焉何必房集内防尔乃欵诚着妻妾饮防然后分好昵哉古人鉴淫败之曲防杜倾邪之端渐可谓至矣修之者君子背之者为小人然禁防则上宫有穿窬之男网漏则桑中有奔随之女纵而肆之其犹烈猛火于云梦开积水乎万仞其可扑以帚篲遏以撮壤哉然而俗习行惯皆曰此乃京城上国公子王孙贵人所共为也余每折之曰夫中州礼之所自出也礼岂然乎盖衰乱之所兴非治世之旧风也夫老聃清虚之至者也犹不敢见乎所欲以防心乱若使柳下惠洁高行屡接防防将不能不使情生于中而色形于表况乎情淡者万未一而抑情者难多得如斯之事足长乎穷士虽知此风俗不足引进而名势并乏何以整之每以为慨故常获憎于斯党而见谓为野朴之人不能随时之宜余期于信己而已亦安以我之不可从人之可乎可叹非一率如此也已矣夫吾末如之何也彼之染入邪俗沦胥以败者曷肯纳逆耳之谠言而及其东走之远迹哉抱朴子曰俗间有戏妇之法于稠众之中亲属之前问以丑言责以慢对其为鄙黩不可忍论或蹙以楚挞或系脚倒悬酒客醟不知限齐至使有伤于血流踒【乌卧切】折支体者可叹者也古人感离别而不防烛悲代亲而不举乐礼论娶者羞而不贺人既不能动蹈旧典至于德为乡闾之所敬言为人士之所信诚宜正色矫而呵之何谓同其波流长此俗哉然民间行之日久莫觉其非或清谈所不能禁非峻刑不能止也遂诎周而疵孔谓傲放为邈世矣或因变故佻窃荣贵或赖高援翻飞防萃于是便骄矜夸气凌云物步高视远侈然自足顾瞻否滞失群之士虽实英异忽焉若草或倾枕而延宾或称疾以距客欲令人士立门以成林车填噎于闾巷呼谓尊贵不可不尔夫以势位言之则周公勤于吐握以闻望校之则仲尼循循善诱咸以劳谦为务不以骄慢为高汉之末世则异于兹蓬发乱横挟不帯或防衣以接人或祼而箕踞朋友之集味之游莫切切进德訚訚修业功过弼为讲道精义其相见也不复叙离阔问安否宾则入门而呼奴主则望客而唤狗其或不尔不成亲至而弃之不与为党及好防则狐蹲牛饮争食竞割横拨淼折无复廉耻以同此者为防以不尔者为劣终日无及义之言彻夜无箴规之益诬引老庄贵于率任大行不顾细礼至人不拘捡括啸傲纵逸谓之体道呜呼惜乎岂不哀哉于是嘲族以叙欢交极黩以结情欵以倾倚伸脚者为妖妍标秀以风格端严者为田舍朴呆以虽镇抗指者为剿令鲜倚以出言有章者为折答猝突凡彼轻薄之徒虽便辟偶广结伴流更相推扬取达速易然率皆皮肤狡泽而怀空抱虚有似蜀人瓠壶之喻胸中无一之诵所识不过酒炙之事所谓傲狠明德即耸从昧冒于货财贪于饮食左生所载不才之子也若问以坟索之微言神之情状万物之变化殊方之奇怪朝廷宗庙之大礼郊祀禘祫之仪品三正四始之原本阴阳律历之道度军国社稷之典式古今因革之异同则恍悸自失喑呜俛仰焉莫莫焉虽心觉面墙之困而外防其短乏之病不肯谧已强张大谈曰杂碎故事盖是穷巷诸生章句之士吟咏而向枯简匍匐以守黄巷者所宜识不足以问吾徒也诚知不学之弊硕儒之贵所祖习之非所经易之谬然终迷而返老放诞者无损于进趋故也若高人以格言弹而可之有不畏大人而长恶不悛者下其名品则宜必瞿然氷泮而革面旋而东走之迹矣







　　抱朴子外篇卷二
<子部,道家类,抱朴子内外篇>
　　钦定四库全书
　　抱朴子外篇卷三
　　晋　洪　撰
　　讥惑第二十六
　　抱朴子曰澄浊剖判庶物化生羽族或能应对焉毛宗或有知言焉爰玃识徃归终知来禽解阴阳蛇蚁远泉流蓍无以过焉甘石不能胜焉夫唯无礼不厕贵性厥初古民无阶级上圣悼混然之甚陋愍巢穴之可鄙故构梁宇以去鸟兽之群制礼数以异等威之品教之盘旋训以揖让立则罄折拱则枹鼓趋步升降之节瞻视立对之容至于三千盖俭溢之堤防人之所也故俨若冠于曲礼望貌首于五事出门有见宾之肃闲居有慎独之戒颜生整仪于宵浴仲由临命而结缨防容暂废隋慢以及安上治民非此莫以盖人之有礼犹鱼之有水矣鱼之失水虽暂假息然枯靡可必待也人之弃礼虽犹然而祸败之阶也鲁秉周礼暴兵不加魏式干木锐冦旋旆大楚带甲百万而有振槁之嗤秦殽函袭崄而无折柳之园岂非弃三夲而丧根祗之攸召哉矧乎安逸触情丧乱日乆风頺教沮抑断之仪废简脱之容成近人值政化之衰防庸民遭道纲之绝紊犹网鱼之去水罟围兽之出陆罗也丧乱以来事物屡变冠履衣服防财制日月改易无复一定乍长乍短一广一狭忽高忽卑或粗或细所饰无常以同为快其好事者朝夕放效所谓京辇贵大眉远方皆半额也余实凡夫拙于随俗其服物变不胜故不变无所损者余未曾易也虽见指笑余亦不理也岂苟欲违众哉诚以为不耳上国众事所以胜江表者多然亦有可否者君子行礼不求变俗谓违本之他国不改其桑梓之法也况其在于父母之乡亦何为当事弃而强更学乎吴之善书则有皇象刘纂岑伯然朱季平皆一代之绝手如中州有钟元常胡孔明张芝索靖各一之妙并有古体俱足周事余谓废已习之法更勤苦以学中国之书尚可不须也况于乃有转易其声音以效他语既不能便似良可耻可笑所谓不得邯郸之步而有匍匐之嗤者此犹其小者耳乃有遭丧者而学中国哭者令忽然无复念之情昔钟仪庄舄不忘本声古人韪之孔子云丧亲者若婴儿之失母其号岂常声之有宁令哀有余而礼不足哭以泄哀妍拙何在而乃治饰其音非痛切之谓也又闻贵人在大哀或有疾病服石散以数食停药势以饮酒为性命疾患危笃不堪风冷帏帐茵褥任其所安于是凡琐小人之有才力者了不复居于丧位常在别房高床重褥美食大饮或与密客引满投空至于沉醉曰此京洛之法也不亦惜哉余之乡里先德君子其居重难或病在衰老于礼唯应缞麻在身不成丧致毁者皆过哀啜粥口不经甘时人虽不肖者莫不企及自免而今人乃自取如此何其相去之辽乎又凡人不解呼谓中国之人居丧者多皆奢溢殊不然也吾闻晋之宣景文武四帝居亲丧皆毁瘠逾制又不用王氏二十五月之礼皆行七月服于时天下之在重哀者咸以四帝为法世人何独不闻此而虚诬高人不亦惑乎
　　刺骄第二十七
　　抱朴子曰生乎世贵之门居乎烈之势率多不与骄期而骄自来矣非夫超群之器不能免于盈溢之过也盖劳谦虚已则附之者众骄慢倨傲则去之者疾存亡之机于是乎在轻重而为之不亦蔽哉亦有出自卑碎由防而着徒以翕肩敛迹优伊侧立低眉屈膝奉附权豪因缘运防超越不次毛成翼长蝉蜕泉壤便自轩昂目不步足器满意得视人犹芥或曲晏密集管嘈杂后宾填门不复接引或于同造之中偏有所见复未必全得也直以求之差勤以数接其情苞苴继到壶榼不旷者耳孟轲所谓爱而不敬豕畜之也而多有行诸云是自尊重之道自尊重之道乃在乎以贵下贱卑以自牧非此之谓也乃衰薄之弊俗膏肓之废疾安共为之可悲者若夫伟人巨器量逸韵远高蹈独徃萧然自得身寄波流之间神跻九之表道足于内遗物于外冠摧履决蓝缕带索何肯与俗人竞干佐之便僻修佞幸之媚容效上林喋喋之啬夫为春蜩夏蝇之聒耳求之以貌责之以妍俗人徒觑其外形之粗简不能察其精神之渊务在皮肤不料心志虽懐英抱异绝伦迈世事动可以悟举世之术言发足以解古今之惑含章括囊非法不谈而茅蓬不能动万钧之铿锵侏儒不能防重刃之丽因而蚩之谓为凡愦夫非汉滨之人不能料明珠扵泥沦之蚌非泣血之民不能识夜光扵重崖之里蟭螟屯蚊眉之中而弥天之大鹏寸鲋防牛迹之水不贵横海之巨鳞故道业不足以相渉聪明不足以相逮理自不合无所多怪所以疾之而不能默者愿夫在位君子无以猊取人勉勖谦损以永天秩耳抱朴子曰世人闻戴叔鸾阮嗣宗傲俗自放见谓大度而不量其材力非傲生之匹而慕学之或乱项科头或裸袒蹲夷或濯脚于稠众或溲便于人前或停客而独食或行酒而止所亲此盖化外之所为非域中之快事也夫以戴阮之才学犹以踔自病得失财不补向使二生敬蹈检括恂恂以接物兢兢以御用其至到何适但尔哉况不及之远者而遵修其业其速祸危身将不移阴何徒不以清德见待而已乎昔者西施心痛而卧于道侧姿颜妖丽兰麝芬馥见者咸美其容而念其疾莫不踌躇焉于是邻女慕之因伪疾伏于路间形状既丑加之酷臭行人皆憎其猊鄙其气莫不睨面掩鼻疾趋而过焉今世人无戴阮之自然而效其倨慢亦是丑女暗扵自量之也帝者犹加弟子之礼扵三老五更者率人以敬也人而无礼其刺深矣夫慢人必不敬其亲也盖欲人之敬之必见自敬焉不修善事则为恶人无事扵大则为小人纣为无道见称独夫仲尼陪臣谓为素王则君子不在乎富贵矣今为犯礼之行而不喜闻遄死之讥是负豕而憎人说其臭投泥而讳人言其污也昔辛有见被发而祭者知戎之将炽余观懐愍之世俗尚骄防夷虏自遇其后羌胡猾夏侵掠上京及悟斯事乃先着之妖怪也今天下向平中兴其征何可不共改既徃之失修济济之美乎夫入虎狼之群后知奔育之壮勇防礼废之俗乃知雅人之不渝道化凌迟遁迹遂往贤士儒者所宜共惜法当扣心同慨矫而正之若力之不能末如之何当竹栢其行使岁寒而无改也何有便当崩腾竞逐其阘茸之徒以取容扵若曹邪去道弥远可谓为痛叹者其或峨然守正尔不移不蓬转以随众不改雅以入郑者人莫能憎而知其善而期以不同于己者便共仇而不数之嗟乎衰弊乃可尔邪君子能使以亢亮方楞无党扵俗扬清波以激浊流执劲矢以厉群枉不过时不见容与不得富贵耳天爵苟存扵吾体者以此独立不达亦何苦何恨乎而便当伐本瓦合哺糟掘泥剸足适履毁方入圆不亦剧乎夫节士不能使人不憎之而道不可屈也不能令人不辱之而行犹在我也不能令人不摈之而操之不可改也故分定计决劝沮不能干乐天知命忧惧不能入困瘁而益坚穷否而不悔诚能用心如此者亦安肯草靡萍浮以索凿枘效乎礼之所弃者之所为哉抱朴子曰闻之汉末诸无行自相品藻次第群骄慢傲不入道检者为都魁雄伯四通八达皆背叛礼教而从肆邪僻防毁真正中伤非党口习丑言身行弊事凡所云为使人不忍论也夫古人谓通达者谓通扵道德达于仁义耳岂谓通乎防黩而达者淫邪哉有似盗跖自谓有圣人之道五者也此俗之伤破人论剧于冦贼之来不能经乆岂所损坏一服而已若夫贵门子孙及在位之士不惜典刑而皆科头袒体踞见宾客既辱天官又移染庸民后生晚出彼或以泾清之资或佻虚名而躬自为之则凡夫便谓立身当世莫此之为美也夫守礼防者苦且难而其人多穷贱焉恣骄放者乐且易而为者皆达焉于是俗人莫不委此而就彼矣世间或有少无清白之操业长以买官而富贵或亦其所知足以自饰也其党足以相引也而无行之子便指以为证曰彼纵情之恣而不妨其赫奕矣此束身履道而不免于贫贱矣而不知荣显者有幸而顿沦者不遇皆不由其行也然所谓四通八达者爱其附己为之履不及纳带不暇结携手升堂连袂入室出则接轸防则直致所惠则得多嘱托则常听所欲则必副言论则见饶有患则见救所论荐则蹇驴蒙龙骏之价所中伤则孝已受商臣之谈故小人之赴也若决积水于万刃之高堤而放烈火乎云梦之枯草焉欲望肃雍济济后生有式是犹之炙氷使燥积灰令炽矣
　　百里第二十八
　　抱朴子曰三台九列坐而论道州牧郡守操纲举领其官益大其事愈忧烦剧所重其唯百里重役以是乎出诛求之所丛赴牧守虽贤而令长不堪则国事不举万机有阙其损败岂徒止乎一境而已哉令长尤宜得人乃于台省之官也用之不得其人其故无他也在乎至公之情不行而任私之意不违也或父兄贵重而子弟以闻望见选或高人嘱托而凡品以无能见叙或是所宿念或亲戚匪他知其不可而能用此等亦时有快者不为尽无所中也要于不精者率多矣其能自效立勉循清约夙夜在公以求众誉惧风绩之不羙耻知己之谬举鲜矣庸猥之徒器小志近冒扵货贿唯富是图肆情恣欲颐指气使在所司官知其有足赖主人举劾弹纠终扵当解虑其结怨反见中伤不敢犯触而恣其贪残矣如此庶安得不困毒而离叛离叛者众则不得不屯聚而为群盗矣夫百寻之室挠扵分寸之飚千丈之陂溃于一蚁之穴何可不深防乎何可不深弭乎而秉斤两者或铨衡而任情掌柯斧者或曲防墨扵附己选之者既不为官择人而求之者又不自谓不任于是政而政荒牧民而民散或有浊骄奢而困百姓者矣或有苛虐酷烈而多怨叛者矣或有暗塞退愦而庶事乱者矣或有潦倒疏缓而致弛坏者矣或有好兴不而搜人力者矣或有藏飬逋逃而行凌暴者矣或有不晓法令而受欺防者矣或有以音声酒色而致荒者矣或有围碁摴蒱而废政务者矣或有田猎游饮而忘庶事者矣或有不省辞讼而刑狱乱者矣百姓不堪起为冦贼衅咎发闻置于丛棘亏君子之明益刑书之烦而民之荼毒亦已深矣夫用非其人譬犹被木马以繁缨何由骋迹以追风以坏龙当云雨安能辉耀景扵天衢哉若秉国之钧出纳王命者审良乐之顾盻不令跛蹇厕骐騄冒昧苟得暗扵自量者虑中道之颠踬不以驽蹇服鸾衡则何患庶绩之不康何忧四防之不退三皇岂足四五帝岂难六哉
　　接疏第二十九
　　抱朴子曰以英逸而遭大明则桑防未移而金兰之恊已固矣以长才而遇深识则不待历试而相知之情已审矣飘乎犹起鸿之乘劲风翩乎若腾鳞之蹑惊云也若以沉抑而可忽乎则姜不用于周矣若以疏贱而公可距乎则毛生不贵乎赵矣若积素行乃托政则宁戚不显于齐矣若贵宿名而委任则陈韩不录于汉矣明者举大略细不忮不求故能取威定功成天平地岂肯称薪而防数粒乃炊并瑕弃璧披毛索黡哉
　　钧世第三十
　　或曰古之着书者才大思深故其文隐而难晓今人意浅力近故露而易见比彼难晓犹沟浍之方江河蚁垤之并嵩岱矣故水不发昆山则不能扬洪流以东渐书不出英俊则不能备致远之韵焉抱朴子答曰夫论管宂者不可问以九陔之无外习拘阂者不可督以防萃之独见盖徃古之士匪匪神其形器虽冶铄扵畴曩然其精神布在乎方防情见乎辞指归可得且古书之多隐未必昔人故欲难晓或世异语变或方言不同经荒历乱埋藏积乆简编朽绝亡失者多或杂续残缺或脱去章句是以难知似若至深耳且夫尚书者政事之集也然未若近代之优文诏防军书奏议之清富赡丽也毛诗者华彩之辞也然不及上林羽猎二京三都之汪濊博富也然则古之子书能胜今之作者何也然守株之徒喽喽所玩有耳无目何肯谓尔其扵古人所作为神今世所着为浅贵远贱近有自来矣故新剑以诈刻加价弊方以伪题见宝也是以古书虽质朴而俗儒谓之堕扵天也今文虽金玉而常人同之于瓦砾也然古书者虽多未必尽美要当以为学者之山渊使属笔者得采伐渔猎其中然而譬如东瓯之木长洲之林梓豫虽多而未可谓之为大厦之壮观华屋之丽也云梦之泽孟诸之薮鱼肉之虽饶而未可谓之为煎之盛膳俞狄之嘉味也今与古诗书俱有义理而难于兼美方之于士并有德行而一人偏长艺文不可谓一例也比之于女俱体国色而一人独闲百伎不可混为无异也若夫俱论宫室而奚斯路寝之颂何如王生之赋灵光乎同游猎而叔田卢令之诗何如相如之言上林乎并美祭祀而清庙云汉之辞何如郭氏南郊之艳乎等称征伐而出车六月之作何如陈琳武军之壮乎则举条可以觉焉近者夏侯湛潘安仁并作亡诗白华由庚南陔华黍之属诸硕儒高才之赏文者咸以古诗三百未有足于偶二贤之所作也且夫古者事事醇素今则莫不雕饰时移世改理自然也至于锦丽而且坚未可谓之减于蓑衣辎軿妍而又牢未可谓之不及椎车也书犹言也若入谈语所谓如有胡越之接终不相解以此教戒人岂知之哉若易以易晓为辨则书何故以难知为好哉若舟车之代步渉文墨之改结防诸后作而善扵前事其功业相次千万者不可复缕举也世人皆知之快于曩矣何以独文章不及古邪
　　省烦第三十一
　　抱朴子曰安上治民莫善于礼弥纶人理诚为曲备然冠婚饮射何烦碎之甚邪人伦虽以有理为贵但当令足以叙等威而表情敬何在乎升降揖让之繁重跽拜俯伏之无已邪徃者天下乂安四方无事好古官长时或修之至乃讲试累月督以楚挞昼夜修习废寝与食经时学之一日试之执卷从事案文举动黜谪之罚又在其间犹有过悮不得其意而欲以此为生民之常事至难行也此墨子所谓累世不能尽其学当年不能防其事者也古人询于刍荛慱采童谣狂夫之言犹在择焉至扵墨子之论不能非也但其张刑开涂径浃人事备王道不能曲述耳至于讥葬厚刺礼烦未可弃也自建安之后魏之文武送终之制务在俭薄此则墨子之道有可行矣余以为丧乱既平朝野无为王者所制自今作古可命精学洽闻之士才任损益免于拘愚者使删定三礼割弃不要次其源流总合其事集以相从其烦重游辞异而理同者存之不可常行除之无所伤损卒可断约而举之勿令沉隐复有凝滞其吉防器用之物爼豆觚觯之属衣冠车服之制旗章采色之美宫室尊卑之品朝飨宾主之仪祭奠殡葬之变郊祀禘祫之法社稷山川之礼皆可减省务令约俭夫约则易从俭则用少易从则不烦用少则费薄不烦则莅事者无过矣费薄则调求者无苛矣拜伏谦让之节升降盘旋之容使足叙事无令小碎条牒各别易案用今五礼混扰杂饰纷错枝分叶散重出互见更相贯渉曲儒寻案犹多所滞驳难渐广异同无己殊理兼岁増月长自非至精莫不惑闷踌躇岐路之衢愁劳群疑之薮煎神沥思考校叛例尝有穷年竟不豁了治之勤苦决嫌无地呻吟寻析憔悴决角修之华首不立妨费日月废弃他业愁困后生真未央矣长致章句多扵本书今若破合杂俗次比种删削不抗其纲较其令炳若日月之着明灼若五色之有定息学者万倍之役弭诸儒争讼之烦将来达者观之当美扵今之视周矣此亦改烧石去血食之比无所惮难而恨恨于惜坏推车迟于去巢居也然守常之徒而卒闻此义必将愕然创见谓之狂生矣夫三王不相沿乐五帝不相袭礼而其移风易俗安上治民一也或革或因损益坏善何必当乘船以登山防马以渉川甲以升庙堂重裘以当隆暑乎若谓古事终不可变则棺椁不当代薪埋衣裳不宜改裸袒矣
　　尚博第三十二
　　抱朴子曰正经为道义之渊海子书为增深之川流仰而比之则景星之佐三辰也俯而方之则林薄之裨嵩岳也虽津涂殊辟而归于进德虽难于举趾而合于兴化故通人总原本以括流末士操纲领而得致焉古人叹息于才难故谓百世为随踵不以璞非昆山而弃耀夜之宝不以书不出圣而废助教之言是以闾陌之拙诗军旅之鞫誓或词鄙喻陋简不盈十犹见撰录亚次曲语百家之言与经一揆譬操水者器虽异而救火同焉犹针灸者术虽殊而攻疾均焉汉魏以来群言弥繁虽义深扵渊辞赡于波涛放之可以臻征祥于天上发嘉瑞于后土召环雉于大荒之外安圜堵于函夏之内近弭祸乱之阶远垂长世之祉然时无圣人目其品藻故不得骋骅騄之迹于千里之涂编近世之道于三坟之末也拘谨之徒桎梏浅溢之中挈瓶训诂之间轻奇贱异谓为不或云小道不足观或云广博乱人思而不识合锱铢可以齐重于山陵聚百十可以致数于亿兆群色防而衮藻丽众音杂而韶濩和也或贵爱诗赋浅近之细文忽薄深羙富博之子书以磋切之至言为呆拙以华之小辩为妍巧真伪颠倒玉石混淆同广乐于桑间钧龙章于卉服悠悠皆然可叹可慨者也或曰着述虽繁适可以品辞耀藻无于得失未若德行不言为训故颜闵为上而防夏乃次四科之格学本而行末然则缀文固为余事而吾子不褒崇其源而独贵其流可乎抱朴子答曰德行为有事优劣易见文章防妙其体难识夫易见者粗也难识者精也夫唯粗也故铨衡有定焉夫唯精也故品藻难一焉无故舍易见之粗而论难识之精不亦可乎或曰德行者本也文章者末也故四科之序文不居上然则着者糟粕之余事可传者祭毕之刍狗卑高之格是可识矣文之体略可得闻乎抱朴子答曰筌可以弃而鱼未获则不得无筌文可以废而道未行则不得无文若夫翰迹韵略之宏促属辞比事之疏密源流至到之修短蕴借汲引之深浅其悬绝也虽天外毫内不足以喻其辽邈其相倾也虽三光耀熠不足以方其巨细龙渊铅铤未足譬其锐钝鸿羽积金未足比其轻重清浊参差所禀有主朗昩不同科强弱各殊气而俗士唯见能染毫画者便槩之一例斯伯牙所以永思钟子郢人所以格斤不运也盖刻削者比肩而班狄擅绝手之称援琴者至众而防襄专知音之难廐马千驷而骐骥有邈群之价美人万计而威施有超世之容盖有远过众者也且文章之与德行犹十尺之与一丈谓之余事未之前闻夫上天之所以垂象唐虞之所以为称大人虎炳君子豹蔚昌旦定圣谥扵一字仲尼从周之郁莫非文也八卦生鸾隼之所被六甲出灵龟之所负文之所在虽贱犹贵犬羊之鞟未得比焉且夫本不必皆参末不必悉薄譬若锦绣之因素地珠玉之居蚌石云雨生于肤寸江河始于咫尺尔则文章虽为德行之次未可呼为余事也或曰今世所为多不及古文章着述又亦如之岂气运衰杀自然之理乎抱朴子答曰百家之言虽有步起皆出硕儒之思成才士之手方之古人不必悉减也或有汪濊旷合契作者内辟不测之深源外播不匮之远流其所祖述也长其所防绎也妙变化不系滞于防矩之方圆旁通不凝阂扵一涂之逼促是以偏嗜酸醎者莫能知其味用思有限者不能得其神也夫应龙徐举顾盻凌云汗血缓步呼吸千里而蝼蚁怪其无阶而高致驽蹇患其过己之不渐也若夫驰骤扵诗论之中周旋于传记之间而以常情览巨异以褊量测无涯以至粗求至精以甚浅揣甚深虽始自髫齓讫于振素犹不得也夫赏其快者必誉之以好而不得晓者必毁之以恶自然之理也于是以其所不解者为虚诞慺【力候切敬也】诚以为尔未必为情以伤物也又世俗率神贵古者而黩贱同时虽有追风之骏犹谓之不及造父之所御也虽有连城之珍犹谓之不及楚人之所泣也虽有拟断之剑犹谓之不及欧治之所铸也虽有起死之药犹谓之不及和鹊之所合也虽有超群之人犹谓之不及竹帛之所载也虽有益世之书犹谓之不及前代之遗文也是以仲尼不见重扵当时大见嗤薄扵比肩也俗士多云今山不及古山之高今海不及古海之广今日不及古日之今月不及古月之朗何肯许今之才士不减古之枯骨重所闻轻所见非一世之所患矣昔之破琴剿者谅有以而然乎
　　汉过第三十三
　　抱朴子曰历览前载逮乎前代道防俗弊莫剧汉末也当涂端拱阉官之徒操防神器秉国之钧废正兴邪残人害意噂沓背憎即聋从昧同恶成群汲引奸党吞财多藏不知纪极而不能散锱铢之薄物施振清防之穷俭焉进官则非多财者不达也狱讼则非厚货者不直也官高势众力足防才而不能发毫之片言进益时之翘俊也其所用也不越扵妻妾之戚属其惠泽也不出乎近习之所庸莫戒臧文位之讥靡追解狐防私之义分禄以拟王林致事以游方回故列子比屋而门无郑阳之恤高概成群而不遭暴生之荐抑挫独立推进附己此樊所以掩口冯唐所以永慨也扵时率皆素餐偷容掩德蔽贤忌有功而为之疾清白而排之讳忠谠而陷之恶特立而摈之柔媚者爱崇饰之佑方棱者讪弃之患飬豹狼而歼驎虞殖枳棘而剪椒桂于是傲兀不检丸转萍流者谓之伟大量苛碎峭崄懐螫挟毒者谓之公方正直令色警慧有猊无心者谓之机神朗彻利口小辩希指巧言者谓之标领清妍猝突召衅骄矜轻脱者谓之巍峨瑰杰嗜酒好色阘茸无疑者谓之率任不矫求取不廉好夺无足者谓之高矌达节蓬发防服游集非者谓之通美泛爱反经诡圣顺非而博者谓之庄老之客嘲防嗤妍凌上侮慢者谓之萧豁雅韵毁方投圆面从响应者谓之绝伦之秀凭倚权豪拥货居奇者谓之知变之奇懒防文书望空下名者谓之业大志高仰赖强亲位过其才者谓之雄豪之匹输货势门以市名爵者谓之轻财贵义结党合誉行与口违者谓之以文防友左道邪术假托怪者谓之通灵神人卜占小数诳饰祸福者谓之知来藏往□马弄槊【山角切】一夫之勇者谓之上将之略舍离道德偶俗而言者谓之英才硕儒若夫体亮行高神清量远不谄笑以取悦不曲言以负心含霜履雪义不苟合据道推方嶷然不群风虽疾而枝不挠身虽困而操不改进则切辞正论攻过箴阙退则端诚杜私知无不为者谓之暗昧至若夙兴夜寐退食自公忧劳损益毕力为政者谓之小器俗吏扵是明哲色斯而幽遁高俊括囊而佯愚疏贱者奋飞以择木絷制者曲从而朝隐知者不肯吐其秘勇者不为致其果毅忠謇难退奸凶得志邪流溢而不可遏也伪涂辟而不可杜也乃臻乎凌上替下盗贼多有宦者夺人主之威三九死庸竖之手忠贤望士谓之党人囚捕诛锄天下嗟嗷无罪无辜闭门遇祸微烟起于萧墙而飚焚徧于宇宙浅隙发于肤寸而波涛漂乎四极金城屠于庶冦汤池航于一苇劲锐望尘而氷泮征人倒戈而奔北飞锋荐于扆闼左衽掠于禁省禾黍生于庙堂榛莠秀乎玉阶云观变为狐兔之薮象魏化为虎豹之蹊东序烟烬于委灰生民燋沦于渊火凶家害国得罪竹帛良史无褒言金石无德音夫何为哉失人故也
　　吴失第三十四
　　抱朴子曰吴之杪季殊代同疾如前失之于彼不能改于此鉴乱亡之未远而蹑倾车之前轨睹轵道之争首而忘及身之祸笑虮虱之晏安不觉事异而患等见竞济之舟沉而不知殊涂而均溺也余生于晋世所不见余师郑君具所亲悉毎诲之云吴之晚世尤剧之病贤者不用滓充序纪纲驰紊吞舟多漏贡举以厚货者在前官人以党强者为右匪富匪势穷年无冀德清行高者懐英逸而抑沦有才有力者蹊青云以官跻主昏于上臣欺于下不党不得不竞不进背公之俗弥剧正直之道遂坏于是斥鴳因惊风以凌霄朽舟托迅波而电迈鸾凤卷六翮于丛棘鹢首滞潢污而不棹矣秉继之佐牧民之吏非母后之亲则阿谄之人也进无补过拾遗之忠退无听讼之干虚谈则口吐氷霜行己则守污泥滓以毁誉为织以威福代稼穑车服则光可以鉴丰屋则群乌爰止叱咤迅于雷霆祸福速于神势利倾于郡储积富乎公室出饰翟黄之卫从入游玉根之藻棁僮仆成军闭门为市牛羊掩原隰田池布千里外有鱼餐濯裘之俭以赵宣平仲之名内崇陶侃文信之警实有安昌董邓之污虽造宾不沐嘉防之待饥士不蒙升合之救而金玉满堂妓妾溢房商贩千艘腐谷万庾园囿拟上林馆第僭太极粱肉余于犬马积珍溢于帑藏其接士也无葭莩之薄其自奉也有尽理之厚或有不开律令之篇卷而大理之位不识几案之所置而处机要之职不知五经之名目而享儒官之禄不闲尺之寒暑而坐着作之地笔不狂简而爱驳议之荣低眉垂翼而充奏劾之选不辨人物之精粗而委以品藻之政不知三才之军势而遽轩节盖之下屡为奔北之辱将而不失前锋之显号不别菽麦之同异而霟司顾问之近任夫鱼质龙文似是而非遭水而喜见即悲虽临之以斧之威诱之以倾城之宝犹不能奋铅锋于犀兕骋驽蹇以追风非不忌重诛也非不悦美赏也才不胜任无可柰何而欲与之缉熙百揆济大务犹托万钧扵赤舟之上求千钟于升合之中绁刍狗而责卢鹊之效鞲鸡鹜而崇鹰扬之功其不可用亦较然矣吴主不此之思不加夕佞谄凡庸委以重任危机急弩亡征着扵日月而自谓安于峙岳唐虞可仰也目力疲于绮灿而不以证献言之邪正谷帛靡于不而不以赈战士之冻馁心神悦于爱媚而不以念存亡之理盖轻乎崇替之源而忽乎宗庙之重者也郑君又称其师左先生隐居天柱山不营禄利不友诸候然心愿太平忧桑梓乃慨然永叹于蓬屋之下告其门生曰赤符寝耀黄精载起缵枢纽于太回紫盖于鹑首继天理物光宅东夏惠风于区外泽洽于宇内重译接武共楛盈庭荡荡巍巍格于上下承平宇宙因循甚易而五谧响南风不咏上不获防己之道下不闻康哉之歌飞龙翔而不集渊虬蟠而不跃驺虞翳于防昧朱华芽而不秀阴阳相沴寒燠缪节七政告防陵谷易所殷雷鞫磕于龙潜之月凝霜肃杀乎朱明之运土烛不照沉醴不涌疆场多垒嘉禾不遂岂其他哉诚由四防不去元恺不举用者不贤贤者不用也然高慨量懐玉守净志无欲扵物藏器渊沈得意遗世非礼不动非时不见困而无闷穷而不悔乐天任命混一荣辱进无悦色退无戚容者固有伏死乎瓮牗安肯衒沽以进趋揭其不赀之宝以竞燕石之售哉孔墨之道昔曾不行孟轲扬雄亦居困否有德无时有自来耳世无离朱皂白混焉时乏管青骐蹇揉焉砾积于金匮瑾瑶委乎沟洫匠石而遐沦梓豫忽而莫识己矣悲夫我生不辰弗先弗后将见吴土之化为晋城南民之变成北也言犹在耳而孙氏舆衬抱朴子闻之曰二君之言可为来戒故录于篇欲后代知有吴失国匪降自天也若苟讳国恶纤芥不贬则董狐无贵于直笔贾谊将受讥于过秦乎
　　守塉第三十五
　　抱朴子曰余友人有潜居先生者慕寝丘之莫争间塉土以茸宇锐精艺之文意忽学稼屡失有年饥色在颜或人难曰知礼因扵廪实博施由乎货丰高出于有余俭生乎不足故十千美于诗人食货首乎八政躬稼基克配之业耦耕有不改之乐奇士之居也进则侣鸿鸾以振翮退则参陶白之理生仕必伯玉居必千金是以昔人必科膏壤以分利勤四体以稼穑播原菽之与与茂嘉蔬之翼翼收牟秬之千仓积我庾之惟亿出连以游畋入候服而玉食而先生之宅此也亢阳则出谷飏尘重阴则防天凌丘陆无含秀之苖水无吐穗之株稗粝旷扵圌廪薪防废于庖厨怡尔执待免之志坦然无去就之谟吾恐首阳之事必见于今丹山之困可立而须人为子寒心子何宴然而弗忧也夫睹机而不作不可以言明安土而不移众庶之常事岂玩鲍者忘兰而失迷者易性乎何先生未寤之乆也鄙人惑焉不识所谓夫衮冕非御镝之服典诰非救饥寒之具也胡不视沃衍扵四郊躬田畯之良业舍六艺之迂阔收万箱以贩乏乎潜居先生曰夫聩者不可督之以分雅郑瞽者不可责之以别丹漆井鼃不可语以沧海庸俗不可以经术吾子苟知老农之小功未喻面墙之巨拙何异拾琐沙而捐隋和向炯烛而背白日也夫好尚不可以一概核趋不可以彼我易也夫欲隮阆风陟嵩华者必不留行于丘垤意在乎防南溟泛沧海者岂睱逍遥于潢洿是以注清听于九韶者邑人之声不能悦其耳烹太牢享方丈者荼蓼之味不能甘其口鹍鹏戾赤霄以高翔鹡鸰傲蓬林以鼓翼洿陆殊途亦飞之极晦朔甚促朝菌不识蜉蝣忽忽于寸阴野马六月而后息鲦鲋泛滥以暴鳞灵虬勿用乎不测行业乖舛意何可得余虽藜餐之不充而足于鼎食矣故列子不以其乏而贪郑阳之禄曾参不以其贫而易晋楚之富夫收微言扵将坠者周孔之遐武也情孜孜以为利者孟叟之罪人也造远者莫防兼通扵岐路有为者莫防并举于耕学体瘁而神豫亦何病于居约且又处塉则劳劳则不学清而清至矣居沃则逸逸则不学奢而奢来矣清者福之所集也奢者祸之所赴也福集则虽防可奢虽衰可兴焉祸赴则虽强可弱虽存可亡焉此不期而必防不招而自来也故君子欲正其末必端其本辍其流则遏其源故道德之功建而奓靡之门闭矣姜望至德而佃不复种重华大圣而渔不偿网然后玉璜表营丘之祚大功有二十之高何必讥之以惰而察才以相士乎夫二人分财取少为防余今让天下之丰沃处兹之埆安昌之膏腴取北郭之无欲诚万物之可细亦何徃而不足哉北辰以不改为众星之尊五岳以不迁为群望之宗蟋蟀屡移而不贵禽鱼餍深则逢患方将垦九典之芜秽播六德之嘉厥田邈扵上土之科其收盈乎天地之间何必耕耘为务哉昔衣以弃财止盗庾氏以椎璧厉贪疏广散金以除子孙之祸叔敖取塉以弥可欲之忧牛缺以载珍致冦陶以多藏召殃得失较然可无鉴乎于是问者抑然良乆口张而不防嗑首俛而不防仰慨而嗟乎始吾立不朽之言者不以产业汨和追下帷之绩者不以窥园防目子以雏之甘呼鸳擗蟹之计要猛虎岂不陋乎鄙哉子之不夙知也
　　安贫第三十六
　　抱朴子曰昔汉火寝耀龙战虎争九有堛裂三家鼎据有乐天先生者避地蓬转播流岷益始处昵于文休未见知于孔明而言高行方独立不群时人惮焉莫之或与时二公之力不防违众遂令斯生沉郁衡华齿渐桑榆而韦布不改而时主思贤不闻不知当途之士莫举莫贡潜侧武之陋巷窜防枢之蓬屋进废经世之务退忘治生之事藜餐屡空朝不谋夕于是偶俗公子造而诘之曰盖闻有伊吕之才者不乆滞于穷贱懐猗顿之术者不长处扵饥寒达者贵乎知变智者验乎不贵故范生出则防吴伯越为命世之佐入则货殖营生累万金之赀夫贫在六极富在五福诗美哿矣易贵聚人垂饵香则鳣鲔来悬赏厚则果毅奋长卿所以解犊鼻而拥朱旄曲逆所以下席扉而享茅土不韦所以食十万之邑绛候所以防囹圄之困也故下卿俭而获悔咎之辱漂妪丰而千金之报先生无少伯之奇略专锐思乎六经忽绝粮之实祸慕不朽之虚名耻诡遇以干禄羞衒沽以要荣冀西伯之方略俟黄河之将清甘列子之菜色邈全神而遗行何异图画骐骥以代徒行之劳遥指海水以解口焦之渴张鱼网扵峻极之巅施钓缗于修木之末虽自以为得所犹未免乎迂阔也事无身后之功物无违时之盛今海内分英雄力竞象恭防天猾夏放命驽蹇星驰以兼路豺狼奋口而交争当途投以讼屈素士尘以履径纯儒释皇道而治五霸之术硕生弃四科而恤月旦之评筐篚实者进于草莱乏资地者退于朝廷握黄白者排金门而陟玉堂诵方防者结世仇而委泥泞贽币浓者瓦石成珪璋请托薄者龙骏弃林垧党援多者偕惊飚以凌云交结狭者侣跛鳖以沉泳夫丸泥不防遏彭蠡之沸腾独贤亦焉防反流遁之失正今先生入无儋石之储出无束修之调徒含章如凤龙文如虎豹吐之如波涛陈之如锦绣而冻饿扵擐堵何计防之可吊奚不泛轻舟以托讯御飞帆以远之交瑰货于朔南收金碧扵九疑迪焦烈之遐武縻好爵于清时徒疲劳于述作岂蝉蜕之有期也独苦身以为名乃黄老之所嗤也乐天先生答曰六艺备研八索必该斯则富矣振翰摛藻德音无穷斯则贵矣求仁仁至旃焉如夫栖重渊以颐灵外万物而自得遗纷埃于险涂澄精神于默不窥牖以遐览判防言而靡惑虽复设之以台鼎尔而弗革也曷肯忧贫而与贾竖争利戚穷而与凡琐竞达哉吾子苟知商贩可以崇宝耕耘可以免饥不识逐麋者不顾道远者不到迟也且夫尚父之鼓刀素首乃吐奇也万钧之为重冲飚不防移萧韶未九成灵鸟不纡仪也是以俟扶揺而登苍霄者不充诎扵蓬蒿之杪骋兰筋以陟六方者不争途乎蹇驴之群大孝必畏辱亲之险故子春战悸于下堂上智不贵难得之才故唐虞捐金而抵璧明哲消祸于未来知士闻利则虑害而吾子讯仆以泛舟孜孜扵润屋劝隋珠之弹雀探虎口以夺肉轻遗体于不测触重险以远至忘肤发之明戒寻干没扵难冀若乃焚轮倾岩木防石飞阳候山峙洪涛崔巍轻艘尘漂力与心违徒嗟泣而罔建乃悟达者之见防也昔回宪以清苦称高陈平以无金免危广汉以好利丧身牛缺以载宝灰縻匹夫枉死于懐璧丰狐召灾于美皮今吾余以诲盗之业敦余以召贼之防进酖酒以献酬非养寿之忠益夫士以三坟为金玉五典为琴筝讲肄为钟鼓百家为笙簧使味道者以辞饱酣德者以义醒超流俗以高蹈轶亿代而扬声方长驱以独徃何货贿之秽情夫藏多者亡厚好谦者忌盈含夜光者速剖循覆车者必倾过载者沉其舟欲胜者杀其生盖下士所用心上德所不营也于是问者茫然自失请备门生之末编永宝长生之良方焉
　　仁明第三十七
　　抱朴子曰门人共论仁明之先后各具所见乃以谘余余告之曰三光垂象者干也厚载无穷者坤也干有仁而兼明坤有仁而无明卑高之数不亦邈乎夫唯圣人与天合德故唐尧以钦明冠典仲尼以明义首篇明明在上元首之尊称也明哲保身大雅之绝踪也蜎飞蠕动亦有仁故其意爱于长育哀伤着于啁噍【上竹交切下子切】然赴坑井而无猜入罻罗而无觉有仁无明故并趋祸而忧失炽潜景以易组圭结栋宇以免巢穴选禾稼以伐毒烈制衣裳以改祼饰役舟楫以济不通服牛马以息负步序等威以振祸乱造器械以戒不虞创书契以治百官制礼律以肃风教皆大明之所为非偏人之所辨也夫心不违仁而明不经国危亡之祸无以杜遏亦可知矣夫料盛衰于未兆探机事于无形指倚伏扵理外距浸润扵根生者明之功也垂恻隐于昆防虽见犯而不校睹觳而改牲避行苇而不蹈者仁之用也否则明者才也仁者行也杀身成人之行可以勉而至鉴测幽之明难妄假精粗之分居然殊矣夫体不忍之仁无臧否之明则心惑伪真神乱朱紫差等不分邪正不识不逮安危则一身之不保何所立以济物乎昔姬公非无友于之爱而涕泣以防亲石碏非无天性之慈而割私以奉公盖明见事体不溺近情遂为纯臣以利断恩仁用明以计抑仁仁可时废而明不可无也应天革命以其明也徐偃修仁以朝同班外坠城池之险内无戈甲之备亡国破家不明之祸也门人曰仲尼叹明仁为任重而道远又云人而不仁如礼何若圣与仁则吾岂敢孟子曰仁宅也义路也人无恻隐之心非仁也三代得天下以仁失天下以不仁此皆圣贤之格言竹素之显证也而先生贵明未见典据小子蔽暗所惑焉抱朴子答曰古人云好仁不好学其蔽也愚子近之矣曩六国相吞豺虎力竞高权诈而下道德尚杀伐而废退让孟生方欲抑顿贪残褒隆仁义安得不勤勤谆谆独称仁耶然未有片言云仁胜明也譬犹疫疠之时医巫为贵异口同辞唯论药石岂可便谓针艾之伎过扵长生乆视之道乎且吾以为仁明之事布于方防直欲切理示大较精神举一隅耳而子犹日用而不知云明事之无据乎干称大明终始六位时成是立天以明无不包也坤云至防万物资生是地德以仁承顺而已先后之理不亦炳然诗云明明上天照临下土明明天子令闻不已易曰王明并受其福幽赞神明神而明之此则明之与神合体诚非纯仁所防企及也孔子曰聪明神武不云聪仁又曰昔者明王之治天下不曰仁王春秋传曰明德惟馨不云仁德书云元首明哉不曰仁哉老子叹上士则曰明目四达其衰薄则曰失道而后德失德而后仁易曰王者南面向明不云向仁也我欲仁斯仁至矣又曰为仁由己斯则人人可为之也至于聪明何可督哉故孟子云凡见赤子将入井莫不趋而救之以此观之则莫不有仁心但厚薄之间而聪明之分时而有耳昔崔杼不杀晏婴夫杼为大不仁而有小仁然则奸臣贼子犹防有仁矣门人又曰易称立人之道曰仁与义然则人莫大扵仁也抱朴子答曰所以云尔者以为仁在于行行可立为明并于神必须天授之才非所以训故也
　　博喻第三十八
　　抱朴子曰盈乎万钧必起于锱铢竦秀凌霄必起于分毫是以行潦集而南就无涯之矌寻常积而圃致极天之高
　　抱朴子曰骋逸防迅者虽遗景而不劳因风凌波者虽济危而不倾是以元凯分职而则天之勋就伊吕既任而革命之功成
　　抱朴子曰琼艘瑶楫无渉川之用金弧玉无激矢之防是以介洁而无政事者非拨乱之器儒雅而乏治略者非翼亮之才
　　抱朴子曰阆风圃不借高于丘垤悬结绿不假观于琼珉是以英伟不群而幽蕙之芬骇峻概独立而众禽之响振
　　抱朴子曰氷炭不衒防于冷瑾瑜不证珍而体着是以君子恭己不恤乎莫知至人尸居心遗乎毁誉抱朴子曰冲飚倾山而不能效力于秋毫火铄金石而不能耀烈于汜泾是以淮阴善战守而拙理治之策绛侯安社稷而乏承对之给
　　抱朴子曰狥名者不以授命为难重身者不以近欲累情是以纪信甘灰麋而不恨杨朱同一毛于连城抱朴子曰小鲜不解灵虬之远防凫鹥不知鸿鹄之非匹是以耦耕者笑陈胜之投耒浅识者嗤孔明之抱膝抱朴子曰纯钩之锋验于犀兕宣慈之良效于明试是以同否则元凯与斗筲无殊并任则騄骐与驽骀不异抱朴子曰器非瑚簋必进锐而退量拟伊吕虽发晚而到早是以鹪鹩倦翮犹不越乎蓬杪鸳雏徐起顾眄而唳苍昊
　　抱朴子曰九断四属者蕰藻所以表灵摧柯碎叶者茝蕙所以増芬是以夷吾桎槛而建匡合之绩应侯困辱而着入秦之勋
　　抱朴子曰所竞者细则利同而雠结善否殊涂则事异而结生是以嫫母宿瘤恶见西施之艳容商臣小白憎闻延州之退耕
　　抱朴子曰精钝舛迹则凌迟者愧恨壮弱异科则扛鼎者见忌是以淮阴显擢而庸悒懊以疾其趋武安功高而范睢饰谈以破其事
　　抱朴子曰必死之病不下苦口之药朽烂之材不受雕镂之饰是以比干匪躬而剖心扵精忠田丰见防而夷戮于言直
　　抱朴子曰峄阳孤桐不能无柱而激哀响大夏孤竹不能莫吹而吐清声是以官卑者稷卨不能康庶绩权薄者伊周不防臻升平
　　抱朴子曰登峻者戒在于穷高济深者祸生于舟重是以西秦有思上蔡之李斯东越有悔盈机之文种抱朴子曰刚柔有不易之质贞桡有天然之性是以百鍊而南金不亏其真危困而烈士不失其正
　　抱朴子曰不以其道则富贵不足居违仁舍义虽期颐不足吝是以卞随负石以投渊仲由甘心以赴刃抱朴子曰卑高不可以一槩齐餐廪不可以劝沮化是以惠施患从车之荣少庄周忧得鱼之方多
　　抱朴子曰出处有氷炭之殊躁静有飞沉之异是以墨翟以重茧怡颜北叟以遗世得意
　　抱朴子曰适心者交浅而爱深忤神者接乆而弭乖是以声同则倾盖而若眤道异则白首而无爱
　　抱朴子曰艅艎鹢首涉川之良器也棹之以北狄则沉漂于波流焉蒲梢汗血迅趋之骏足也御非造父则倾偾于险涂焉青萍豪曹剡之精绝也操者非羽越则有自伤之患焉劲兵锐卒拨乱之神物也用者非明哲则速自焚之祸焉
　　抱朴子曰天秩有不迁之常尊无礼犹犯遄死之重刺是以洲之禽兽虽能言而不得厕贵牲蛩之负蹶虽寄命而不得为仁义
　　抱朴子曰谤讟不可以巧言弭实恨不可以虚事释释之非其道弭之不由理犹懐氷以遣冷重炉以却暑逐光以逃影穿舟以止渴矣
　　抱朴子曰明主官人不令出其器忠臣居位不敢过其量非其才而妄授非所堪而任犹氷碗之盛沸汤葭莩之包烈火缀万钧于腐索加倍载于扁舟
　　抱朴子曰豹狐之裘不为负薪施九成六变不为聋夫设高唱远和不为庸愚吐防身致果不为薄德作抱朴子曰民财匮矣而求不已下力竭矣而役不休欲怨难而不生觊其宁之惟永犹断根以续枝割背以裨股刻目以广明剜耳以开聪也
　　抱朴子曰法无一定而慕权宜之随时功不倍前而好屡变以偶俗犹剸高马以适卑车削附踝以就履断长剑以赴短鞞割尺壁以纳促匣也
　　抱朴子曰巨波之修鳞不出穷谷之隘鸾栖之峻木不秀培塿之卑九畴之格言不吐庸猥之口金版之高不出恒民之懐睹百抱之枝则足以知其本之不细睹汪濊之文则足以觉其人之渊防
　　抱朴子曰桑林郁蔼无栢木之凄冽膏壤带郭无解黔敖之然茧绨纨绮此之自出千仓万箱于是乎生故识远者贵本见近者务末
　　抱朴子曰体粗者系形知精者得神原始见终者有推源之绪得之未朕者无假物之因是以昼见天地未足称明夜察分毫乃为绝伦
　　抱朴子曰芳藻春耀不能离柯以乆鲜吞舟之鱼不防水而摄生是以名羙而实不副者必无没世之风位高而器不称者不免致冦之败
　　抱朴子曰忍痛苦之药石者所以除伐命之疾婴甲胄之重冷者所以扞镝之集洁操履之拘苦者所以全防萃之业纳拂心之至言者所以无易方之惑也抱朴子曰鸾竞粒扵庭场则爱防于鸡鹜龙鳞杂厕于刍豢则见黩于六牲是以商老栖峻以播邈世之操卞随赴深以全遗物之声
　　抱朴子曰浚井不渫则泥泞滋积嘉不耘则荑莠弥漫学而不思则疑阂实繁讲而不精则长惑丧功抱朴子曰积万金于箧柜虽俭乏而不用则未知其有异于贫窭懐逸藻于胸心不寄意于翰素则未知其有别于庸猥
　　抱朴子曰南威青琴姣冶之极而必俟盛饰以增丽回赐防夏虽天才隽朗而实须坟诰以广智
　　抱朴子曰丹帏接网组帐重防则丑姿翳矣朱漆致饰错涂炫耀则枯木隐矣是以六艺备则卑鄙化为君子众誉集则孤陋邈乎贵游
　　抱朴子曰繁林翳荟则羽族云萃渊渊浩汗则鳞群竞赴德业广则宅心者众瑕录用即远懐近集
　　抱朴子曰寻飞绝景之足而不能骋逸放扵吕梁凌波泳渊之属而不能陟峻而攀危故离朱剖秋毫扵百步而不防辨八音之雅俗子野合通灵之绝响而不防指白黑于咫尺
　　抱朴子曰四聪广辟则羲和纳景万仞虚已则行潦交赴故博采之道则异闻毕集庭燎之耀辉则奇士叩角诽谤之木设则有过必知敢諌之鼓悬则直言必献抱朴子曰能言莫不褒尧政不必皆得也举世莫不贬桀事不必尽失也故一条之枯不损繁林之蓊蔼蒿麦冬生无解觱发之肃杀西施有所恶而不能减其羙者羙多也嫫母有所善而不能救其丑者丑笃也
　　抱朴子曰身与名难两济功与神鲜并全支离其德者苦而必安用以适世者乐而多危故鸷禽以奋击拘絷言鸟以智慧见笼琼瑶以符采剖判三金以琦玩冶铄兰以芬馨剪刈文梓以含音受伐是以翠虬睹伯益而登云灵值孟戏而反丹穴子永叹天伦之伟漆园悲绣之牺
　　抱朴子曰万麋倾角猛虎为之含牙千禽鳞萃鸷鸟为之握爪是以四国流言公旦不能遏谤者盈路子产无以塞
　　抱朴子曰威施之艳粉黛无以加二至之气吹嘘不能増是以懐英逸之量者不矜风格以示异体邈俗之器者不恤小誉以狥通
　　抱朴子曰麟止仪所患在少狐鸣枭呼世忌其多是以俊乂盈朝而求贤者未倦谗佞作威而忠贞者切齿抱朴子白多力何必孟贲乌获逸容岂唯郑旦毛嫱飚迅非徒骅骝骕驦立断未独湛卢干将是以能立素王之业者不必东鲁之丘能治骨枯之仁者不必西邻之昌
　　抱朴子曰灵振响于朝阳未有惠物之益而莫不澄听于下风焉鸱枭宵集于垣宇未有分毫之损而莫不掩耳而注谪焉故善言之徃无远不悦恶辞之来靡近不忤犹日月无谢于贞明枉矢见忌扵暂出
　　抱朴子曰影无违形之状名无离实之文故无源之水必不防扬长流以东渐非时之华必不能稽辉藻于氷霜
　　抱朴子曰锯牙之兽虽低伏而见惮挥斧之虫虽跧形而不威君子穷而不可轻小人轩冕达而不足重抱朴子曰麟逍遥大荒之表故无机阱之祸灵鸧振趐玄圃之峰以违罩罗之患何必曲穴而永懐怵何必衔芦而惨惨畏容故充乎宰割之用者必爱乎刍豢者也给乎煎熬之膳者必安乎庭立者也
　　抱朴子曰聪者贵于理遗音于千载之外而得兴亡之迹明者珍于鉴群于寒瘁之中而抽匡世之器若夫聆繁防之响而顾问于庸工非延州之清听也枉英远之才而谘之于常人非独见之奇识也故与不赏物者而论用凌侪之器是使瞽者指五色也与妬胜己者而谋举疾恶之贤是放狐议治裘也
　　抱朴子曰鸗驳危苦于崄峻之端不乐咈守之役吉光饥渴于氷霜之野不愿牺牲之饱孤竹不以绝粒易鹿台之富子防不以困匮贸铜山之丰
　　抱朴子曰志合者不以山海为远道乖者不以咫尺为近故有防涉而防集亦或密迩而不接
　　抱朴子曰华衮灿烂非色之功嵩岱之峻非一篑之积故九子任而康凝之绩隆四士授而佐命之勋着抱朴子曰翠虬无趐而天飞螣蛇无足而电鹜鳖无耳而善闻蚓无口而扬声故皋繇喑而与辩者同功晋野瞽而与离朱齐明
　　抱朴子曰官达者才未必当其位誉羙者实未必副其名故锯齿不能咀嚼箕舌不能别味壶耳不能理音剑鼻不能识气釜目不能摅望舒之景床足不能追奔马之逝
　　抱朴子曰路人不能挽劲命中而识养由之射颜子不能操辔挟防而知东野之败故有不能下基而经目识黑白不能徽而过耳解郑雅者也
　　抱朴子曰垂防万亩者必出峻极之岭防天襄陵者必发涓滴之源盖世之勋必有绝伦之器定倾之算必吐冠俗之懐是以蟭螟之巢无乘风之羽沟浍之中无宵朗之琦
　　抱朴子曰冲飚焚轮原火所以增炽也而萤烛值之以反灭甘雨膏泽嘉生所以繁荣也而枯木得之以速朽朱轮华毂俊民之大宝也而负乘之以召祸鼎食万钟宣力之报也而近才受之以覆餗
　　抱朴子曰屠犀为甲给乎专征之服裂翠为华集乎后妃之首虽出幽谷迁于乔木然为二物之计未若栖窜于林薄摄生乎榛薮也故灵龟宁曳尾于涂中而不愿巾笥之宝泽雉乐十步之啄以违鸡鹜之祸
　　抱朴子曰偏才不足以经周用长不足以济众短是以鸡知将旦不能究阴阳之历数鹤识夜半不能极晷景之道度山鸠知晴雨于将来不能明天文蛇蚁知潜水之所居不能达地理
　　抱朴子曰禁令不明而严刑以静乱庙不精而穷兵以侵邻犹钐禾以计蝗防伐木以杀蠧蝎食毒以中蚤虱彻以逐雀鼠
　　抱朴子曰锐产乎钝石明火炽乎暗木贵珠出乎贱蚌羙玉出乎丑璞是以不可以父母限重华不可以祖祢量卫霍也
　　抱朴子曰志得则颜怡意失则容戚本朽则末枯源浅则流竭有诸中者必形乎表发乎迩者必着乎远抱朴子曰妍姿媚猊形色不齐而悦情可均丝竹金石五声诡韵而快耳不异缴飞钩沉罾举罝抑而有获同功树勋立言出处殊涂而贵一致
　　抱朴子曰利丰者害原质羙者召灾是以南禽歼于藻羽穴豹死扵文皮鳣鲤积而渊涸麋鹿聚而繁林焚金玉崇而冦盗至名位高而忧愦集
　　抱朴子曰啇风霄肃则絺扇废登危陟峻则轻舟弃干戈云扰则文儒退丧乱既平则武夫黜
　　抱朴子曰值价万金者不待见其物而好恶可别矣条枝连抱者不候围其木而巨细可论矣故望洪涛之防天则知其不起乎潢汗之中矣观翰章之汪濊则知其不出乎章句之徒矣
　　抱朴子曰丹华绿草不抱于曲瘁之株紫芝芳莠不限于斥卤之壤是以受珪以告成者生于四罪之门承历数于文祖者出于顽嚚之家
　　抱朴子曰善言居室则靡远不应枉直不中则无近不离是以宋野有退舍之荧惑殷朝有外奔之昵属白环至自少广之表鹿马变于萧墙之里
　　抱朴子曰荆卿朱亥不示勇于怯弱之门孟贲冯妇不奋戈防于俚侠之群英儒硕生不饬细辩于浅近之徒达人伟士不变皎察于流俗之中
　　抱朴子曰盘旋揖让非御冦之容贯甲缨胄非庙堂之饰垂绅振佩不可以挥刃争兵规行矩步不可以救火拯溺
　　抱朴子曰乾坤陶育而庶物不识其惠者由乎其益无方也大人神化而群细不觉其施者由乎治之于未有也故可知者小也易料者少也
　　抱朴子曰娥英任姒不以蚕织为首称汤武汉高不以细行招近誉故澄视于三辰者不遑纡鉴于井谷清于韶濩者岂暇垂耳扵桑间
　　抱朴子曰肤表或不可以论中望猊或不可以核能仲尼似丧家之狗公旦朴断之材咎繇面如倛伊尹形若槁骸及龙阳宋朝犹土偶之冠夜光借儒董邓犹锦纨之裹尘埃也
　　抱朴子曰勋华不能化下愚故教不行于子弟辛癸不能改上智故恶不染于三仁
　　抱朴子曰至大有所不能变极细有所不能夺故氷霜肃杀不能凋菽麦之茂暑郁阴隆不能消雪山之冻飚风荡海不能使潜泉扬波春泽被山不能使枯卉发华抱朴子曰泣血之宝仰磨砻以摛景沉闾孟劳须楚砥以敛骝骅待王孙而致远令箕俟隐括而成德抱朴子曰栖鸾戢鸑虽饥渴而不愿笼委于庖人之室乘黄天鹿虽幽饥而不乐刍秣于濯龙之廐是以掇蜩之叟忘万物于芳林垂纶之生忽执珪于南楚
　　抱朴子曰方圆舛状逝止异归故浑象尊于行徤坤后贵于安贞七政四气以周流成功五岳六柱以峙静作镇是以宋墨楚申以载驰存国干木胡明以无为折冲抱朴子曰得意扵丘园者身否而神泰役已以恤物者形逸而心劳故抱瓮灌园者欢于台宰呕餐茹者羙乎鼎食仗防去幽者形如腒腊夜以待旦者勤忧损命抱朴子曰仁忍有天渊之绝善否犹有无之觉驺虞侧足以蹈虚豹狼掩群以害生虞卿捐相印以济穷华公让三事以推贤李斯疾胜己而杀韩非庞防患不如而刑孙膑
　　抱朴子曰用得其长则才无或弃偏诘其短则触物无可故轻罗雾縠冶服之丽也而不可以御流镝沉闾巨阙断斩之良也而不可以挑脚刺
　　抱朴子曰小疵不足以损大器短疢不足以累长才日月挟防鸟之食防瑕不妨丽天之景黄河合泥滓之浊峻波不害凌山之流树塞不可以弃夷吾夺田不可以薄萧何窃妻不可以废相如受金不可以斥陈平抱朴子曰虎豹不能搏噬于波涛之中腾蛇不能登凌于不雾之日挚雉兔则鸾凤不及鹰鹞引耕犂则龙鳞还建峙故武夫勇士无用乎晏如之世硕生逸才不贵乎力竞之运
　　抱朴子曰两绊而项领则骐騄与蹇驴同矣失林而居槛则猨狖与獾貉等矣韬而不击则龙泉与铅刀均矣才远而任近则英俊与庸琐比矣若乃求千里之迹于絷维之骏责匠世之勋于剧碎之贤谓之不惑吾不信也
　　抱朴子曰采荼茹蒿者必无识甘之口弃琼拾砾者必无甄珍之明薄九成而悦北鄙者吾知其不能格灵祗而仪翔矣英秀而仗常民者吾知其不能叙彝伦而臻升平矣
　　抱朴子曰达乎通塞之至理者不悁悒于穷否审乎自然之有命者不逸豫于道行故萦抑渊洿则遗愠闷之心振辉宸扆而无得意之色三仕已则其人也
　　抱朴子曰否泰系乎运穷达不足以论士得失在乎适偶荣辱不可以量才时命不可以力求遭遇不可以知违故尚父者老妇之弃夫韩信者乞食之饿子萧公者斗筲之吏黥布者刑黜之亡当其行龙姿于虺蜥之中卷凤趐乎斥鴳之群则彼聋盲谓为诡论
　　抱朴子曰四灵翳逸而为隆平之符幽人嘉遁而为有国之宝何必司晨而衔马羁绁于忧责哉有用人之用也无用我之用也狥身者不以名汨和修生者不以物累己
　　抱朴子曰量才而授者不求功于器外揆能而受者不负责于力尽故防萤烛者不烦沧海扛鼎者不事乌获运薪辇盐不宜枉骐骥之脚碎职琐任安足屈独行之俊矣
　　抱朴子曰沟浍之流不能运大白之艘升合之器不能容千钟之物熠耀不能并表微之景长才不能别逸伦之器盖造化所假聪明有本根也












　　抱朴子外篇卷三
<子部,道家类,抱朴子内外篇>
　　钦定四库全书
　　抱朴子外篇卷四
　　晋　葛洪　撰
　　广譬第三十九
　　抱朴子曰立德践言行全操清斯则富矣何必玉帛之崇乎高尚其志不降不辱斯则贵矣何必青紫之兼乎凡民不能识其度量庸夫不得揣其铨衡是则高矣何必凌云而蹈霓乎问者莫或测其渊流求者未有觉其短乏是则深矣何必洞河而沦海乎四者苟备虽室有悬磬之窭可以无羡乎铸山而煮海矣身处鸟兽之群可以不谒乎朱轮而华毂矣
　　抱朴子曰潜灵俟庆云以腾竦栖鸿阶劲风以凌虚素鳞须姬发而跃白雉待公旦而来姜老值西伯而投磻溪之纶韩英遭汉高乃骋拨乱之才
　　抱朴子曰澄精神于一者则形器可忘邈高节以外物者则富贵可遗故支离瓮防伟造化而怡颜北人箕叟栖嵩岫而得意焉
　　抱朴子曰粗理不可浃全能事不可毕兼故悬象明而可蔽山川滞而或移金玉刚而可柔坚氷密而可离公旦不能与伯氏跟絓于凭云之峻仲尼不能与吕梁较伎于百刃之溪
　　抱朴子曰震雷不能细其音以协金石之和日月不能私其耀以就曲照之惠大川不能促其涯以适速济之情五岳不能削其峻以副陟者之欲故广车不能胁其辙以苟通于狭路高士不能撙其节以同尘于隘俗抱朴子曰阴阳以广陶济物三光以普照着明嵩华以藏疾为旷北溟以含垢称大硕儒以与进道远数以博爱容众
　　抱朴子曰灵之甲不必为战施麟角凤爪不必为斗设故隽生不释剑于平世击柝不辍备于思危
　　抱朴子曰南金不为处幽而自轻瑾瑶不以居深而止洁忠道者不以否滞而改图守正者不以莫赏而苟合抱朴子曰登圃者悟丘阜之卑浮溟海者识池沼之褊披九典乃觉墙面之笃蔽闻至道乃知拘俗之多迷抱朴子曰浑沌之原无皎澄之流毫之根无连抱之枝分寸之烬无炎远之热隙穴之中无炳蔚之群钩曲之形无绳直之影参差之上无整齐之下
　　抱朴子曰不睹琼琨之熠烁则不觉瓦砾之可贱不觌虎豹之文蔚则不知犬羊之质漫聆白雪之九成然后悟巴人之极鄙识儒雅之汪濊乃可悲不学之固陋抱朴子曰无当之玉碗不知全用之埏埴寸裂之锦黻未若坚完之韦布故夏姬之无礼不如孤逐之皎洁富贵之多罪不如贫贱之履道
　　抱朴子曰猛兽不奋抟于度外鹰鹞不挥翮以妄击若庙既内不揆德进取又外不量力犹轻羽之投洪炉飞雪之委沸镬朝菌之试干将羔犊之犯虣虎也抱朴子曰三辰蔽于天则清景暗于地根荄蹶于此则柯条瘁于彼道失于近则祸及于远政缪于上而民困于下
　　抱朴子曰务于远者或失于近治于外者或患生乎内覆头者不必能令足不濡蔽腹者不必能令背不伤故秦始筑城遏胡而祸发帏幄汉武悬旌万里而变起萧墙
　　抱朴子曰人才无定珍器用无常道进趋者以适世为奇役御者以合时为妙故氷结则五明捐隆暑炽则裘炉退高鸟聚则良弓发狡兔多则卢鹊走干戈兴则武夫奋韶夏作则文儒起
　　抱朴子曰激修流扬朝宗者不可以背五城而跨积石舒翠叶吐丹葩者不可以舍洪荄而去繁柯败源失本鲜不枯讫叛圣违经理不济
　　抱朴子曰四渎辩源五河分流赴卑注海殊涂同归色不均而皆艳音不同而咸悲香非一而并芳味不等而悉美
　　抱朴子曰物贵济事而饰为其末化俗以德而言非其本故绵布可以御寒不必貂狐淳素可以匠物不在文辩
　　抱朴子曰冲飚谧气则转蓬山峙修纲既舒则万目齐理故未有上好谦而下慢主贱宝而俗贫
　　抱朴子曰事有缘防而成着物有治近而致远故修步武之池而引沉鳞于江海丰朝阳之林而延灵禽于丹穴设象于盘盂而翠虬降于霄委灰于尺水而望舒变于太极是以晋文回轮于勇防而壮士云赴句践曲躬于怒鼃而戎卒轻死九九显而扣角之俊至枯骨掩而三分之仁洽
　　抱朴子曰膏壤在荄而枯叶含荣率俗以身则不言而化故有唐以鹿裘臻太平齐桓以捐紫止奢竞章华构而丰屋之过成露台辍而默之风行
　　抱朴子曰聪者料兴亡于遗音之响绝明者觌机理于防之未形故越人见齐桓不振之征于未觉之疾箕子识殷人鹿台之祸于象箸之初
　　抱朴子曰二仪不能废春秋以成岁明主不能舍刑德以致治故诛贵所以立威赏贱所以劝善罚上达则奸萌破而非懦弱所能用也惠下逮则远人怀而非俭吝所能办也
　　抱朴子曰浮沧海者必精占于风气故保利涉之福善莅政者必战战于得失故享惟永之庆故暗君之所轻盖明主之所重也亡国之所弃则治世之所行也抱朴子曰毫蹉于机则寻常违于的与夺失于此则善否乱于彼邪正混侔则彝伦攸斁功过不料则庶绩以崩故明君赏犹春雨而无霖淫之失罚拟秋霜而无诡时之严
　　抱朴子曰明铨衡者所重不可得诬也仗法度者所爱不可得私也故得人者先得之于己者也失人者先失之于己者也未有得已而失人失己而得人者也抱朴子曰明主躬操威恩不假人以利器暗主倒执干戈虽曰尊而势去故制庆赏而得众者田常所以夺齐也擅威福而专朝者王莽所以汉也
　　抱朴子曰常制不可以待变化一涂不可以应无方刻船不可以索遗剑胶柱不可以谐清音故翠盖不设于晴朗朱轮不施于涉川味淡则加之以盐沸溢则增水而减火
　　抱朴子曰丹书铁劵刺牲防血不能救违约之弊则难以结绳检矣五刑九伐赤族之盛不足以止觊觎之奸则不可以舞干化矣是以书有世重之文易有随时之宜
　　抱朴子曰人有识真之明者不可欺以伪也有揣深之智者不可诳以浅也不然以虺蛇为应龙狐鸱为麟凤矣
　　抱朴子曰世有雷同之誉而未必贤也俗有讙哗之毁而未必恶也是以迎而许之者未若鉴其事而试其用逆而距之者未若听其言而课其实则佞媚不以虚谈进良能不以孤弱退驽蹇辍望于大辂戎虬扬镳而电骋则功胡大而不可建道胡远而不可到
　　抱朴子曰潜朽之木不能当倾山之风舍隙之崖难以值滔天之涛故七百之祚三十之世非徒牧野之功倒戈之败鹿台之祸不始甲子之朝其疆乆矣其亡尚矣抱朴子曰贵远而贱近者常人之用情也信耳而疑目者古今之所患也是以秦王叹息于韩非之书而想其为人汉武慷慨于相如之文而恨不同世及既得之终不能拔或纳谗而诛之或放乎散职盖叶公之好伪形见真龙而失色也
　　抱朴子曰摩尼不宵朗则无别于碛砾化鲲不凌霄则靡殊于桃防绵驹吞声则与喑人为群逸才沉抑则与凡庸为伍故鳝鳅亵绛虬于渊洿驽蹇黩骏騄于垧野者不识彼物静与之同动与之异
　　抱朴子曰弃金璧于涂路则行人止足委锦纨于泥泞则见者惊咄若夫放高世之士于庸卤之伍捐经国之器于困滞之地而谈者不讼其屈达者不拯其穷或贵其文而息其身或用其策而忘其功斯之为病由来乆矣
　　抱朴子曰开源不亿刃则无怀山之流崇峻不凌霄则无弥天之云财不丰则其惠也不博才不远则其辞也不赡故睹有盈丈之牙则知其不出径寸之口见有百寻之枝则知其不附毫末之木
　　抱朴子曰灵凤所以晨起丹穴夕萃轩丘日未移晷周章九陔凌风蹈云不防不阂者以其六翮之轻劲也夫良才大智亦有国之六翮也
　　抱朴子曰淇卫忘归不能无而远激振尘之音不能无器而兴哀超俗拔萃之德不得立功于未至之时抱朴子曰朱绿之藻不秀于枯柯倾山之流不发乎涸源熠耀之宵焰不能使万品呈形志尽势利不能使芳风邈世
　　抱朴子曰重渊不洞地则不能舍螭龙吐吞舟峻山不极天则不能韬琳琅播云雨立德不绝俗则不能收美声着厚实执志不绝群则不能臻成功铭勋而凡夫朝为蜩翼之善夕望丘陵之益犹立植黍稷坐索于丰收也
　　抱朴子曰行无邈俗之标而索高士之称体无道艺之本而营朋党之末欲以收清贵于当世播德音于将来犹蹇裳以越沧海企伫而跃九
　　抱朴子曰泥龙虽藻绘炳蔚而不堪庆云之招撩禽虽雕琢黄而不任凌风之举刍狗虽饰以金翠而不能蹑景以顿逸近才虽丰其宠禄而不能令天清而地平抱朴子曰毒粥既陈则旁有烂肠之鼠明燎宵举则下有聚死之防刍豢之丰则鼎俎承乏才小任大则泣血涟如桑霍为戒厚矣范疏之鉴明矣
　　抱朴子曰沧海扬万里之涛不能敛山峰之尘惊风摧千刃之木不能拔弱草之荄防虎虣阚不能威蚊防冠世之才不能合流俗
　　抱朴子曰坚志者功名之主也不惰者众善之师也登山不以艰险而止则必臻乎峻岭矣清苦不以穷否而怨则必永其令问矣
　　抱朴子曰和鹊虽不长生而针石不可谓非济命之器也儒者虽多贫贱而坟典不可谓非进德之具也播种有不收者矣而稼穑不可废仁义有遇祸者矣而行业不可惰
　　抱朴子曰重载不止所以沉我舟也昧进忘退所以危我身也身聚蝎攻本虽权安然必倾之征也
　　抱朴子曰云为龙兴非虺蜓所能招也飚风为虎发非狐貉之能致也是以大人受命则逸伦之士集玉帛幽求则丘园之俊起
　　抱朴子曰金以刚折水以柔全山以高移谷以卑安是以执雌节者无争雄之祸多尚人者有召怨之患抱朴子曰淮阴隐勇于跨下不损其龙跃而虎视也应侯韬奇于溺箦不妨其鸾翔而凤起也或南面称孤或宰总台鼎故一抑一扬者轻鸿所以凌虚也乍屈乍伸者良才所以俟时也
　　抱朴子曰焦螟之卑栖不肯为衔鼠之戾天蝉之洁饥不愿为蜣螂之饱是以御寇不纳郑阳之惠曾参不美晋楚之宝
　　抱朴子曰防飚不能扬大海之波毫芒不能动万钧之钟是以漆园思惠有捐金之叹伯氏哀期有之愤短唱不足以致丽之和势利不足以移淡泊之心抱朴子曰熊罴不校捷于狐狸金鹗不竞击于小鹞是以张耳掩壮于抱关朱亥窜勇于鼓刀
　　抱朴子曰悬鱼惑于芳饵槛虎死于笼狐不可以钓缗致者必虬螭也不可以机阱诱者必麟虞也
　　抱朴子曰夫云翔者不知泥居之洿处贵者鲜恕群下之劳然根朽者寻木不能保其千里之茂也民怨者尧舜不能恃其长世之庆也
　　抱朴子曰凡木结根于灵山而匠石为之寝斤斧小鲜寓身于龙池而渔父为之息网罟蚊集鹰首则鳸鵦不敢啄鼠住虎侧则狸犬不敢议
　　抱朴子曰灵蔡默然而吉防昭晢于无形春蛙长哗而丑音见患于聒耳故声希者响必巨辞寡者信必着抱朴子曰箕踞之俗恶旋盘之容发之域憎章甫之饰故忠正者见排于防胜之世雅人不容乎恶直之俗抱朴子曰升水不能救八薮之燔撮壤不能遏砥柱之沸腾寸刃不能刋长洲之林独是不能止朋党之非抱朴子曰千羊不能扞独虎万雀不能抵一鹰庭燎攒举不及羲和之末景百鼓并伐未若震霆之余声是以庸夫盈朝不能使彝伦攸叙英俊孤任足以令庶事根长
　　抱朴子曰非分之达犹林卉之冬华也守道之穷犹竹栢之履霜也故识否泰于独见者虽劫以锋锐犹不失正而改涂焉安肯谄笑以偶俗乎体方贞以居直者虽诱以封国犹不违情以趋时焉安肯躐径以取容乎抱朴子曰震雷輷而不能致音乎聋聩之耳重光丽天而不能曲景于幽岫之中凝氷惨栗而不能凋款冬之华朱飚铄石而不能靡萧丘之木故至德有所不能移也
　　抱朴子曰彍弩危机严镞衔至可忌也而勇雉触之而不猜暗政乱恶直妬能甚难测也而贪人竞之而不避故飞锋暴集而不觉祸败奄及而不振是以愚夫之所悦乃达者之所悲也凡才之所趋乃大智之所去也
　　抱朴子曰风不辍则扇不用日不入则烛不明华不堕则实不结岸不亏则谷不盈九有乂安则韩白之功不着长君继轨则伊霍之勋不成故病困乃重良医世乱而贵忠贞
　　抱朴子曰好荣故乐誉之欲多畏辱则憎毁之情急若夫通精元一合契造化混盈虚以同条齐得失于一指者爱恶未始有所系穷通不足以滑和
　　抱朴子曰与夺不汨其神者至粹者也利害不杂其和者极醇者也浩浩乎非瓢觯所校矣茫茫乎非跬步所寻矣声希所以为大音和寡所以崇我贵黄辽邈而不与其旷死生大矣而不以改其守常分细碎将胡恤焉
　　抱朴子曰林繁则匠入矣珠美则蚌裂矣石含金者焚铄草任药者剪掘刃利则先缺哀则速绝用以适己真人之宝也才合世求有伎之灾也
　　抱朴子曰准的陈则流镝赴焉美名起则谤讟攻焉瑰货多藏则不招怨而怨至矣器盈志骄则不召祸而祸来矣
　　抱朴子曰连城之宝非贫寒所能市也高壮之器非浅俗所能识也然盈尺之珍不以莫知而暗其质逸伦之士不以否塞而薄其节乐天任命何怨何尤
　　抱朴子曰大鹏无戒旦之用巨象无驰逐之才故蒋琬败绩于百里而为三台之标陈平困瘁于治家而怀六奇之略
　　抱朴子曰明暗者才也自然而不可饰焉穷达者时也有防而不可力焉吕尚非早蔽而晚智然振素而仅遇韩信非初怯而末勇然危困而后达
　　抱朴子曰奔骥不能及既往之失千金不能救斯言之玷故博施者未若防其防勤求者不如寡其辞
　　抱朴子曰烈士之爱国也如家奉君也如亲则不忠之事不为其罪矣仁人之视人也如己待疏也犹密则不恕之怨不为其责矣
　　抱朴子曰氷未结白雪不积则青松之茂不显俗化不弊风教不颓则皎洁之操不别到危国而沉贱故庄莱抗遗荣之高居乱而饥寒故曾列播忘富之称抱朴子曰天居高而鉴卑故其网虽疎而不漏神聪明而正直故其道赏真而罚伪是以惠和畅于九区则七耀得于昊残害着于品物则二气谬于四八
　　抱朴子曰天秩有罔极之尊人爵无违德之贵故仲尼虽匹夫而飨祀于百代辛癸为帝王而仆竖不愿以见比商老身愈贱而名愈贵幽厉位弥着而谤弥恶故齐王之生不及柳惠之墓秦王之宫未若康成之闾抱朴子曰影响不能无形声以着余庆不可以无德而招故唐尧为政七十余载然后景星摛耀羊公积行黄发不倦而乃坠金雨集涂远者其至必迟施后者其报常晚
　　抱朴子曰理尽者不可责有余一至者不可求兼济故洪涛之末不能荡浮萍冲风之后不能飏轻尘劲弩之余力不能洞雾縠西颓之落晖不能照山东
　　抱朴子曰悬象虽薄蚀不可以比萤烛之贞耀黄河虽混浑不可以方沼沚之清澄山虽崩犹峻于丘垤虎虽瘠犹猛于豺狼
　　抱朴子曰神农不九疾则四经之道不垂大禹不胼胝则珪之庆不集故乆忧为厚乐之本暂劳为永逸之始
　　抱朴子曰金钩桂饵虽珍而不能制九渊之沉麟显宠丰禄虽贵而不能致无欲之幽人故吕梁有鸿立之夫河湄繁伐檀之民玉帛徒集于子陵之巷蒲轮虚反于徐生之门
　　抱朴子曰观听殊好爱憎难同飞鸟睹西施而惊逝鱼鳖闻九韶而深沉故衮藻之灿焕不能悦裸乡之目采菱之清音不能快楚之耳古公之仁不能喻欲地之狄端木之辩不能释系马之庸
　　抱朴子曰盘旋之仪见憎于裸踞之乡绳墨之匠获忌于曲木之肆贪婪饕餮者疾素丝之皎洁比周实繁者雠高操之孤立犹贾竖之恶同利丑女之害国色抱朴子曰君子之升腾也则推贤而散禄庸人之得志也则矜贵而忽士施惠隆于佞幸用才出乎小惠不与智者共其安而望有危而见救不与奇士同其欢而欲有戚而见恤犹灾火张天方请雨于名山洪水凌空方伐舟于东闽不亦晚乎
　　辞义第四十
　　或曰乾坤方圆非规矩之功三辰摛景非莹摹之力春华灿焕非渐染之采蕙芬馥非容气所假知夫至真贵乎天然也义以罕觌为异辞以不常为美而历观古今属文之家鲜能挺逸丽于毫端多斟酌于前言何也抱朴子曰清音贵于雅韵克谐着作珍乎判防析理故八音形器异而钟律同黼黻文物殊而五色均徒以开涩有主宾妍蚩有步骤是则总章无常曲大庖无定味夫梓豫山积非班匠不能成机巧众书无限非英才不能收膏何必寻木千章乃构大厦神之言乃着篇章乎
　　抱朴子曰夫才有清浊思有修短虽并属文参差万品或浩漾而不渊潭或得事情而辞钝违物理而言工盖偏长之一致非兼通之才也暗于自料强以兼之违才易务故不免嗤也
　　抱朴子曰五味舛而并甘众色乖而皆丽近人之情爱同憎异贵乎合已贱于殊途夫文章之体尤难详赏苟以入耳为佳适心为快鲜知忘味之九成雅颂之风流也所谓考盐梅之醎酸不知大羹之不致明飘飖之细巧蔽于沉深之也其英异宏逸者则网罗乎黄之表其拘束龌龊者则羁绁于笼罩之内振翅有利钝则翔集有高卑骋迹有迟迅则进趋有远近驽锐不可胶柱调也文贵丰赡何必称善如一口乎不能拯风俗之流遁世涂之凌夷通疑者之路赈贫者之乏何异春华不为肴粮之用蕙不救氷寒之急古诗刺过失故有益而贵今诗纯虚誉故有损而贱也
　　抱朴子曰属笔之家亦各有病其深者则患乎譬烦言冗申诚广喻欲弃而惜不觉成烦也其浅者则患乎妍而无据证援不给皮肤鲜泽而骨鲠逈弱也繁华炜则并七曜以曜高丽沉防沦妙则侪渊之无测人事靡细而不浃王道无防而不备故能身贱而言贵千载弥彰焉
　　循本第四十一
　　抱朴子曰寂虚静者神明之本也阴阳柔刚者二仪之本也巍峨岩岫者山岳之本也德行文学者君子之本也莫或无本而能立焉是以欲致其高必丰其基欲茂其末必深其根乡党之友不洽而勤远方之求莅官之称不着而索不次之显是以虽偷虚誉犹狂华干霜以寒曜不崇朝而零瘁矣虽窃大宝于不料冒惟尘以负乘犹鲜介附腾波以高凌顾眄已枯株于危陆矣圣贤孜孜勉之若彼浅近蹻蹻忽之如此积习则忘鲍肆之臭裸乡不觉呈形之丑自非遁世而无闷齐物于通塞者安能弃近易而寻迂阔哉将救斯弊其术无他徒擢民于岩岫任才而不计也
　　应嘲第四十二
　　抱朴子曰客嘲余云先生载营抱一韬景灵渊背俗独往邈尔萧然计决而犹豫不生于心术分定而世累无系于胸间伯阳以道德为首庄子以逍遥冠篇用能标峻格于九霄宣芳烈于罔极今先生高尚勿用身不服事而着君道臣节之书不交于世而作讥俗救生之论甚爱骭毛而缀用兵战守之法不营进趋而有审举穷达之篇蒙窃惑焉
　　抱朴子曰君臣之大次于天地思乐有道出处一情隐显任时言亦何系大人君子与事变通老子无为者也谷终隐者也而着其书咸论世务何必身居其位然后乃言其事乎夫器非琼瑶楚和不泣质非潜虬风云不集余才短德薄干不适治出处同归行止一致岂必达官乃可议政事居否则不可论治乱乎常恨庄生言行自伐桎梏世业身居漆园而多诞谈好画魅憎图狗马狭细忠贞贬毁仁义可谓雕虎画龙难以征风云空板亿万不能救无钱孺子之马不免于脚剥上柈之盈案无益于腹虚也或人又曰然吾子所着弹断风俗言苦辞直吾恐适足取憎在位招摈于时非所以扬声发誉见贵之道也
　　抱朴子曰夫制器者珍于周急而不以采饰外形为善立言者贵于助教而不以偶俗集誉为高若徒阿顺谄谀虚美隐恶岂所匡失弼违醒迷补过者乎虑寡和而废白雪之音嫌难售而贱连城之价余无取焉非不能属华艳以取悦非不知抗直言之多吝然不忍违情曲笔错滥真伪欲令心口相契顾不愧景冀知音之在后也否泰有命通塞听天何必画行言用荣及当年乎夫君子之开口动笔必戒悟蔽式整雷同之倾邪磋砻流遁之暗而着书者徒饰弄华藻张磔迂阔属难验无益之辞治靡丽虚言之美有似坚白厉修之书公孙刑名之论虽旷笼天地之外防入无间之内立解连环离同合异鸟影不动鸡卵有足犬可为羊大长蛇之言适足示巧表奇以诳俗何异乎画廒仓以救饥仰天汉以解渴说昆山之多玉不能赈原宪之贫观药藏之簿领不能治危急之疾墨子刻木鸡以厉天不如三寸之车辖管青铸骐骥于金象不如驽马之周用言高秋天而不可施者丘不与易也
　　喻蔽第四十三
　　抱朴子曰余雅谓王仲任作论衡八十余篇为冠伦大才有同门鲁生难余曰夫琼瑶以寡为奇碛砾以多为贱故庖牺卦不盈十而弥纶二仪老氏言不满万而道德备举王充着书兼箱累帙而乍出乍入或儒或墨属词比义又不尽美所谓陂原之蒿莠未若步武之黍稷也
　　抱朴子答曰且夫作者之谓圣述者之谓贤徒见述作之品未闻多少之限也吾子所谓窜巢穴之沉昧不知八纮之无外守灯烛之霄曜不识三光之熀朗游潢洿之浅狭未觉南溟之浩汗滞丘垤之位卑不悟嵩岱之峻极也两仪所以称大者以其涵括八荒邈无表也山海所以为富者以其包笼旷阔含受杂错也若如雅论贵少贱多则穹隆无取乎宏焘而旁魄不贵于厚载也夫尺水之中无吞舟之鳞寸枝之上无垂天之翼蚁垤之巅无扶桑之林潢潦之源无襄陵之流巨鳌首冠瀛洲飞波凌乎方丈洪桃盘于度索建木竦于都广沉鲲横于天池云鹏戾乎象且夫雷霆之骇不能细其响黄河之激不能局其流骐騄追风不能近其迹鸿鹄奋翅不能卑其飞云厚者雨必猛弓劲者箭必远王生学博才大又安省乎吾子云玉以少贵石以多贱夫圃之下荆华之巅九【阙】之泽折方之渊琳琅积而成山夜光焕而灼天顾不善也又引庖牺氏着作不多若夫周公既繇大易而加之以礼乐仲尼作春秋而重之以十篇过于庖牺多于老氏皆当贬也言少则至理不备辞寡即庶事不畅是以必须篇累卷积而纲领举也羲和升光以启旦望舒曜景以灼夜五材并生而异用百药杂秀而殊功四时防而岁功成五色聚而锦绣丽八音谐而箫韶美群言合而道艺辨积猗顿之财而用之甚少是何异于原宪也怀无铨之量而着述约陋亦何别于琐碌也音为知者珍书为识者传瞽旷之调钟未必求解于同世格言高文岂患莫赏而减之哉且夫江海之不可胜计而不损其深也五岳之曲木不可訾量而无亏其峻也夏后之璜虽有分毫之瑕晖曜符彩足相补也数千万言虽有不艳之辞事义高远足相掩也故曰四渎之浊不方瓮水之清巨象之瘦不同羔羊之肥矣子又讥之乍入乍出或儒或墨夫发口为言着纸为书书者所以代言言者所以书事若用笔不宜杂载是论议当常守一物昔诸侯访政弟子问仁仲尼答之人人异辞盖因事托规随时所急譬犹治病之方千百而针灸之处无常却寒以温除热以冷期于救死存身而已岂可诣者逐一道如齐楚而不改路乎陶朱白圭之财不一物者丰也云梦孟诸所生万殊者旷也故淮南鸿烈始于原道俶贞而亦有兵略主术庄周之书以死生为一亦有畏牺慕请粟救饥若以所言不纯而弃其文是治珠翳而剜眼疗湿痹而刖足患荑莠而刈谷憎枯枝而伐树也
　　百家第四十四
　　抱朴子曰百家之言虽不皆清翰锐藻丽汪濊然悉才士所寄心一夫所澄思也正经为道义之渊海子书为增深之川流仰而比之则景星之佐三辰俯而方之则林薄之裨嵩岳而学者专守一业游井忽海遂防踬于泥泞之中而沉滞乎不移之困子书披引旷眇邈窈总不测之源扬无遗之流变化不系于规矩之方圆旁通不沦于违正之邪径风格高严重刃难尽是偏嗜酸甜者莫能赏其味也用思有限者不得辨其神也先民叹息于才难故百世为随踵不以璞不生坂垧之岭而捐曜夜之宝不以书不出周孔之门而废助教之言犹彼操水者器虽异而救火同焉譬若针灸者术虽殊而攻疾均焉狭见之徒区区执一去博乱精思而不识合锱铢可以齐重于山陵聚百千可以致数于亿兆惑诗赋琐碎之文而忽子论深美之言真伪颠倒玉石混淆同广乐于桑间均龙章于素质可悲可慨岂一条哉
　　文行第四十五
　　或曰德行者本也文章者末也故四科之序文不居上然则着纸者糟粕之余事可传者祭毕之刍狗卑高之格是可讥矣抱朴子答曰筌可弃而鱼未获则不得无筌文可废而未行则不得无文若夫翰迹韵【阙】　　逼属辞比义之妍媸源流至到之修短韫籍汲引之深浅其悬绝也虽天外毫内不足以喻其辽邈其相倾也虽三光熠耀不足以方其巨细龙渊铅铤不足以譬其锐钝鸿羽积金不足以方其轻重而俗士唯见能染毫画纸槩以一例斯伯氏所以永思钟子郢人所以格斤不运也夫斫削者比肩而班狄擅绝手之名援琴者至多而夔襄专清声之称廐马千驷而骐骝有邈群之价美人万计而威施有超世之色者盖远过众也且文章之与德行犹十尺之与一丈谓之余事未之前闻也八卦生乎鹰隼之飞六甲出于灵之负文之所在虽贵本不必便疏不必皆薄譬锦绣之因素地珠玉之托蚌石云雨生于肤寸江河始于咫尺理诚若兹则雅论病矣又曰应龙徐举顾盻而凌云汗血缓步呼吸而千里故蝼蚁怪其无阶而高致驽蹇惊过已之不渐也若夫驰骤诗论之中周旋一经之内以常情览巨异以量测无涯始自髫龀诣于振素不能得也又世俗率贵古昔而贱当今敬所闻而黩所见同时虽有追风绝景之骏犹谓不及伯乐之所御也虽有宵朗兼城之璞犹谓不及楚和之所泣也虽有断马指雕之剑犹谓不及欧冶之所铸也虽有生枯起朽之药犹谓不及和鹊之所合也虽有冠群独行之士犹谓不及于古人也
　　正郭第四十六
　　抱朴子曰嵇生以为太原郭林宗竟不恭三公之命学无不涉名重于往代加之以知人知人则哲盖亚圣之器也及在衰世凄凄惶惶席不暇温志在乎匡乱行道与仲尼相似余答曰夫智与不智在于一言枢机之玷乱乎白圭愚谓亚圣之评未易以轻有许也夫所谓亚圣者必具体而防命世绝伦与彼周孔其间无所复容之谓也若人者亦何足登斯格哉林宗拔萃翘时鉴识朗彻方之常人所议固多引之上及实复未足也此人有机辩风姿又巧自抗遇而善用且好事者为之羽翼延其声誉于四方故能挟之见推慕于乱世而为过听不核实者所推防及其片言所褒则重于千金游涉所经则贤愚波荡谓龙凤之集奇瑞之出也吐声则余音见法移足则遗迹见拟可谓善击建鼓而当揭日月者耳非真隐也盖欲立朝则世以大乱欲潜伏则闷而不堪或跃则畏祸害尔则非所安仓遑不定载肥载臞而世人逐其华而莫研其实玩其形而不统其神故遭雨巾坏犹复见效不觉其短皆是也俗民追声一至于是故其虽有缺隙莫之敢指也夫林宗学涉知人非无分也然而未能避过实之明而暗于自料也或劝之以出仕进者林宗对曰吾昼察人事夜防乾象天之所废不可支也方今运在明夷之爻值勿用之位盖盘桓潜居之时非在天利见之防也虽在原陆犹恐沧海流横吾其鱼也况可冒冲风而乘奔波乎未若岩岫颐神娱心彭老优哉游哉聊以卒岁按林宗之言其知汉之不可救非其才之所办审矣当仰隮商洛俯泛五湖追巢父于峻岭寻渔父于沧浪若不能结踪山客离群独往则当掩景渊洿韬鳞括囊而乃自西徂东席不暇温欲慕孔墨凄凄之事圣者忧世周流四方犹为退士所见讥弹林宗才非应期器不绝伦出不能安上治民移风易俗入不能殚毫属笔祖述六艺行自衒耀亦既过差收名赫赫受饶颇多然卒进无补于治乱退无迹于竹帛观倾视汨氷泮草靡未有异于庸人也无故沉浮于波涛之间倒屣于埃尘之中遨集京邑交关贵游轮倾防弊匪遑启处遂使声誉翕熠秦胡景附巷结朱轮之轨堂列赤绂之客轺车盈街载奏连车诚为游侠之徒未合逸隐之科也有道之世而臻此者犹不得复厕高洁之条贯为秘迹之俊民修兹在于危乱之运奚足多哉孰不谓之暗于天人之否泰蔽于自量之优劣乎空背恬默之涂竟无有为之益不值祸败盖其幸耳以此为忧世念国希拟素王有似蹇足之寻龙骐斥鴳之逐鸿鹄焦防之方云鹏鼷鼬之比巨象也然则林宗可谓有耀俗之才无用守之质见无不了庶及大用符采外发精神内虚不胜烦躁言行相伐口称静退心希荣利未得圃之栖禽九渊之潜灵也自自媒士女之丑事也知其不可而犹效尤师亚圣之器其安在乎虽云知人知人之明乃唐虞之所难尼父之所病夫以明并日月原始见终且犹有失不能常中况于林宗荧烛之明得失半解已为不少矣然则名称重于当世美谈盛于既没故其所得者则世共传闻而所失者则莫之有识尔虽颇甄无名之士于草莱指未剖之璞于丘园然未能进忠烈于朝廷立御侮于疆场解亡征于倒悬折逆谋之竞逐若鲍子之推管生平仲之达穰苴林宗名振于朝廷敬于一时三九肉食莫不钦重力足以拔才言足以起滞而但养疾京辇招合宾客无所进致以匡危敝徒能知人不肯荐举何异知沃壤之任良田识直木之中梁柱而终不垦之以播嘉谷伐之以构梁栋奚解于不粒何救于露居哉其距贡举者诚高操也其走不休者亦其疾也嵇生又曰林宗存为一世之所式没则遗芳永播硕儒俊士未或指防而吾生独评其短无乃见嗤于将来乎抱朴子曰曷为其然哉苟吾言之允者当付之于后后之识者何恤于寡和乎且前贤多亦讥之独皇主褒过耳故太傅诸葛公元逊亦曰林宗隐不修遁出不益时实欲扬名养誉而已街谈巷议以为辩讪上谤政以为高时俗贵之歙然犹郭解原涉见趋于曩时也后进慕声者未能考之于圣王之典论之于先贤之行徒惑华名咸竞准的学之者如不及谈之者则盈耳中人犹不觉童蒙安能知故零陵太守殷府君伯绪高才笃论之士也亦曰林宗入交将相出游方国崇私议以动众关毁于朝廷其所欲则风腾雨骤改价易姿其所恶则摧顿陆沉士人不齿折其名贤遭乱隐遁含光匿景未为远矣君子行道以匡君也以正俗也于时君不可匡俗不可正林宗周旋清谈闾阎无救于世道之陵迟无解于天民之憔悴也又故中书郎周生恭远英伟名儒也亦曰夫遇治而赞之则谓之乐道遭乱而救之则谓之忧道乱不可救而避之则谓之守道虞舜乐道者也仲尼忧道者也防子守道者也汉世将倾世务交游林宗法当慨然虚心要同契君子共矫而正之而凄凄为之雄伯非救世之宜也于时虽诸黄门六畜自寓耳其陈蕃窦武之徒虽鼎司牧伯皆贵重林宗信其言论臧否取定于匡危易俗不亦可冀乎而林宗既不能荐有为之士立毫毛之益而逋逃不仕也则方之巢许废职待客者则比之周公养徒避役者则拟之仲尼弃亲依豪者则同之游夏是以世名实而大乱滋甚也若谓林宗不知则无以称聪明若谓知之而不改则无以言忧道昔四皓似周公而不能为周公今林宗似仲尼而不得为仲尼也于是问者慨而叹曰然则斯人乃避乱之徒非全隐之高矣
　　弹祢第四十七
　　抱朴子曰汉末有祢衡者年二十有三孔文举齿过知命身居九列文学冠群少长称誉名位殊绝而友衡于布衣又表荐之于汉朝以为宜起家作台郎云惟岳降神异人并出目所一见辄诵于口耳所瞥闻不忘于心性与道合思若有神其叹之如此衡游许下自公卿国士以下衡初不称其官皆名之云阿某或以姓呼之为其儿呼孔融为大儿呼杨修为小儿荀彧犹强可与语过此以往皆木梗泥偶似人而无人气皆酒瓮饭囊耳百官大防衡时在坐忽颦凄怆哀叹慷慨或讥之曰英豪乐集非所叹也衡顾盻历视稠众而答曰在此积尸列柩之间仁人安能不悲乎曹公尝切齿欲杀之然无有八法应死之罪又惜有杀儒生之名乃谪作鼓吏衡了无悔情耻色乃缚角于柱口就吹之乃有异声并揺击鼓闻者不知其一人也而论更剧而无所顾忌寻亡走投荆州牧刘表表欲作书与孙权讨逆于时已全据江东带甲百万欲结辅车之援共距中国使诸文士立草尽思而不得表意乃示衡衡省之曰但欲使孙左右柱刀儿视之者此可用尔傥令张子布见此大辱人也即摧坏投地表怅然有怪色谓衡曰为子不中芸锄乎惜之也索纸笔便更书之众所作有十余通衡凡一历视之而已暗记书之毕以还表表以还主或有录所作之本也以比校之无一字错乃各大惊表乃请衡更作衡即作成手不停辍表甚以为佳而施用焉衡骄傲转甚一州人士莫不憎恚而表亦不复堪欲杀之或諌以为曹公名为严酷犹能容忍衡少有虚名若一朝杀之则天下游士莫复拟足于荆楚者也表遂遣之衡走到夏口依将军黄祖祖待以上宾祖大儿黄射与衡偕行过人墓下俱读碑铭一过而去乆之射曰前所视碑文大佳恨不写也衡曰卿存其名耳我一览尚记之即为暗书之末有一字石缺乃不分明衡与半字曰疑此当作某字恐不审也衡平生虽言行轻人密愿荣显是以高游凤林不能幽翳蒿莱然修己驳刺迷而不觉故开口见憎举足蹈祸赍如此之伎俩亦何理容于天下而得其死哉犹乌鸣狐嚾人皆不喜音响不改易处何益许下人物之海也文举为之主任荷之足为至到于此不安已可知矣犹必死之病俞附越人无如何朽木铅铤班输欧冶所不能匠也而复走投荆楚间中陷极害此乃衡懵蔽之效也盖欲之而不能得非能得而弗用者也于戏才士可勿戒哉生曰吾所惑者衡之虚名也子所论者衡之实病也敢不寤寐于指南投杖于折中乎
　　诘鲍第四十八
　　鲍生敬言好老庄之书治剧辩之言以为古者无君胜于今世故其着论云儒者曰天生烝民而树之君岂其皇天谆谆言亦将欲之者为辞哉夫强者凌弱则弱者服之矣智者诈愚则愚者事之矣服之故君臣之道起焉事之故力寡之民制焉然则属役由乎争强弱而校愚智彼苍天果无事也夫混茫以无名为贵群生以得意为欢故剥柱刻漆非木之愿拔鹖裂翠非鸟所欲促辔衔镳非马之性荷轭运重非牛之乐诈巧之萌任力违真伐根之生以饰无用捕飞禽以供华玩穿本完之鼻绊天放之脚盖非万物并生之意夫役彼黎烝养此在官贵者禄厚而民亦困矣夫死而得生欣喜无量则不如向无死也让爵辞禄以钓虚名则不如本无让也天下逆乱焉而忠义显矣六亲不和焉而孝慈彰矣曩古之世无君无臣穿井而饮耕田而食日出而作日入而息泛然不系恢尔自得不竞不营无荣无辱山无蹊径泽无舟梁川谷不通则不相并兼士众不聚则不相攻伐是高巢不探深渊不漉凤鸾栖息于庭宇龙鳞群游于园池饥虎可履虺蛇可执涉泽而鸥鸟不飞入林而狐不惊势利不萌祸乱不作干戈不用城池不设万物同相忘于道疫疠不流民获考终纯白在胸机心不生含餔而熙鼓腹而游其言不华其行不饰安得聚敛以夺民财安得严刑以为坑阱降及叔季智用巧生道德既衰尊卑有序繁升降损益之礼饰绂冕黄之服起土木于凌霄构丹绿于棼橑倾峻搜宝泳渊采珠聚玉如林不足以极其变积金成山不足以赡其费澶漫于淫荒之域而叛其大始之本去古日远背朴弥増尚贤则民争名贵货则盗贼起见可欲则真正之心乱势利陈则劫夺之涂开造剡锐之器长侵割之患弩恐不劲甲恐不坚矛恐不利盾恐不厚若无凌暴此皆可弃也故曰白玉不毁孰为珪璋道德不废安取仁义使夫桀纣之徒得燔人辜谏者脯诸侯菹方伯剖人心破人胫穷骄淫之恶用炮烙之虐若令斯人并为匹夫性虽防奢安得施之使彼肆酷恣欲屠割天下由于为君故得纵意也君臣既立众慝日滋而欲攘臂乎桎梏之间愁劳于涂炭之中人主忧栗于庙堂之上百姓煎扰乎困苦之中闲之以礼度整之以刑罚是犹辟滔天之源激不测之流塞之以撮壤障之以指掌也抱朴子难曰盖闻冲昧既辟降浊升清穹隆仰焘旁泊俯停乾坤定位上下以形远取诸物则天尊地卑以着人伦之体近取诸身则元首股肱以表君臣之序降杀之轨有自来矣若夫太极混沌两仪无质则未若黄剖判七耀垂象阴阳陶冶万物群分也由兹以言亦知鸟聚兽散巢栖穴窜毛血是茹结草斯服入无六亲之尊卑出无阶级之等威未若庇体广厦稻梁嘉防黼黻绮纨御冬当暑明辟莅物良宰巧匠设官分职宇宙穆如也贵贱有章则慕赏畏罚势齐力均则争夺靡惮是以有圣人之作受命自天或结罟以畋渔或瞻辰而钻燧或尝卉以选粒或构宇以仰蔽备物致用去害兴利百姓欣戴奉而尊之君臣之道于是乎生安有诈愚凌弱之理三五迭兴道教遂隆辨章劝沮德盛刑清明良之歌作荡荡之化成泰阶既平七政遵度梧禽激响于朝阳麟虞觌灵而来出龙吐藻于河湄景老摛耀于天路皇风振于九域防器戢乎府库是以礼制则君安乐作而刑厝也若夫奢淫狂暴由乎人已岂必有君便应尔乎而鲍生独举衰世之罪不论至治之义何也且夫远古质朴盖其未变民尚童蒙机心不动譬夫婴孩智慧未萌非为知而不为欲而忍之也若人与人争草莱之利家与家讼巢窟之地上无治枉之官下有重之党则私斗过于公战木石锐于干戈交尸布野流血绛路久而无君噍尽矣至于扰龙驯凤河图洛书或麟衔甲负或黄鱼波涌或丹禽翔授或回风三集皆在有君之世不出无王之时也夫祥瑞之征指发极或以表革命之符或以彰至治之盛若令有君不合天意彼嘉应之来孰使之哉子若以混防为美乎则乾坤不宜分矣若以无名为高乎则八卦不当画矣岂造化有谬而太昊之暗哉雅论所尚惟贵自然请问夫识母忘父群生之性也拜伏之敬世之末饰也然性不可任必尊父焉饰不可废必有拜焉任之废之子安乎古者生无栋宇死无殡川无舟檝之器陆无车马之用吞啖毒烈以至殒毙疾无医术枉死无限后世圣人改而垂之民到于今赖其后惠机巧之利未易败矣今使子居则反巢穴之陋死则捐之中野限水则泳之游之山行则徒步负戴弃鼎而为生臊之食废针石而任自然之病裸以为饰不用衣裳逄女为偶不假行媒吾子亦将曰不可也况于无君乎若令上世人如木石氷结而不寒殽粮绝而不饥者可也衣食之情苟在其心则所争岂必金玉所竞岂必荣位橡芋可以生斗讼藜藿足用致侵夺矣夫有欲之性萌于受气之初厚己之情着于成形之日贼杀并兼起于自然必也不乱其理何居夫明王在上群后尽规坐以待旦昧朝旰食延诽谤以攻过责昵属之补察听舆谣以属省鉴履尾而夕惕飏清风以扫厉秋威以肃物制峻网密有犯无赦刑戮以惩小罪九伐以讨大憝犹惧豺狼之当路感伦之不叙忧作威之凶家恐奸宄之害国故严司鹰扬以弹违虎臣杖于方岳而狂狡之莫变世绝之而命放之使无所惮则盗跖将横行以掠杀而良善端拱以待祸无主所防无疆所凭而冀家为夷齐人皆柳惠何异负豕而欲无臭凭河而欲不濡无辔防而御奔马弃柂橹而乘轻舟未见其可也鲍生又难曰夫天地之位二气范物乐阳则云飞好阴则川处承柔刚以卒性随四八而化生各附所安本无尊卑也君臣既立而变化遂滋夫獭多则鱼扰鹰众则鸟乱有司设则百姓困奉上厚则下民贫壅崇宝货饰玩台榭食则方丈衣则龙章内聚旷女外多鳏男采难得之宝贵奇怪之物造无益之器恣不已之欲非非神财力安出哉夫谷帛积则民有饥寒之俭百官备则坐靡供奉之费宿卫有徒食之众百姓养游手之人民乏衣食自给已剧况加赋敛重以苦役下不堪命且冻且饥冒法斯滥于是乎在王者忧劳于上台鼎频顣于下临深履薄惧祸之及恐智勇之不用故厚爵重禄以诱之恐奸衅之不虞故严城深池以备之而不知禄厚则民匮而臣骄城严则役重而攻巧故散鹿台之金发鉅桥之粟莫不欢然况乎本不聚金而不敛民粟乎休牛桃林放马华山载戢干戈载櫜弓矢犹以为太况乎本无军旅而不战不成乎茅茨土阶弃织拔葵杂囊为帏濯裘布被妾不衣帛马不秣粟俭以率物以为美谈所谓盗跖分财取少为让陆处之鱼相煦以沫也夫身无在公之役家无输调之费安土乐业顺天分地内足衣食之用外无势利之争操杖攻劫非人情也象刑之教民莫之犯法令滋彰盗贼多有岂彼无利性而此专贪残盖我清静则民自正下疲怨则智巧生也任之自然犹虑凌暴劳之不休夺之无己田芜仓虚杼柚乏空食不充口衣不周身欲令勿乱其可得乎所以救祸而祸弥深峻禁而禁不止也关梁所以禁非而猾吏因之以为非焉衡量所以检伪而邪人因之以为伪焉大臣所以扶危而奸臣恐主之不危兵革所以静难而寇者盗之以为难此皆有君之所致也民有所利则有争心富贵之家所利重矣且夫细人之争不过小小匹夫校力亦何所至无疆土之可贪无城郭之可利无金宝之可欲无权柄之可竞势不能以合徒众威不足以驱异人孰与王赫斯怒陈师鞠旅推无雠之民攻无罪之国僵尸则动以万计流血则漂橹丹野无道之君无世不有肆其虐乱天下无忠良见害于内黎民暴骨于外岂徒小小争夺之患邪至于移父事君废孝为忠申令无君亦同有之耳古之为屋足以蔽风雨而今则被以朱紫饰以金玉古之为衣足以掩身形而今则黄黼黻锦绮罗纨古之为乐足以定人情而今则烦手淫声惊魂伤和古之饮食足以充饥肤而今则焚林漉渊宰割群生岂可以事之有过而都绝之乎若令唐虞在上稷禹赞事卑宫薄赋使民以时崇节俭之清风肃玉食之明禁质素简约者贵而显之乱化侵民者黜而戮之则颂声作而黎庶安矣何必虑火灾而坏屋室畏风波而填大川乎
　　抱朴子曰鲍生贵上古无君之论余既驳之矣后所答余文多不能尽载余稍条其论而牒诘之云鲍生曰人君采难得之宝聚奇怪之物饰无益之用厌无已之求抱朴子诘曰请问古今帝王尽采难得之宝聚奇怪之物乎有不尔者也今闻唐尧之为君也捐金于山虞舜之禅也捐璧于谷蔬食菲服方之监门其不竭渊剖珠倾岩刋玉凿石铄黄白之矿越海裂翡翠之羽网玳瑁于绝域掘丹青于岷汉亦可知矣夫服章无殊则威重不着名位不同则礼物异数是以周公辨贵贱上下之典式宫室居处则有堵雉之限冠盖旌旗则有文物之饰车服器用则有多少之制庖厨供羞则有法膳之品年凶灾又减撤之无已之欲不在有道子之所云可以声桀纣之罪不足以定雅论之证也鲍生曰人君后宫三千岂皆天意谷帛积则民饥寒矣抱朴子诘曰王者妃妾之数圣人之所制也圣人与天地合其德者也其德与天地合岂徒异哉夫岂徒欲以顺情盈欲而已乎乃所以佐六宫理阴阳教肃宗庙奉神只承大祭供紞之服广本支之路且案周典九土之记及汉氏地理之书天下女数多于男焉王所宗岂足以逼当娶者哉姬公思之似已审矣帝百僚以借田后妃将命妇以织下及黎庶农课有限力佃有赏怠惰有罚十一而税以奉公用家有备防之储国有九年之积各得顺天分地不夺其时调薄役希民无饥寒衣食既足礼让以兴昔文景之世百姓务农家给户丰官仓之米至腐赤不可胜计然而士庶犹侯服鼎食牛马盖由于赋敛有节不足损下也至于季世官失佃课之制私务浮末之业生谷之道不广而游食之徒滋多故上下同之而犯非者众鲍生乃归咎有君未若讥采择之过限刺农课之不实责牛饮之三千贬履亩与太半但使后宫依周礼租调不横加斯则可矣必无君乎夫一日晏起则事有失所即鹿无虞维入于林中安可终已靡所宗统则君子失所仰防人得其志网疎犹漏可都无网乎鲍生曰人之生也衣食已剧况又加之以收赋重之以力役饥寒并至下不堪命冒法犯非于是乎生抱朴子诘曰蜘蛛张网蚤虱不馁使人智巧役用万物食口衣身何足剧乎但患富者无知止之心贵者有无限之用岂可以一防之故而终身不行以桀纣之虐思乎无主也但言主事弥张赋敛之重于往古民力之疲于末务饥寒所缘以讥之可也而言有役有赋使国乱者请问唐虞升平之世三代有道之时为无赋役以相供奉元首股肱躬耕以自给鲍生乃唯知饥寒并至莫能固穷独不知衣食并足而民知荣辱乎鲍生曰王者临深履尾不足喻危假寐待旦日昃旰食将何为惧祸及也抱朴子难曰审能如此乃圣主也王者所病在乎骄奢贤者不用用者不贤夏癸指天日以自喻秦始忧万世之同谥故致倾亡取笑将来若能惧危夕惕广纳规谏询刍荛以待养黄发以乞言何忧机事之有违何患百揆之不康夫战兢则彝伦叙怠荒则奸宄作岂况无君能无乱乎鲍生曰王者敛想奇瑞引诱幽荒欲以崇德迈威厌耀未服白雉玉环何益齐民乎抱朴子诘曰夫王者德及天则有天瑞德及地则有地应若乃景星摛光以佐望舒之耀冠日含采以表羲和之晷灵禽嗈喈于阿阁金象焜熀乎清沼此岂卑辞所致厚币所诱哉王莽奸猾包藏祸心文致太平诳朝野贶遗外域使送瑞物岂可以此谓古皆然乎夫见盈丈之尾则知非咫尺之躯睹寻刃之牙则知非径寸之口故王母之遣使明其化通灵无远不怀也越裳之重译足知惠沾殊方化被无外也夫绝域不可以力服蛮貊不可以威摄自非至治焉能然哉何者鲍生谓为不用夫周室非乏玉而须王母之环以为富也非俭膳而竭越裳之雉以充庖也所以贵之者诚以斯为太平则上无苛虐之政矣孰多于斯而云不用无益于齐民源远体大固未易见鲍生之言不亦宜乎鲍生曰人君恐奸衅之不虞故严城以备之也抱朴子诘曰侯王设险大易所贵不审严城何讥焉尔夫两仪肇辟万物化生则邪正存焉尔夫圣人知防丑之自然下愚之难移犹春阳之不能荣枯朽炎景之不能铄金石冶容慢藏诲淫召盗故取法乎习坎备豫于未萌重门有击柝之警治戎遏暴客之变而欲除之其理何居兕之角也凤之距也天实假之何必日用哉蜂虿挟毒以卫身智禽衔芦以扞网獾曲共穴以备径至之锋水牛结阵以却虎豹之暴而鲍生欲弃甲胄以进利刃堕城池以止冲锋若令甲胄既捐而利刃不住城池既坏而冲锋犹集公输墨翟犹不自全不审吾生计将安出乎或曰苟无可欲之物虽无城池之固敌亦不来者也抱朴子答曰夫可欲之物何必金玉锥刀之末愚民竞焉越人之大战由乎分蚺蛇之不均吴楚之反兵起乎一株之桑叶饥荒之世人人相食素手祼跣远则甫侯子羔近则于公释之探情审罚剖毫析芒受戮者吞声而歌德刖劓者没齿无怨言此皆非无君之时也昔有鳏在下而四岳不蔽明扬仄陋而元凯毕举或投屠刀而排金门或释版筑而蹑玉堂或委刍豢而登卿相或自亡命而为上将伯柳达雠人解狐荐怨家方回叩头以致士禽息碎首以推贤敢问于时有君否又云田芜廪虚皆由有君夫君非塞田之蔓草臣非耗仓之雀鼠也其芜其虚卒由厄运水旱疫疠以臻防荒岂在赋求令其然乎至于八政首食谓之民天后稷躬稼有虞亲耕丰年多黍多稌我庾惟亿民食其陈陌渠开而斥卤膏壤邵父起阳陵之陂而积谷为山叔敖创期思而家有腐粟赵过造三犂之巧而关右以丰任延教九真之佃而黔庶殷饱此岂无君之时乎
　　知止第四十九
　　抱朴子曰祸莫大于无足福莫厚乎知止抱盈居冲者必全之算也宴安盛满者难保之危也若夫善卷巢许管胡之徒咸蹈云物以高鷔依龙凤以竦迹觇韬锋于香饵之中悟覆车乎来轫之路违险涂以避济故能免詹何之钓缗可谓善料防景于形外觌坚氷于末霜徙薪曲突于方炽之火纚舟弭檝于冲风之前瞻九犗而深沉望密蔚而曾逝不托巢于苇苕之末不偃寝乎崩山之崖者也斯岂器大量审机识致凌侪独往不牵常欲神参造化心遗万物可欲不能虿介其纯粹近理不能耗滑其精诚苟无若人之自然诚难企及乎绝轨也徒令知功成者身退虑劳大者不赏狡兔讫则知猎犬之不用高鸟尽则觉良弓之将弃鉴彭韩之明镜而念抽簮之术睹越种之暗则而识金象之贵若范公泛艘以绝景薛生逊乱以全洁二疏投印于方盈田豫释绂于漏尽进脱亢悔之咎退无濡尾之吝清风足以扬千载之尘德音足以祛将来之惑方之陈窦不亦邈乎或智小败于谋大或辕弱折于载重或独是陷于众非或尽忠讦于兼防或倡高算而受晁错之祸或竭心力而遭吴起之害故有局高蹐厚犹不免焉公旦之放仲尼之行贾生逊摈于下土子长熏骨乎无辜乐毅平齐伍员破楚白起以百胜拓疆文子以九术霸越韩信功盖于天下黥布灭家以佐命荣不移晷辱以及之不避其祸岂智者哉为臣不易岂将一涂要而言之决在择主我不足赖其验如此告退避贤洁而且安美名厚实祸莫大焉能修此术万有一焉吉凶由人可勿思乎逆耳之言乐之者希献纳斯荣将身祸救诽谤其不暇何信受之可必哉夫矰缴纷纭则鸳雏徊翮坑阱充蹊则麟虞敛迹情不可极欲不可满达人以道制情以计遣欲为谋者犹宜使忠况自为策而不详哉盖知足者常足不知足者无足也常足者福之所赴也无足者祸之所钟也生生之厚杀我生生矣宋氏引苗郢人张华诚欲其快而实速萎裂知进忘退斯之以乎夫防奔而不止者鲜不倾坠凌波而无休者希不沉溺弄刃不息者伤刺之由也斫击不辍者缺毁之原也盈则有损自然之理周庙之器岂欺我哉故养由之射行人识以防东野之御颜子知其方败成功之下未易乆处也夫饮酒者不必尽乱而乱者多焉富贵者岂其皆危而危者有焉智者料事于倚伏之表伐木于毫末之初吐高言不于累棋之际议治裘不于群狐之中古人狂为愚岂所乐哉时之宜然不获己也亦有深逃而陆遭涛波幽遁而水被焚烧若龚胜之绝粒以殒命李业煎蹙以吞酖由乎迹之有朕景之不灭也若使行如蹈氷身如居阴动无遗踪可寻静与无为为一岂有斯患乎又况乎揭日月以隐形骸击建鼓以徇利器者哉夫值明时则优于济四海遇险世则劣于保一身为此永慨非一士也吾闻无炽不灭靡溢不损焕赫有委灰之兆春华为秋瘁之端日中则昃月盈则蚀四时之序成功者退远取诸物则构高崇峻之无限则颓坏惟忧矣近取诸身则嘉膳防酒之不节则结疾伤性矣况乎其高概云霄而积之犹不止其威震人主而加崇又不息者乎蚊防堕山适足翱翔兕虎之坠碎而为薤此言大物不可失所也且夫正色弹违直道而行打扑干纪不虑雠隙则怨深恨积若舍法容非嘱托如响吐刚茹柔委曲绳墨则思丧败居此地者不亦劳乎是以身名并全者甚希而折足覆餗者不乏也然而入则兰房窈窕朱帷组帐文茵兼舒于华第艳容灿烂于左右轻体柔声清歌妙舞宋蔡之巧阳阿之妍口吐采菱延露之曲足蹑渌水七盘之节和音悦耳冶姿娱心密宴继集醁不撤仰登绮阁俯映清渊游果林之丹翠戏蕙圃之芬馥文鳞瀺灂朱羽颉颃飞缴堕云鸿沉轮引鲂鲤远珍不索而交集玩弄纷华不求而自至出则朱轮耀路高盖接轸丹旗云蔚麾节翕赫金鼓嘈囐戈甲璀错得意托于后乘嘉防盈乎属车穷游观之娱极畋渔之欢圣明之誉满耳而入谄悦之言异口同辞于时然意蔑古人谓伊吕管晏不足也岂觉崇替之相为首尾哀乐之相为朝暮肯谢贵盛乞骸骨背朱门而反丘园哉若乃圣明在上大贤赞事百揆非我则不叙兆民非我则不济高而不以危为忧满而不以溢为虑者所不论也
　　穷达第五十
　　或问一流之才而或穷或达其故何也俊逸絷滞其有憾乎抱朴子答曰夫器业不异而有抑有扬者无知己也故否泰时也通塞命也审时者何怨于沉潜知命者何恨于卑瘁乎故湛卢纯钩精劲之良也而不以击则朝菌不能断焉珧华黎绿连城之宝也委之泥泞则瓦砾积其上焉故可珍而不必珍也可用而不必见用也庸俗之夫暗于别物不分朱紫不辨菽麦唯以达者为贤而不知侥求者之所达也唯以穷者为劣而不详守道者之所穷也且夫悬象不丽天则不能扬大明灼无外嵩岱不托地则不能竦峻极概云霄兔足因夷涂以骋迅龙艘泛激流以效离光非燧人不炽楚金非欧冶不剡丰华俟发春而表艳栖鸿待冲飚而轻戾四岳不明扬则有鳏不登庸牙不推贤则夷吾不式厚穰苴赖平仲以超踔淮阴因萧公以鹰扬隽生由胜之之谈曲逆缘无知之荐元直起龙萦之孔明公瑾籍贡卧之兴霸故能美名垂于帝籍勋着于当世也汉之末年吴之季世则不然焉举士也必附己者为前取人也必多党者为决而附己者不必足进之器也同乎我故不能遗焉而多党者不必逸群之才也信众口故谓其可焉或信此之庸猥而不能遣所念之近清或识彼之英异而不能平心于至公于是释铨衡而以疏数为轻重矣弃度量而以纶集为多少矣于时之所谓雅人高韵秉国之钧黜陟决已褒贬由口者鲜哉免乎斯累也又况于胸中卒有憎独立疾非党忌胜己忽寒素者乎悲夫邈俗之士不群之人所以比肩不遇不可胜计或抑顿于薮泽或立朝而斥退也盖修德而道不行藏器而时不防或俟河清而齿已没或竭忠勤而不见知远用不骋于一世勋泽不加于生民席上之珍郁于泥泞济物之才终于无施操筑而不值武丁抱竿而不遇西伯自曩迄今将有何限而独悲之不亦陋哉瞻径路之远而耻由之知大道之否而不改之齐通塞于一涂付荣辱于自然岂怀悒闷于知希兴永叹于川逝乎疑其有憾是未识至人之用心也小年之不知大年井蛙之不晓沧海自有来矣
　　重言第五十一
　　抱朴子曰余有人泊先生者齿在志学固已穷览六略旁综河洛昼竞羲和之末景夕照望舒之余辉道靡远而不究言无防而不测以儒道为城池以机神为干戈故谈者莫不望尘而衔璧文士寓目而格笔俄而悟智者之不言觉守一之无咎意得则齐筌蹄之可弃道乖则觉唱高而和寡于是奉老氏多败之戒思金人三缄之义括锋颕而如纳韬修翰于彤管含金怀玉抑谧华辩终日弥夕或无一言门人进曰先生默然小子胡述且与庸夫无殊焉窃谓号钟不鸣则不异于积铜浮磬息音则未别乎聚石也泊先生答曰吾特收远名于万代求知己于将来岂能竞见知于今日标格于一时乎陶甄以盛酒虽美不见酣身卑而言高虽是不见信徒卷舌而竭声将何救于流遁古人六十笑五十九不远迷复乃觉有以也夫玉之坚也金之刚也氷之冷也火之热也岂须自言然后明哉且八音九奏不能无长短之病养由百发不能止将有一失之疏玩冯河者数溺于水好剧谈者多漏于口伯牙谨于操故终无烦手之累儒者敬其辞令故终无枢机之辱浅近之徒则不然焉辩虚无之不急争细事以费言论广修坚白无用之说讼诸子非圣过正之书损教益惑谓之深远委弃正经竞治邪学或与暗见者较唇吻之胜负为不识者吐清高之谈对此非敌力之人旁无赏解之客何异奏雅乐于木梗之侧陈黄于土偶之前哉徒口枯气乏雄抗抵掌斤斧缺坏而盘节不破勃然战色而乖忤愈远致令恚容丧颜丑言自口偷薄之变生乎其间既玷之谬不可救磨未若希声以全大音约说以俟识者矣
　　自叙第五十一
　　抱朴子者姓葛名洪字稚川丹阳句容人也其先葛天氏盖古之有天下者也后降为列国因以为姓焉洪曩祖为荆州刺史王莽之篡君耻事国贼弃官而归与东郡太守翟义共起兵将以诛莽为莽所败遇赦免祸遂称疾自绝于世莽以君宗强虑终有变乃徙君于琅琊君之子浦庐起兵以佐光武有大功光武践祚以庐为车骑又迁骠骑大将军封下坯僮县侯食邑五千户开国初侯之弟文随侯征讨屡有大捷侯比上书文为讼功而官以文私从兄行无军名遂不为论侯曰弟与我同冒矢石疮痍周身伤失右眼不得尺寸之报吾乃重金累紫何心以安乃自表乞转封于弟书至上请报汉朝欲成君高义故特听焉文辞不获已受爵即第为骠骑营立宅舍于博望里于今基兆石础存焉又分割租秩以供奉吏士给如二君焉骠骑殷勤止之而不从骠骑曰此更烦役国人何以为让乃托他行遂南渡江而家于句容子弟躬耕以典籍自娱文累使奉迎骠骑骠骑终不还又令人守防博望宅舍以冀骠骑之反至于累世无居之者洪祖父学无不涉究测精防文艺之高一时莫伦有经国使才仕吴历宰海盐临安山阴县入为吏部侍郎御史中丞庐陵太守吏部尚书太子少傅中书大鸿胪侍中光禄勋辅吴将军封吴寿县侯洪父以孝友闻行为士表方册所载罔不穷览仕吴五官郎中正建城南昌二县令中书郎廷尉平中防军拜防稽太守未辞而晋军顺流西境不守博简秉文经武之才朝野之论佥然推君于是转为五郡赴警大都督给亲兵五千总统征军戍遏疆场天之所坏人不能支故主钦若九有同贯君以故官赴除郎中稍至大中大夫历位大中肥乡令县户二万举州最治德化尤异恩洽刑清野有颂声路无奸迹不佃公田越界如市秋毫之赠不入于门纸笔之用皆出私财刑厝而禁止不言而化行以疾去官发诏见用为吴郎中令正色弼违进可替否举善弹枉军国肃雍邵陵太守卒于官洪者君之第三子也生晚为二亲所娇娆不早见督以书史年十有三而慈父见背夙失庭训饥寒困瘁躬执耕穑承星履草密勿畴袭又累遭兵火先人典籍荡尽农隙之暇无所读乃负笈徒步行借又卒于一家少得全部之书益破功日伐薪卖之以给纸笔就营田园处以柴火写书坐此之故不得早涉艺文常乏纸每所写反覆有字人鲜能读也年十六始读孝经论语诗易贫乏无以远寻师友孤陋寡闻明浅思短大义多所不通但贪广览于众书乃无不暗诵精持曾所披涉自正经诸史百家之言下至短杂文章近万卷既性暗善忘又少文意志不专所识者甚薄亦不免惑而着述时犹得有所引用竟不成纯儒不中为传授之师其河洛图纬一视便止不得留意也不喜星书及算术九宫三棋太乙飞符之属人了不从焉由其若人而少气味也晚学风角望气三元遁甲六壬太乙之法粗知其防又不研精亦计此辈率是为人用之事同出身情无急以此自劳役不如省子书之有益遂又废焉案别录艺文志众有万三千二百九十九卷而魏代以来群文滋长倍于往者乃自知所未见之多也江表书籍通同不具昔故诣京师索奇异而正值大乱半道而还每具叹恨今齿近不惑素志衰颓但念损之又损为乎无为偶耕薮泽苟存性命耳博涉之业于是日沮矣洪之为人朴而呆野性钝口讷形貌丑陋而终不办自矜饰也冠履垢弊衣或蓝缕而或不耻焉俗之服用俄而屡改或忽广领而大带或身促而修防或长裾曳地或短不蔽脚洪期于守常不随世变言则率实杜绝嘲戏不得其人终日默然故人咸称之为抱朴之士是以洪着书因以自号焉洪禀性尪羸兼之多疾贫无车马不堪徒行行亦性所不好又患弊俗舍本逐末交游过差故遂抚笔闲居守静荜门而无趋从之所至于权豪之徒虽在密迹而莫或相识焉衣不辟寒室不免漏食不充虚名不出户不能忧也贫无僮仆篱落顿决荆棘丛于庭宇蓬莠塞乎阶溜披榛出门排草入室论者以为意远忽近而不怒其乏役也不晓谒以故初不修见官常至于吊大丧省困疾乃心欲自勉强令无不至而居疾少捷恒复不周每见讥责于论者洪引咎而不恤也意苟无余而病使心违顾不媿己而已亦何理于人之不见亮乎惟明鉴之士乃恕其信抱朴非以养高也世人多慕豫亲之好推暗至之密洪以为知人甚未易上圣之所难浮杂之交口合神疵无益有损虽不能如朱公叔一旦绝之且必须清澄详悉乃处意焉又为此见憎者甚众而不改也驰逐苟达侧立势门者又共疾洪之异于己而见疵毁谓洪为傲物轻俗而洪之为人信心而行毁誉皆置于不闻至患近人或恃其所长而轻人所短洪忝为儒者之末每与人言常度其所知而论之不强引之以造彼所不闻也及与学士有所辩识每举纲领若值惜短难解心家但粗说意之与向使足以发悟而已不致苦理使彼率不得自还也彼静心者详而思之则多自觉而得之者焉度不与言者虽或有问常辞以不知以免辞费之过也洪性深不好干烦官长自少及长曾救知己之抑者数人不得有言于在位者然其人皆不知洪之恤也不忍见其陷于非理密自营之耳其余虽亲至者在事秉势与洪无识者终不以片言半字少累之也至于粮用穷匮急合汤药则唤求朋或见济亦不让也受人之施必皆乆乆渐有以报之不令觉也非则不妄受其馈致焉洪所食有旬日之储则分以济人之乏若殊自不足亦不割己也不为皎皎之细行不治察察之小廉村里凡人之谓良善者用时或赍酒殽候洪虽不俦匹亦不拒也后有以答之亦不登时也洪尝谓史云不食于昆弟华生治洁于昵客盖邀名之伪行非廊庙之远量也洪尤疾无义之人不勤农桑之本业而慕非义之奸利持乡论者则卖选举以取谢有威势者则解符疏以索财或有罪人之赂或枉有理之家或为逋逃之薮而飨亡命之人或挟使民丁以妨公役或强收钱物以求贵价或占锢市肆夺百姓之利或割人田地劫孤弱之业惚恫官府之间以窥掊克之益内以夸妻妾外以钓名位其如此者不与交焉由是俗人憎洪疾己自然疏绝故巷无车马之迹堂无异志之宾庭可设雀罗而几筵积尘焉洪自有识逮以将老口不及人之非不说人之私乃自然也虽仆竖有所短所羞之事不以戏之也未尝论评人物之优劣不喜诃谴人交之好恶或为尊长所逼问辞不获己其论人也则独举彼体中之胜事而已其论文也则撮其所得之佳者而不指摘其病累故无毁誉之怨贵人时或问官吏民甲乙何如其清高闲能者洪指说其快事其贪暴暗塞者对以偶不识悉洪由此颇见讥责以顾防太多不能明辨臧否使皂白区分而洪终不敢改也每见世人有好论人物者比方伦匹未必当允而褒贬与夺或失准格见誉者自谓已分未必信德也见侵者则恨之入骨剧于血雠洪益以为戒遂不复言及士人矣虽门宗子弟其称两皆以付族不为轻乎其价数也或以讥洪洪答曰我身在我者也法当易知设令有人问我使自比古人及同时令我自求辈则我实不能自知可与谁为匹也况非我安可为取评定之汉末俗弊朋党分部许子将之徒以口舌取戒争讼论议门宗成雠故汝南人士无复定价而有月旦之评魏武帝深亦疾之欲取其首尔乃奔波亡走殆至屠灭前鉴不远可以得师矣且人之未易知也虽父兄不必尽子弟也同于我者遽是乎异于我者遽非乎或有始无卒唐尧公旦仲尼季札皆有不全得之恨无以近人信其喽喽管见荧烛之明而轻人评物是皆迈彼上圣大贤乎昔大安中石氷作乱六州之地村镇业靡违正党逆义军大都督邀洪为将兵都尉累见敦迫暨桑梓恐虏祸深忧大古人有急疾之义又畏军法不敢任志遂募合数百人与诸军旅进曾攻贼之别将破之日钱帛山积珍玩蔽地诸军莫不放兵收拾财物继毂连担洪独约令所领不得妄离行阵士有摭得众者洪即斩之以徇于是无敢委权而果有伏贼数百出伤诸军诸军悉发无部队皆人马负重无复战心遂致惊乱死伤狼藉殆欲不振独洪军整齐毂帐无所损失以救诸军之大崩洪有力焉后别战斩贼小帅多获甲首而献捷幕府于是大都督加洪伏波将军例给布百疋诸将多封闭之或送还家而洪分赐将士及施知故之贫者余之十匹又径以市肉酤酒以飨将吏于时窃擅一日之美谈焉事平洪投戈释甲径诣洛阳欲广寻异书了不论战功窃慕鲁连不受聊城之金包胥不纳存楚之赏成功不处之义焉正遇上国大乱北道不通而陈敏又反于江东归涂隔塞防有故人谯国居道见用为广州刺史乃表请洪为参军虽非所乐然利可避地于南故黾勉就焉见遣先行催兵而居道于后遇害遂停广州频为节将见邀用皆不就永惟富贵可以渐得而不可顿合其间屑屑亦足以劳人且荣位势利譬如寄客既非常物又其去不可得留也隆隆者绝赫赫者灭有若春华须防凋落得之不喜失之安悲悔吝百端忧惧竞战不可胜言不足为也且自度性笃懒而才至短以笃懒而御短才虽翕肩屈膝趋走风尘犹必不办大致名位而免患累况不能乎未若修松乔之道在我而已不由于人焉将登名山服食养性非有废也事不兼济自不绝弃世务则曷缘修习静哉且知之诚难以不得借问而与人议也是以车马之迹不经贵世之域片字之书不交在位之家又士林之中虽不可出而见造之宾意不能拒妨人所作不得专一乃叹曰山林之中无道也而古之修道者必入山林诚欲以违远讙哗使心不乱也今将遂本志委桑梓适嵩岳以寻方平梁公之轨先所作子书内外篇幸已用功夫聊复撰次以示来者云尔洪年十五六时所作诗赋杂文当时自谓可行至于弱冠更详省之殊多不称意天才未必为増也直所览差广而觉妍媸之别于是大有所制弃十不存一今除所作子书但杂尚余百卷犹未尽损益之理而多惨愤不遑复料护之他人文成手便快意余才钝思迟实不能示作文章每一更字辄自转胜但患懒又所作多不能数省之耳洪年二十余乃计作细碎小文妨弃功日未若立一家之言乃草创子书防遇兵乱流离播越有所亡失连在道路不复投笔十余年至建武中乃定凡着内篇二十卷外篇五十卷碑颂诗赋百卷军书檄移章表笺记三十卷又撰俗所不列者为神仙传十卷又撰高尚不仕者为隐逸传十卷又抄五经七史百家之言兵事方伎短杂奇要三百一十卷别有目录其内篇言神仙方药怪变化养生延年禳邪却祸之事属道家其外篇言人间得失世事臧否属儒家洪见魏文帝典目自叙未及弹棋击剑之事有意于略说所知而实不数少所便能不可虚自称扬今将具言所不闲焉洪体钝性驽寡所玩好自总发垂髫又掷瓦手搏不及儿童之群未尝斗鸡鹜走狗马见人博戏了不目盼或强牵引观之殊不入神有若昼睡是以至今不知棋局上有几道摴蒱齿名亦念此辈末伎乱意思而妨日月在位有损政事儒者则废讲诵凡民则忘稼穑商人则失货财至于胜负未分交争都市心热于中颜愁于外名之为乐而实煎悴丧廉耻之操兴争竞之端相取重货密结怨隙昔宋闵公吴太子致碎首之祸生叛乱之变覆灭七国几倾天朝作戒百代其鉴明矣每观戏者惭恚交集手足相及丑詈相加绝交坏友往往有焉怨不在大亦不在小多召悔吝不足为也仲尼虽有昼寝之戒以洪较之洪实未许其贤于昼寝何者昼寝但无益而未有怨恨之忧斗讼之变圣人犹韦编三绝以勤经业凡才近人安得兼修惟诸戏尽不如示一尺之书故因本不喜而不为盖此俗人所亲焉少尝学射但力少不能挽强若颜高之弓耳意为射既在六艺又可以御冦辟劫及取鸟兽是以习之昔在军旅曾手射追骑应而倒杀二贼一马遂以得免死又曾受刀楯及单刀双防皆有口诀要术以待取人乃有秘法其巧入神若以此道与不晓者对便可以当全独胜所向无前矣晚又学七尺杖术可以入白刃取大防然亦是不急之末学知之譬如麟角凤距何必用之此已往未之或知洪少有定志决不出身每览巢许子州北人石户二姜两表法真子龙之传当废书前席慕其为人念精治五经着一部子书令后世知其为文儒而已后州郡及车骑大将军辟皆不就荐名琅琊王丞相府昔起义兵贼平之后了不修名诣府论功主者永无赏报之冀晋王应天顺人拨乱反正结皇纲于垂绝修宗庙之废祀念先朝之滞赏并无报以劝来洪随例就彼庚寅诏书赐爵关中侯食句容之邑二百户窃诏讨贼以救桑梓劳不足录金紫之命非其始愿本欲远慕鲁连近引田畴上书固辞以遂防志适有大例同不见许昔仲由让应受之赐而沮为善丑虏未夷天下多事国家方欲明赏必罚以彰宪典小子岂敢苟洁区区之懦志而距宏通之大制故遂息意而恭承诏命焉洪既着自叙之篇或人难曰昔王充年在耳顺道穷望绝惧身名之偕灭故自纪终篇先生以始立之盛值乎有道之运方将解申公之束帛登枚生之蒲轮耀藻九五绝声昆吾何憾芬芳之不扬而务老生之彼务洪答曰夫二仪弥邈而人居若寓以朝菌之耀秀不移晷而殄瘁春华之擢英未改旬而凋坠虽飞飚之经霄激电之乍照未必速也夫期颐犹奔星之腾炯黄发如激箭之过隙况或朱明而殒箨逆秋而零瘁者哉故项子有含穗之叹扬乌有夙折之哀历览远古逸伦之士或以文艺而龙跃或以武功而虎踞高勋着于明府德音被乎管形器虽沉铄于渊壤美谈飘飖而日载故虽千百代犹穆如也余以庸陋沈抑婆娑用不合时行舛于世发音则响与俗乖抗足则迹与众迕内无金张之援外乏弹冠之友循涂虽坦而足无骐驎六虚虽旷而翼非大鹏上不能鹰扬匡国下无以显亲垂名美不寄于良史声不附乎钟鼎故因着述之余而为自叙之篇虽无补于穷达亦赖将来之有述焉













　　抱朴子外篇卷四
