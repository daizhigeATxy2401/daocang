　　钦定四库全书　　　　　子部十四
　　古文参同契集解　　　　道家
　　提要
　　【臣】等谨案古文参同契集解三卷明蒋一彪撰一彪自号复阳子余姚人魏伯阳作防同契原夲三篇自彭晓分章作解后来注家虽递有并析而上中下篇之次序俱仍旧目至明杨慎始别出一夲称南方掘地得石函中有古文参同契上中下三篇叙一篇徐景休笺注亦三篇后序一篇淳于叔通遗三相上下二篇后序一篇合为十一篇自谓得见朱子所未见一彪此注即据慎夲而作故谓之古文其彭晓陈显防陈致虚俞琰四家之注悉割裂其文缀于各段之下故谓之集解今考其书于旧文多所颠倒以原文所有赞一篇则指为景休后序原夲塞遗脱一章亦析出为叔通后序案防同契书自虞翻注易引其日月为易一语外【见李鼎柞周易集解】他家罕所称引其授受源流诸书亦不具载所可据者惟彭晓之序为古晓序但称魏君示青州徐从事徐名而注之郑樵通志艺文略有徐从事注阴阳统防同契三卷亦不言为徐景休何以越二千年至慎而其名忽显其赞序一首朱子尝谓防文意是注之后序恐是徐君注而注不复存今此夲乃适与相合岂非因朱子之语而附防其说欤若淳于叔通不过传授此书旧时道家有徐从事淳于叔通各叙一篇之语彭晓已据唐时刘知古日月元枢论极辨其误慎乃复以三相篇为出通叔是又借晓所驳之说证成其为唐以前夲也不知防同契夲末汉魏遗书虽无文可证若晋以来书则洪神仙传固云伯阳作防同契五行相凡三卷唐以来书则旧唐书经籍志【案旧唐书着录之书并据开元内外经录】固云周易防同契二卷魏伯阳撰周易五相一卷魏伯阳撰矣慎所谓古夲何代之古夲乎一彪此夲于诸注原称魏君者輙改作徐君以就其说尤非阙疑之义然自慎以后世遂别有此夲诸家所注往往沿之亦遂不可磨灭今姑依其篇第各分子卷与彭晓诸夲并着于录以着作伪变乱之由俾来者无惑焉乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　原序
　　参同契为丹经之祖然考隋唐经籍志皆不载其目惟神仙传云魏伯阳上虞人通贯诗律文辞赡博修真养志约周易作参同契徐氏景休笺注桓帝时以授同郡淳于叔通因行于世五代之时蜀永康道士彭晓分为九十章以应火候之九转余鼎器歌一篇以应真铅之得一其说穿凿且非魏公之本意也其书散乱衡决后之读者不知孰为经孰为注亦不知孰为魏孰为徐与淳于自彭始矣朱子作考异及解亦据彭本元俞玉吾所注又据朱本玉吾欲分三言四言五言各为一而未果盖亦知其序之错乱而非魏公之初文然均之未有定据尔余尝观张平叔悟真篇云叔通受学魏伯阳留为万古丹经王予意平叔犹及见古文访求多年未之有获近晤洪雅杨邛崃宪副云南方有掘地得石函中有古文参同契魏伯阳所着上中下三篇叙一篇徐景休笺注亦三篇后叙一篇淳于叔通补遗三相上下二篇后序一篇合为十一篇盖未经后人妄紊也亟借录之未防有人自吴中来则有刻本乃妄云苦思精索一旦豁然若有神悟离章错简雾释氷融其说既以自欺又以欺人甚矣及观其书之别序又云有人自防稽来贻以善本古文一出诸伪尽正一叶半简之间其情已见亦可谓掩耳盗铃藏头露足矣诚可也余既喜古文之复出而得见朱子之所未见为千古之一快乃序而藏之呜呼东汉古文存于世者防希此书如断圭复完缺璧再合诚可珍哉若夫形似之言譬况之说或流而为房中或认以为炉火使人陨命亡身倾赀荡产成者万无一二而陷者十之八九班固有言神仙者所以全性命之真而无求于外者也聊以荡意平心同大化之域而无怵惕于胸中然而或者专以是为务则怪迂之文弥以益多非圣人之所以教也防哉其言辄并及之嘉靖丙午仲冬长至后十日洞天真逸成都杨慎书
　　丁酉仲夏予恙起摄静中曾博观诸籍欲取为内养资也阅及参同契有注释者茫然不解所谓因而置之迄今甲寅越岁一十有八矣心恒念之以此书为丹经之祖何乃晦昧无条理若是令人难解晓也耶昨偶检先大夫云龙公遗籍得古文参同契一帙魏伯阳所着上中下三篇叙一篇徐景休笺注亦三篇后叙一篇淳于叔通补遗三相上下二篇后序一篇合为十一篇惟白文无注是未经后人妄紊者为成都升庵杨慎氏所叙本览之始知往年所阅者乃以魏君叙及景休叔通二家之注叙窜入于魏君经文中大相混乱后人注者不知所自讹以因讹经注莫辨皆缘饰以成文则不无牵引附防之误又无怪乎最后之观者见其重文复义不达所防咸即成说而一切草草错防焉殊不知乱肇自何人而升庵公谓于彭始予今正其伪一以古文为准别出魏君经文取彭晓陈显防陈致虚俞琰四子之注节集于各段之下以显明其义若俞注其文与经尤为碎裂错杂难择甚至有逐一二句相间乱非段节如彭陈者故择之大费精力焉第其间或有一二神理不相贯者以被徐淳注叙混误注之失耳是以于上下不相联属处则以一圈间之笥中止有此四注故不能多及若徐之笺注淳于之三相亦照古本录其文而以四家之注各附于下其各叙惟录白文而不入注分为二卷以魏君参同契为上卷徐淳之笺注三相为下卷成此完书俾千载之讹一旦遽还其初且得睹彭陈诸人之所未睹真一大快事也庶后之览者明知魏君作契之防而经注不为所淆矣其古文之出杨谓是南方因掘地而得诸石匣中繇委悉杨叙兹无赘然详观参同中语意多与龙虎经文相似则是魏君用龙虎经而畅演其义者非竟效法乎易也盖龙虎作之最先而参同则拟龙虎徐与淳于又各拟而自发其所见也古来防究之乃致混之为一则谬甚矣余曾遇至人防授丹诀至易至简不过一二语便了足无多谈也如是则参同契之作无乃属骈疣乎不然夫欲开示来学多为旁喻曲譬其说乃是不欲直露真诠使人委婉究绎得其防于语言之外盖珍其事故不得不迂秘其文耳如以片言道尽此为口诀无论道不可一槩轻泄如此而人且易视其言不无忽嫚之心于修为之际未肯坚固其念纯一其志则大道终难成矣此又为魏君借易辞演丹法作参同意也其下篇曰露见枝条藏根本托号诸名覆谬众文此之谓也子集是解虽不敢任为魏君功臣而于彭陈诸子亦未必无少助盖当年一片探索苦心至今日始为不虚也已是为序明万历甲寅孟夏望日东越余姚复阳子蒋一彪书





　　钦定四库全书
　　古文参同契集解卷上【上】
　　明　蒋一彪　撰
　　参同契【东汉魏伯阳着】
　　上篇【此言三圣乘龙御天大易之道也】
　　干刚坤柔配合相包阳禀阴受雄雌相须须【俞作偕】以造化精气乃舒坎离冠首光耀垂敷防难测不可画图圣人揆度参序元基四者混沌径入虚无六十卦周【俞作用】张布为舆龙□【今本作马】就驾明君□【今作御】时龢则随从路平不邪邪道险阻倾危【国】家君子居其室出其言善则千里之外应之谓万乘之主处九重之位发号出令顺阴阳节藏器俟时勿违卦月【俞作日】屯以子申用寅戌余六十卦【俞作六十卦用】各自有日聊陈两【象】未能究悉立【俞作在】义设刑当仁施德逆之者凶顺之者吉按立法令至诚专密谨候日辰审察消息纤芥不正悔吝为贼二至改度乖错委曲隆冬大暑盛夏霜雪二分纵横不应漏刻水旱相伐风雨不节蝗虫涌沸群异旁出天见其怪山崩地裂孝子用心感动皇极近出已口远流殊域或以招祸或以致福或兴太平或造兵革四者之来由乎胸臆动静有常奉其绳墨四时顺宜与气相得刚柔断矣不相涉入五行守界不妄盈缩易行周流屈伸反覆幽潜沦匿【变】化于中包囊【俞作裹】万物为道纪纲以无制有器用者空故推消息坎离没亡言不苟造论不虚生引验见效校度神明推结字原理□【为】证【俞作征】坎戊月精离巳日光日月为易刚柔相当土暀四季罗络始终青赤白黑各居一方皆禀中宫戊巳之功晦朔之间合符行中混沌洪蒙牝牡相从滋液润泽施化流通天地神明不可度量利用安身形而匨【藏】始于东北箕斗之乡旋而右转呕轮吐萌潜潭见象发□清光昴毕之上震出为征阳气造端初九潜龙阳以三立阴以八通三日震动八日兑行九二见龙和平有明三五德就干体乃成九三夕惕亏折神符盛衰渐革终还其初巽继其统固济操持九四或跃进退道危艮主进止【俞作止进】不得逾时二十三日典守期九五飞龙天位加喜六五坤承结括终始韫养众子世为母上九亢龙战德于野用九翩翩为道规矩阳数已讫讫则复起推情合性转而相与循环璇玑升降上下周流六爻难可察睹故无常位为易宗祖朔旦为复阳始通出入无疾立表防刚黄钟建子兆乃滋彰播施柔暖黎蒸得常临炉施条开路正【俞作生】光光耀渐进日以益长丑之大吕结正低昂仰以成泰刚柔并隆阴阳交接小往大来辐辏于寅运而趋时渐历大壮侠列卯门榆荚堕落还归本根刑德相负昼夜始分夬阴以退阳升而前洗濯羽翮振索宿尘干健盛明广被四邻阳终于已中而相干姤始纪序履霜最先井底寒泉午为宾宾服于阴阴为主人遁去世位【俞作遁世去位】收敛其精懐德俟时栖迟昧防否塞不通萌者不生阴伸阳屈没阳【俞作毁伤伤夷也即夷则也】姓名观其权度【一作权量】察仲秋情任蓄防稚老枯复荣荠麦芽蘖因冒以生剥烂支体消灭其形化气既竭亡失至神道穷则返归乎坤元恒顺地理承天布宣幽远眇隔阂相连应度育种阴阳之元寥廓恍惚莫知其端先迷失轨后为主君无平不陂道之自然易更【俞作衰】盛消息相因终坤复始如循连环帝王承御千载【俞作秋】常存御政之首鼎新革故管括微密开舒布宝要道魁柄【俞作杓】统化纲纽爻象内动吉凶外起五纬错顺应时感动四七乖戾誃离俯仰【朱子曰当作仰俯】文昌统录诘责台辅百官有司各典所部原始要终存亡之绪或君骄佚亢满违道或臣邪佞行不顺轨望盈缩乖变凶咎执法刺讥诘过贻主辰极受【俞作处】正优游任下明君布政国无害道
　　陈显微曰乾坤刚柔二者配合递相包含则自然阳禀与而阴受藏也盖阳雄则播施阴雌则含受孤阳不生孤阴不育雄雌二者相须精舒布以成造化如人受胎莫不以阴阳相交为之造化故当以乾坤二卦为始今云坎离冠首者盖乾坤为天地坎离为日月天地定位不能合而为一而交于其中合而为一者日月也故乾坤为药之体坎离为药之用所以只言坎离冠首者以明大药之用全在坎离也是则乾坤为鼎而坎离为药尔然坎离之用即于乾坤二体之间上下往来飞潜不定岂易画图哉圣人欲揆度其妙以告学者惟观六十杂卦之中一阳画一阴爻或在上或在下防难测但当如明君之御时而以六十卦为舆泰然无为以就驾则可晏然而顺步徐徐进道雍容和易稳路平驱自始至终周循诸卦安有险阻之患故曰和则随从路平不邪苟不达此妄行邪径则有颠覆之忧倾危之咎矣刘海蟾云莫教翻却紫河车与此意同盖言路虽平夷须防险阻不可不谨也君子居其室【至】各自有日修丹之士一年处室尤为艰难所动虽小所感甚大如万乘之君深居九重动止语默关系天和如易所谓君子居室应在千里正可为比惟当顺阴阳之降腾随刑德而进止如懐至宝如防目睛如养婴儿如持满器俟时之至不可违于卦月屯则自子至申则自寅至戌其余诸卦各自有时盖一日两卦一时六爻欲识阴阳须分昼夜欲知昼夜须分黑白黑白既分卦爻斯得易曰通乎昼夜之道而知者此也聊陈两象【至】悔吝为贼两象者屯也未能究悉者不敢尽泄火候天机也学者遇师得防依时下手结就丹头须当按乎历法至诚专密谨候日夜审察消息遇阳则进如当仁而施德遇阴则退如立义而设刑顺之者吉逆之者凶如其间毫发不正则有悔吝存乎其间而为贼害如苗中之草莱镜中之尘垢且世人炼丹砂犹恐水火差误况兹金液大丹乎二至改度【至】由乎胸臆二至者阴阳之始从出也苟乖错其用则天变随之夏雪冬雷灾异斯惨二分者阴阳之所交分也苟乖错其用则天变亦然山崩地裂水旱为灾不可胜言矣此盖运火之士失时差误而真胎损害世界崩摧孝子喻真胎皇极喻祸福或致太平或致兵革或以招祸或以招福皆由运火之士胸臆所感召也炼丹之法与世法无殊然治世之所感召犹如影响况夺天地之造化而与天地合其德同其运耶动静有常【至】屈伸反覆火候祸福既如前节则当动静有常如循绳墨不可差四时之宜自然与二炁相得刚不侵逾柔不退缩或屈或伸或返或覆五行周流各守疆界方可无虞幽潜沦匿【至】为道纪纲幽潜莫测沦匿难寻而变化于中生成至宝犹阴阳交感化生万物而为道之纪纲也以无制有【至】坎离没亡金碧经曰有无相制朱雀炎空紫华曜日砂汞没亡魏君之言盖发明金碧经之防也其防盖以性火真空制命水至宝火体本空遇物而见而虚明无我者皆火德也及乎运火于太虚鼎器之中使弥天紫焰遍界红光金宫玉阙变现千端神兽灵龙飞腾万状此铅汞也亦坎离也固非无也然作用既已果安在哉故云故推消息坎离没亡言不苟造【至】戊巳之功易卦纳甲法坎纳六戊离纳六已坎为月离为日故曰坎戊月精离巳日光日月二字合为易字故曰推结字是皆原理为证而非虚造言论也易既不外乎日月丹岂不本乎坎离然坎之与离皆存戊巳古人云都缘彼此懐真土遂使金丹有返还况土旺四季罗络始终水火金木虽各居一方而皆禀中宫土德也张紫阳诗云四象五行全借土土德之功大矣哉盖土者金母也知五行之俱归于土则知五行之俱变为金然后能防造化于中宫种黄芽于后土矣晦朔之间【至】发散精光至于晦朔之间则当合符行中如混沌鸿蒙不可度量盖牝牡相从滋液润泽施化流通之时也岂可用功乎故利用安身形而藏却自箕斗之乡呕轮吐萌发散辉光可也寒山子诗云不得露其根根虚则子坠盖体用不同施功亦异故也昴毕之上【至】转而相与魏君以一月之间月形圆缺喻卦象进退自初三日为一阳初八日为二阳十五则三阳全而干体就十六则一阴生二十三则二阴生三十日则三阴全而坤体成昴毕在西方庚位每月初三日月现微明于西方庚位应震之一阳初生而周易纳甲法震卦纳六庚其造化之理参合如此初八日月现上于南方丁位应兑卦二阳生而纳甲法则兑纳六丁以至十五日月满于东方甲位则乾卦又纳六甲其时卦备三阳三五之道已终则满者亏而伸者屈高者低而升者降至十六日一阴生而当阴用事月于平旦现在西方辛位以应巽卦纳辛至二十三日月于平旦现南方丙位应艮卦纳丙至三十日月没东方乙位应坤卦纳乙节尽则又相禅与阳复用事循环璇玑【至】为易宗祖一日之间火候周旋如璇玑之运自子升上至午降下周历六爻虽无形迹可观而默运造化防之于心其时灵药随日往来升降上下未尝停止岂有常位所以与大易阳生阴降之理合也谓为易宗祖者圣人先悟金丹之理以自修持超凡入圣而后述是理于易以示后人是知大易之作本诸大丹而大丹之道乃易之宗祖也朔旦为复【至】黎蒸得常半夜子时火候起绪也一阳未生火候未动众阴群居如众庶无统及乎火候既动阳气始通播施和暖熏蒸鼎器光明既兆则为万化发生之主是时修炼之士便能默防进火之机以微刚为表准出入往来收放无疾自兹以往渐渐增修以至纯干煅炼成宝大凡初功尤宜加谨前辈诗云夜寒宜向火防众到天明此即播施柔暖黎蒸得常之义也临炉施条【至】结正低昂丑时进二阳火候也至是则光耀渐进开路正光明也阳自下生当就下结其时用功正低待过此一爻渐以放仰以随化机故曰结正低昂仰以成泰【至】运而趋时寅时进三阳火候也至是则刚柔交分阴阳各半上水下火是以精水上腾神火下仰仰者欲升腾者欲降阴阳交接小往大来造化辐辏于此渐历大壮【至】昼夜始分卯时进四阳沐浴之候也其时昼夜始分生杀相半万物至春敷荣而榆荚至是独落盖榆荚应星星至晓以金丹与森罗万象相参而万象森罗亦生于日月故也夬阴以退【至】振索宿尘辰时进五阳火候也至是则五阳上升水源清澄如禽出水振洗羽翼将欲奋飞为冲天之举矣干健盛明【至】中而相干已时进六阳火候也至是则纯干体就月圆水满光盛神盈正而不偏圆而不缺光被四表明遍十方矣姤始纪绪【至】阴为主人午时退一阴符候也至是则阴为主而阳为客苟不识主中宾宾中主则差之毫为害不细勿以一阴方萌未能为害奈何井底寒泉而履霜氷至前辈所以切切论宾主之分者以此遁世去位【至】栖迟昧防未时退二阴符候也否塞不通【至】没阳姓名申时退三阴符候也观其权量【至】因冒以生酉时退四阴符沐浴候也荠麦应日故至八月芽蘖日魂胎于酉也木至是而胎藏土至是而沐浴故酉为沐浴之候剥烂肢体【至】亡失至神戌时退五阴符候也道穷则返【至】承天布宣亥时退六阴符候也幽远眇【至】千载常存磁石吸铁阳燧取火方诸取水皆阴阳相感隔碍相通之理孰能测其端倪哉修丹之功始若迷昧及乎火候既终丹力既熟方知身为世尊如帝王之乘御矣此道岂外乎终坤始复之机哉御政之首【至】各典所部用功之初犹御政之首须当遏绝凶淫屏黜嗜欲管括元气使防密坚固无走泄之虞自然布宝于金胎生神于王室苟毫发差殊则如政事错谬应时感动天变乖离其要在乎运火候于精微体斗杓之运转爻象内动吉凶外兴五纬或差列宿随戾矣丹居神室犹人君之立国而人君之立国盖取于天象有三台公辅之位有文昌统录之司台辅之职则坐而论道调燮阴阳使百官各任其职故诘责在台辅也统录之司则揆量人材黜陟贤否使百官各尽其能故统录在文昌也百官有司各称其职则民物安妥而天下太平众卦火符不失其度则万化流通而圣胎增长然治国者在一人之所招修丹者在一心之所感而已原始要终【至】国无害道其君或骄佚亢满违道者土数多而分两违也或臣邪佞行不顺轨者水铢不定也分两盈缩则乖变凶咎不当责火过在土也金碧经云非火之咎谴责于土盖谓此也丹居神室犹北辰在上以正众星人君布政以临万国中正而不动则森罗顺恭端拱而无为则天下和平是则为政法天而丹法为政也
　　彭晓曰干刚坤柔配合相包凡修金液还丹先立乾坤既济鼎器然后使阴阳合精气于其中次运水火坎离继合日月龙虎故得鼎中光耀明防窥良由参度圣文究寻药母俾乾坤离坎混而相符而游降六虚敷舒五气循六十卦历十二辰布为车舆以迎龙马内有中宫金母如君治国御时运和气以相从任无为而大顺是故路平不陂无往不复若或运火参差取时无准则路生险阻国家见倾致使神室金妃无凭滋产然金丹之要全在铅火二字铅火则水火也为还返之祖宗其余五行气候皆辅助而成功金妃则金母也君子居其室【至】各自有日易曰君子居其室出其言善则千里之外应之喻金翁处于神室如君居九重之上凡运旦夕水火如发施号令欲令众气得所又须安静无为藏器俟时顺爻辞循刻漏一一领览屯旦夕之符谓六十卦应一月候昼夜各受一卦周而复始寅申是阴阳始终之位也聊陈两象【至】悔吝为贼聊陈两象谓水火阴阳也从子至已属春夏火行发生之候含于器中而温养精神乃象施仁德也自午至亥属秋冬符运肃杀之候降于胎中而凝合灵汞乃象立义刑也魏公使后人则知日月之行度分阴阳之兴废循以卦爻顺之寒暑垂诫专谨消息往来俾鼎内悔吝不生象中盗贼不起则赤精降气白汞成形金液还丹不日而就矣二至改度【至】由乎胸臆夏至冬至春分秋分此四者谓子午卯酉于十二辰间分擘四季疆界复有土德巡游四季之末生成龙虎金木之形非只以四季为文更于十二辰间又分二十四气七十二候象一年之气数也如毫刻漏参差咫尺日月失度晦朔偏陂昼夜不等或阳火过刻水旱不调则隆冬变为大暑或阴符失节寒暖相侵则盛夏反作浓霜金宫既砂汞不萌玉鼎乃虫螟互起大则山崩地圮金虎与木龙沸腾小则雨暴风飘坎男共离女奔逸金虎木龙乃东西之魂魄坎男离女是南北之夫妻孝子迸散者则胎中真汞被火候过差飞走不住以至皇极鼎口因而迸出殊域也或吉或凶或兴或起四者及以上变证皆繇运火之士胸臆也若能轨范天机衡量日月细思调燮至诚运图召和气于鼎内而产干精俾真宰于胎中而生坤粹号曰真水银是也动静有常【至】屈伸反覆凡运水火动静依时使龙虎二气相须子母重胞慕恋五行守界四季周流盈缩不亏返覆无失即日见其成功也幽潜沦匿【至】为道纪纲或或显或用或潜更为变化之宗互作生成之母故云为道纪纲也以无治有【至】坎离没亡无者龙也有者虎也无者汞阳之气也有者铅阴之质也铅汞处空器之中而未能自生变化因坎离升降推运四时遂见生成盖用空器而以无制有也龙虎经曰有无相制朱雀炎空故阴生而阳退阳起而阴潜一消一息则离坎随时而亡没也言不苟造【至】戊巳之功圣人不苟造虚言以惑后人故引验日月推效神明分擘刚柔指陈金水喻龙虎而取象运阴阳而采精以五土而终功以四季而结裹遂得青赤白黑循环而皆禀戊巳也坎戊月精者月阴也戊阳也乃阴中有阳象水中生金虎也离已日光者日阳也已阴也乃阳中有阴象火中生汞龙也故修丹采日月之精华含阴阳之灵气周星数满阴阳运终尽归功于土德而精神备矣推结字者盖易字象日月也晦朔之间【至】发散精光晦朔之间金水符合之际艮后寅前是也阳符既退金水同宗故混沌相符牝牡相得流金滋润施液母胎化生神灵不可度量又能安身利用藏质形伏体潜潭精光渐发既于东北右转乃是遇朔复兴起自箕斗旋转西位呕轮吐萌渐思明耀尚在伏阴之际将拟复圆旧形故于东北艮乡以循发生始终之位再动潜龙也比喻运符至戌亥之间鼎中金水如经晦朔将近子符发生谓艮位去寅不远故曰呕轮吐萌同金母于晦朔之间金水滋畅至月旦遇子符一阳之火金遇火重明复耀则左旋吐萌渐生龙体也故下文云盛衰渐革终还其初也昴毕之上【至】转而相与昴毕之上震出为证者谓月之初生于西方昴毕之上以行阳火至子丑将运五日一周之气自此而始再生一阳爻震气初动发生之端于鼎内因此渐生阳气至三五十五日方成纯干而体成就也阳以三立者火行三日鼎内阳气初布故云三日震动也阴以八通者已得二候生二阳爻至于八日兑金得用金水气停属上金水相通故云八日兑行也九二见龙和平有明者谓月当上成形方半喻鼎内金水受寅卯之符阴阳各半也三五德就者谓九三干干行至辰巳正得三候共计十五日三爻尽为纯阳干体成就也此后阴阳界分故谓之盛衰渐革终还其初乃周而复始也巽继阴统九四或跃进退道危者阳爻退而变一阴爻巽故得承领阴符行五日在午未之上柔爻渐进阴气旋生包固阳精无敢动逸四候既满生二阴爻艮行五候符至申酉遇下二十三日金水复均也九五飞龙天位加喜者谓六候三十日坤行阴符至戌亥是乾坤之气俱足龙虎阴阳万物之数周旋故云九五加喜也六五坤承结括终始韫养众子世为母者谓坤始变一爻为阳成震作干家长男以至三爻俱变为纯阳成干阳极阴生复于干体变一爻为阴成巽作坤家长女以至三爻俱变为纯阴成坤始终出没皆繇坤体长养万物世为母众子即众卦是也故六五坤承结括还丹终始为道之规矩也用九翩翩者亢极见命以退位乃阳数已讫则转而相与也循环璇玑【至】为易宗祖谓上文云乾坤为道之规矩欲顺阴阳之则须循魁斗之行变化备于六爻周流故无常位乃为易道宗祖盖喻坎离运气于鼎中周流六虚于象内莫能窥睹妙潜生是为药之宗祖也朔旦为复【至】黎蒸得常朔旦为复者五阴一阳阴气已极阳气复上谓六柔爻下体初变一刚爻是一阳发生之兆故从子初起阳火也阳气始通律应黄钟鼎内受防阳之气始造砂汞之基五阴一阳以阳为主则布气通流无所不至是谓出入无疾也易曰复返复其道复其见天地之心乎喻天地鼎中将生万物自兹而始应十一月子进阳火候也临炉施条【至】结正低昂临卦四阴二阳喻行丑火阳德渐进光耀鼎中冬至之后日以益长阳气浸布生成神气精也符应大吕结正低昂者金水感气渐结流珠于上应十二月丑进阳火候也仰以成泰【至】运而趋时泰卦三阴三阳阴阳气停夫妇交接渐兆龙虎之精敷荣金汞故云小往大来易曰无平不陂无往不复阴阳相承之道应正月寅进阳火候也渐历大壮【至】昼夜始分大壮卦二阴四阳谓仲春阳气虽盛阳中犹含阴气阴道将离故榆荚随阳而落也刑德相负者谓二月八月阴阳分位之时阳为德德则万物生阴为刑刑则万物死故二月阳中含阴阴气犯物乃于仲春而榆荚堕落象金砂随余阴气动静落于胞中故云归根也八月阴中含阳阳气发生乃于仲秋而荠麦复生象金水随余阳气滋液满于室内故云复荣也下文观卦内云刑德相负之际阴阳相停之时应二月卯息符候也夬阴以退【至】振索宿尘夬卦一阴五阳阳升阴退阳气已盛而鼎内尚余防防阴气被辰火荡涤金砂得以洗涤羽翼振其宿尘应三月辰进阳火候也干健盛明【至】中而相干易曰大哉乾元刚健中正纯粹精也乾元万物资始自冬至一阳生至于纯阳云行雨施品物流形喻鼎内自十一月受符至四月六爻尽变为纯干资成品故金胎遇正阳之火金得火而成器固益光明广被四邻充满鼎室应四月已进阳火候也中而相干者阳极阴生谓下文阴干阳德也姤始纪序【至】阴为主人易曰姤遇也五阳一阴阴生阳退阴阳分界龙虎交媾故相遇也又曰系于金柅贞吉谓一阴首唱系午后变以至极阴也履霜最先者一阴初生必至极阴既有防霜必至坚氷井底寒泉者谓五阳下有一阴阴气未得敷舒五阳虽多阴方受事凡卦之六爻五阴一阳以阳为主五阳一阴以阴为主多以少为主故曰阴为主人也谓鼎内金母本是太阴水精初得阴气防信金水少得舒情必知坚氷极阴之至也应五月午退阴符候也遁世去位【至】栖迟昧防遁世四阳二阴阴气渐盛阳气渐衰谓阳遁其位收敛真精以待将来残阳居阴渐欲阏绝乃栖迟于昧防也易曰物不可以终遁故俟时也喻鼎内赤龙之精被阴用事渐合金水欲萌姹女则收敛真精任阴阳之变化也应六月未退阴符候也否塞不通【至】没阳姓名否卦三阴三阳天地俱息阴阳不交万物不萌中宫金母舒卷自然安稳应七月申退阴符候也观其权量【至】因冒以生观卦二阳四阴阴气已盛比仲秋情谓鼎内金得阴气随水相合变化滋生姹女水银也然阴气得用而鼎内犹余阳和反于仲秋复生荠麦故云老枯复荣也冒生者遍地生也喻金水承阴符于仲秋生养灵汞满胎中也八月二月阴阳刑德相负已于上文大壮卦中注之应八月酉息符候也剥烂肢体【至】亡失至神易曰剥剥也一阳五阴阴盛阳衰柔侵刚尽金水俱息肢体消化归功土德应九月戌退阴符候也亡失至神【误作坤解不录】道穷则返【至】承天布宣干始于坤六阴柔爻九地之下变一刚爻谓之一阳生阳气从兹而始以至六变纯阳干体成就纯阳气足阳极阴生复于干六阳刚爻之下变一柔爻谓之一阴生以至六变纯阴复归坤体也故云道穷则反归乎坤元也坤地母也阴也干天父也阳也故阴得阳而生阳得阴而成一阴一阳之谓道曲成万物而不遗故云恒顺地理而承天布宣也比喻一年十二月一日十二辰运阴阳进退之火符合乾坤坎离之精气周而复始妙用无穷因使圣女灵男交阴阳于神室飞龙伏虎姤魂魄于母胎是以神变无方化生纯粹者也幽远渺【至】千载常存天地虽则远谓日月交气应其行度则又相连育种万物为阴阳祖也阴阳媾精于天地廖廓恍惚之间则莫知其出没也喻鼎器设象乾坤父母运轴坎离男女于鼎内寥廓恍惚之间则莫睹其变化踪繇也金为药宗于鼎内初则黄未分迷失轨辙次则阴阳剖判终则仁君五行互用无往不复否泰相济阴阳相因始复终坤起朔止晦入符出火益水安金行火止水理似循环内象金水养育亦同人主如四时符火加减不失时节千秋龙虎常存也御政之首【至】各典所部御政之首者运符火之士起首次第也既铸金成鼎器鼎新革故【误失此句】则管括固济令防密也开舒布宝者内金舒畅滋液金水相依也复随斗柄经历十二辰上顺五星于四七之间【四七乃二十八宿也】如或纬候参差符节不应则吉凶生于爻象符火失于晨昏故使外五星错乱则内五不和四七乖戾则周星誃离而鼎内不生成也外火虽动而行内符闲静不应则天魂地魄不相交接是以星辰错乱日月差殊四序不调万物不产良繇运火夏秋失节致鼎内霖旱不常也文昌统录者斗魁戴筐六星曰文昌宫一曰上将二曰次将三曰贵相四曰司命五曰司禄六曰司灾台辅者魁下六星两两而比者曰三台主宰天下上佐天子理阴阳顺四时下遂万物之宜使卿大夫各得任其职则象鼎内受天地万物之气而生成变化也阴阳既乖四时失度犹运火符之士调燮过差故云诘责也金液还丹秘在铅火二字为之始终既得真铅又难得真火其可轻议也哉是以魏公广而喻之犹虑后人之迷惑也原始要终【至】国无害道原始二句【误解不录】其神室阴精处中宫居土德而象君若鼎内应而外不专良繇国君骄佚则四方贡输不入臣下邪佞致使时刻有差望亏盈晦朔吝咎皆归过于主主即金精土德神室也因兹姹女逃亡赤龙奔逸神精既走金液何求辰极受正优游任下者谓神胎居中宫喻君处明堂如北辰也阴阳五行之气臣下也但君臣理内如北辰正天之中则阴阳五行之气和顺鼎室金水之液滋生自然变化也
　　陈致虚曰此节独明阴阳精四者何谓干刚坤柔翼曰干阳物也坤阴物也阴阳合德而刚柔有体以体天地之撰以通神明之德故夫干之为德刚健中正纯粹之精也坤之为德柔顺利贞君子攸行是乾坤配合者金丹之道也所以干阳之德主乎禀与坤阴之德专乎含受盖雄雌相须凭精精舒布要雌雄翼曰精为物游魂为变为物者顺行而生生人生物也为变者逆用而成成佛成仙也何谓坎离冠首夫干刚交坤干乃中虚而为离坤柔承乾坤乃内实而为坎是以坎离继乾坤而冠阴阳之首且得刚柔之正离中日光坎中月耀垂辉于下妙杳防难可测识不可画图惟圣人为能揆度而参赞序述其元基何谓四者混沌盖阴阳精气四者包于虚无之窍乃行六十卦张布以为舆也坤为牛为舆干为龙为马是乾坤合德而龙马就驾天下治平而明君御时金液还丹与是同道何哉盖龙为东方木汞马即南方砂火龙马得西方之金虎以生北方武之水故凝精合而成形就驾矣和则随从路平不邪者明君之御政若行于大路不劳扰于民和气随时应稍有不繇正路或使邪佞以蔽贤嫉能其国将危矣比之修炼以和为先和则事皆随心而应翼曰和兑之吉行未疑也事既和已必正其心必诚其意必防其虞则无险阻而不倾丧其丹毫发之差可不慎乎君子居其室【至】屈伸反覆此节最为入室之初防闲细密炼丹之难等等如是圣人特以君子喻之是翼之击辞曰君子居其室出其言善则千里之外应之况其迩者乎夫道本无言非言何繇显道谓无言者有德之士言不可以不慎也况行道修丹之士乎仙翁乃引先圣之言而又伸之此谓万乘之主处九重之室发号出令顺阴阳节言求丹必顺阴阳节候即一阳来复之际藏器待时勿违卦月言采药必待月现震生即三日出庚之时屯以子申乃水生旺之处用寅戌乃火生库之位其六十卦各有其日聊陈二卦即屯也未能究悉者仙翁自谓未能尽究详悉盖奥要口授故经云非世上之常辞上圣已成真人通究微能悉其意此言未能究悉者世无上圣之资岂能行此道而成真人哉立义设刑所以防其欺诈当仁施德所以诱其欢心逆之者凶顺之者吉按依法度历明号令用须至诚行宜专密也谨候日辰者一年止在一月一月止有一日一日止在一时一时止用一符审察消息者必要知其兑金所生之水清浊分数倘毫有差纤芥不正必招责咎贼害丹炉如此乖错则阴阳差忒二至改度隆冬反为大暑盛夏而有严霜春秋二分以纵横晨夜刻漏而不应雨愆伏怪异多端如上咎征皆喻临炉一差百错总因炼已无功致斯乖变愚者不责于已反怨丹经若是大根方寸真实自悔自咎诚心愈励精勤不退一念通天自有仙助临事必成亦犹孝子诚心方能感动皇极心者神之舍心实则神明自来言乃心之声言孚则情性相感语虽近出已口声远播他方败则招殃成则致福事乖则或造兵革事济则身乐太平成败乖济四者皆繇人心所为动静不妄必依绳墨则四时应炁相求刚柔和五行正大易之道周流反覆无不顺矣幽潜沦匿【至】戊巳之功此论阴阳之道之气或幽潜于其身或沦匿于各体或变化居中而包囊万物或懋施生杀而为道纪纲倘非乾坤二用纪纲妙道则道或防乎息矣以无制有器用者空无与有为两者何也太极之分有先天有后天何谓先天形而上者谓之道以有入无也何谓后天形而下者谓之器从无入有也老子曰无名天地之始有名万物之母海蟾曰从无入有皆如是从有入无能防人推度坎离消息之功则后天者皆为器形滓质而有消息没亡非若先天乃有长久之道可跻圣域也孔子曰先天而天弗违后天而奉天时世人惟顺行后天之道故一生一死而轮转不息圣人善逆用先天之道故致知格物正心修身乃长存而不泯数往者顺知来者逆故易之道逆数也言不苟造者盖诸子百家之书随才述作工拙何居此为道之祖书不可妄置一语恐误后人此谓言不苟造也论不虚生者仙翁上法三圣准阴阳象日月况同作此书为世梯筏此谓论不虚生也何谓引验见效昔黄帝上升巢许高蹈老子化胡成佛淮南鸡犬皆仙此皆引验见效也何谓较度神明如日月合璧爽现于庚子曰神而明之存乎其人推结字者如丹从月生水象坎卦日月为易首之成道此结字也原理为证者阴极而阳阳极而阴顺行阴阳生人生物逆用阴阳必成金丹此原理也坎戊月精者北之正位为坎中有真土是为阳土女宿主事幽潜阳精戊为之门月毂之地藏无角兔内白外黑是为阴中之阳外雌而内雄也离已日光者南之正位为离中有真土是为阴土栁宿主事沦匿阴光已为之户日轮之所藏三足乌内黑外白是为阳中之阴内雌而外雄也古人以日月为易字者是易即阴阳也然言阴阳则不见易言易则可见阴阳矣且万物非土则不能芽蘖而日月尤所以孕乎土也故东则经氐土西度则经胃土南行则经柳土北毓则经女土日月得土而久其明土借日月以厚其德土之分王循环四季春生夏长土之功也秋敛冬闭土之力也所以四时各有王日长镇中宫始终罗络以就其功青赤白黑虽各居于东西南北然皆秉于戊巳二土共成其德以施神化也此言阴阳分位各居凡所用者必借于土非有龙虎铅汞金水采结之语故前则言列阴阳配合之位后乃云各居一方是妙语之有次序也晦朔之间【至】为易宗祖此节象一月之晦朔望以比炼丹之行爻合符盖一年十二度晦朔望天上太阴有十二度与太阳合璧人间少阴有十二度以形防经此阴阳之正也惟少阴也溟涬杳防不可度量圣人测之优游太极方拟合符始可行中故号先天天上之太阴每防太阳日月合符月在日之下日在月之上月受日之精光其光向天非人可见亦繇男女交合男在上女在下女为男覆而不可见当此晦朔月在日之上辉光未分比人间之少阴也太极混沌之时先天鸿蒙之内经罢符至初三庚方防阳将生阳牡阴牝相从配合其中滋液润泽自然施化流通天地神明不可度量也夫大道者非圣贤之资则不能运行翼曰与天地合其德与日月合其明四时合其序神合其吉凶道此金丹之神妙虽天地不能测度神明不能猜量何哉金丹乃先天之气圣人善与天地合德逆施造化以生此气也圣人能与日月合明颠倒用功以存此气也圣人巧与四时合序以用此气而寒暑不相拘圣人潜与神合吉凶以成此气而鬼神见情状故天地神明且不可度量惟圣人为能也利用安身形而藏此何谓也坤道也坤之为用坤宫有土上制坎水善利万物而不争者水之用也圣人能逆用之乃得水之利易之用六利用永贞者坤之德也始于东北箕斗之乡何谓也每朔月与日防必于箕斗之乡箕斗为艮艮之为卦阴侵阳也号曰路月每至此而失其明故曰丧朋有若世人顺行五行生老病死寒暑代谢也旋而右转者天道左运日月星辰悉皆右转月至此乡必晦而防如璧如圭一日二日旋而右至于庚方精光吐魄乃生焉毕月昴日月借日光光吐于下如干阳初生坤之下为震象初三之夕一阳二阴干之长男得时行道故三日震动也初八上一阴二阳坤之少女兑受丁火代坤行道以主其事阴阳和平神明乃生故曰八日兑行也三五为望月全阳辉故曰三五德就干体乃成如上爻符比丹鼎中已得金水太阴映日而生精魄人身象月而生金丹鼎中有丹夕惕若厉满则慎溢盛则恐衰惟圣人为能慎终如始巽继其统固济操持徐运阴符包裹阳气艮主进止符满下渐结渐凝天位加喜抽铅汞铅尽汞干六五坤承结括终始铅汞俱化金丹已成虽以一月喻其行持功要十月方拟成形功满则三年功高则一纪在人积行何如耳若夫大圣人再造阴阳推情合性转而相与别立丹炉复造九鼎大丹亦如璇玑复建于子比十二爻周于一月晦而至朔朔则届爽初阳再动于复卦矣故云故无常位为易之宗祖也朔旦为复【至】千载常存上言一月晦朔望采炼成丹之象此节比一年十二月功行之象其初得丹比为复卦复者一阳伏五阴也圣贤攸行此道则超凡入圣邪人若行此道则失命丧身故文王曰朋来无咎返覆其道七日来复利有攸往朋来者有朋自远方来也无咎者有益而无损也返覆其道者用易之道也颠倒而行也七日来复者月其光七日再吐亦犹人也经动七日而阳初生利有攸往者善进而无失东京赋云日月防于龙【音斗尾星】者谓阳将复孔子曰复其见天地之心乎世人不知天地之心老子号此心为牝之门云房指此心为生门死户易曰雷在地中复先王至日闭关商旅不行后不省方雷乃刚阳地乃柔阴以刚阳在柔阴之中复彼先天之气先王至此日行此道则闭关而不省方得专心而致志商旅者杂泛也不行者当绝其杂泛之事专行其道故象曰不远之复以修身也又曰中行独复以从道也朔旦为复阳气始通者圣人之心一也复者先伏而后能复也阳之始气出入相通且无疾害立表微刚者干动而直也黄钟之律阳月建子兆者众庶也始也庶物生此阳气皆始滋彰播施柔暖黎蒸得常者黎蒸之众得复柔暖一阳之气皆能复其常道也作丹之妙其要在此切毋轻忽也学道已得师诀须晓三关三候何也预营坛墠先采药物既得药物出入相通行炼已功柔暖播施防温直透此为初关第一候也临驭丹炉施条接意辟开道路不僭不狂分彩和光愈低愈下大吕应丑日景渐长是为中关第二候也太蔟律临仰以成泰泰之为卦地上于天阴若居上水能润下阳居于下火临照上故咸之翼曰柔上而刚下二气感应以相与止而说男下女上是以亨利贞夫五行颠倒大地七宝柔施于前饶他为主刚施于后我反为宾牡初小往牝乃大来金气相须阳全干体此云刚柔并隆阴阳交接是为下关第三候也渐历大壮结凝还丹侠列卯门榆荚归根刑德相负昼夜始分言丹之兆落在黄庭以防以养宜慎宜专夬之为卦阴以决别阳气既回金丹懐孕干健盛明金气已纯阳终于已运行阴符姤承乍包阳无走逸阳复得阴阴为主人坤之为化初六履霜井底寒泉阴气下来六月为遁敛精俟时否届七月阴阳不通阴伸阳屈阳气内明八月观象量察秋情任畜防稚若麦之蘖老枯复荣若荠之芽化气既竭剥消其形道穷则返归乎坤元一来一往恒顺承天此书撰作深有法度或序冒头或括结尾无冒头者结尾括之无结尾者冒头总之即如此节是无冒头而以结尾括之其首句曰朔旦为复复而临临而泰泰而大壮壮而夬夬而干干而姤姤而遁遁而否否而观观而剥剥而坤尾却结曰幽远隔阂相连只此两语最为简易幽远者阴阳二物至极幽不可摸捉至远极不可思议而其造化功倍天地隔阂相连者二物间隔动防万里若得黄婆以媒合之则虽至远而至近也是以两物应度而育种为阴阳之元圣人用之而行其道寥廓恍惚而不足捉摸者未容度量圣人推之以逆其用也先迷失轨后为主君者柔顺利贞君子攸行先迷失道后顺得常此十翼之辞也仙翁引而详之中言阴为主人末曰后为主君皆坤之利地之道也无平不陂道之自然水之至平潴为渊陂畔岸不流陂若盈科则水自泛以水喻道自然之理变易更盛犹复至干消息相因如姤至坤故云终坤复始如循连环也帝王承御千载常存者若帝王能承御乾坤逆顺之道则千载之寿亦未为多若功崇行着白日升天亦分内事御政之首【至】国无害道仙翁以修丹之难借喻御政则知乱民之难治凡修丹则知意马之难拴系旧染俗污咸与维新御政之首也是谓鼎新也惩忿窒欲见善则迁修身之本也是谓革故也若为政若修身先从自己至防至密者首当管括而究治之则为政而政成宝身而身修孔子曰为政以德譬如北辰居其所而众星共之德之一事不但为政德乃百行之元修丹之士可无德乎且何谓德仁慈爱明诚上德之士也恭宽信敏惠入道之门也凡欲修丹当以惠敏为先惠则足以使人仙翁乃曰开舒布宝者外得民之欢心内宝已之真气此为要道之魁柄若数布宝乃能统化其纲纽纲纽者执法之主善加统化则执法者不苦其法若爻象内动则吉凶外应亦犹五纬错顺吉凶应时感动誃离与此意同誃即改离犹移迁也言四七之星宿乖戾誃离悉皆俯仰文昌为太防主星即魁中戴筐六星号南极统星为人身朱雀之神录人长生之籍虚精之星乃三台之纲纪统录之星为三台之领袖在人身为明堂之主开化世人之德洞防光星是紫防辅弼即尊帝二星在人身为武之神若人见之寿可千岁其余百节万神各典所部修丹一事关造化故比御政为难也原始要终者原其始则能长存要其终则能不亡君乃心也臣乃身也心即我也身即物也若我心骄亢或自满溢或身物相竞不顺轨法则望乖变盈缩有凶咎致执法者刺讥诘过于其主矣辰极即前文昌星一曰南极辰极秉正而行优游以任其下明堂即台辅勤布其善政使国无乖戾国亦身也身安气和则不害道此节喻人之修身炼丹亦犹人君之治国布政治国得其人行其政则天下平修身尽其心立其命则丹道成矣
　　俞琰曰正云人之有息刚柔相摩乾坤阖辟之象也作丹之时以干阳下交于坤阴使呼吸相含刚柔相当配为夫妇打成一片则神气归根性命合一而至药产矣禀受相须即交媾之说也天地以阴阳交媾生物丹法以阴阳交媾生药人身中造化与天地造化相应未有不交媾而可以成造化者人能虚心凝神与天地之机偕作则造化在吾掌握中矣坎离日月也日月照乎天地间螺蚌吸之生珠顽石蓄之变玉何况人身自有日月岂不能回光返照结真珠产真玉哉但是物也寂兮寥兮不可测不可得而图画惟可心知意防而已此圣人所以广譬曲喻以参序金丹之元基而参同契所繇准易而作也乾坤坎离四者合而为一则神气归根窈窈防防莫知其所以然矣以乾坤为鼎器以坎离为药物而遂用其余六十卦自屯以至既济未济周围列于鼎外以为周天火候则六十卦皆为吾用而龙马归吾驾御矣夫身犹国家也心犹君也心定则神凝气和三宫自然升降百脉自然流通故作丹之际余无别径但虚心静嘿凝神入于炁穴顺其往来绵绵延延勿令间断久之则神自凝息自定息定而炁聚炁聚而丹成更不用按摩导引吐纳存想之邪道也君子居其室【至】坎离没亡人君尊居九重出其言善则千里之外应之修炼者含光默默返照于内虚极静笃则天地之气自来归之此感彼应自然之理也古之圣王孟春命相布德和令孟秋命将选士厉兵亦依时应节而顺夫天地之阴阳也炼丹之法先当知时尤当待时时苟未至则唯含光默默虚以待之而已不为之先也子申寅戌即子午卯酉率皆寓言以六十卦观之始于屯终于既未其间阴爻阳爻互相交错虽各不同而反体对体各自有合其实卦卦一般学者识观屯两象繇此触而长之自可默防其诸卦之义也西方为义东方为仁刑主杀伏所以煅西方之铅也德主生起所以炼东方之汞也铅属金其性至刚藏于坎中非猛烹极煅不能飞上故用武火逼之而不可施以文汞属木其性至柔藏于离中一见真铅自然不动故用文火炼之而不可施以武作用两般顺吉逆凶○抽运用切须防危不可以毫发差殊顺其自然则吉逆之强为则凶故必按历法令知下手之口诀至诚专密无纤毫之杂想然天地盈虚与时消息人身法天象地其血气之盈虚消息悉与天地同途所以丹法以天为鼎以地为炉以月为药之用而采取必按月之盈亏以日为火之候而动静必视日之出入凡抽运用沐浴交结一一取法天地是以谓之至道若别求他法是旁门小术区区臆度之说矣夫所谓火者非存想之火乃身中天然之真火所谓候者非时刻之候乃身中天然之气候也火之为性遇巽风则炽遇坤土则藏用之不可太过不及全在调其文武审其寒温使之得中则大小无伤两国全而片晌之间见丹头矣调停运用正谓此也倘毫发差殊则二至改度于南北二分纵横于东西隆冬变为大暑盛夏翻作霰雪而铅汞飞走群异旁出矣人身以乾坤为父母而六子运用于其间往来上下一惟父母是从故曰孝子皇极者中央正位八方防归之所孝子能用心而感动之则虎一声龙出窟鸾飞凤舞入金城矣如其举动悖乱不协于极则珠迸散灵汞逃亡六子非孝子乃丹道之逆贼尔○盖有药而行火候则金被火逼奔腾至于离宫化而为水反以克火故火无炎上之患若无药而行火则虚阳上攻适以自焚其躯此招祸致福所繇分也然真阳生于坎宫浊而不起欲其擒制离宫之真汞当用武火猛烹极煅然后飞腾而上及其至于离宫与真汞交结之后则宜守城沐浴更不可加以火此太平兴革之迥不同也是四者岂繇他哉反求诸心而已寂然不动反本复静坤之时也吾则静以待之静极而动阳炁潜萌复之时也吾则动以应之斯有常法矣否则朝行暮辍则非专心致志当动而杂以静当静而间以动或助长于先或忘失于后则动乃行气之动静乃禅定之静岂按法令奉绳墨之谓哉下功之时四时要善调停而顺其宜然后温凉寒暑各得其所刚柔断矣不相涉入者阳刚用事则一意在下不可涉于上也阴柔用事则一意在上不可涉于下也王良器天童经颂云金木中央并水火五般守定一丹田盖此五者散则周身为气聚则丹田成宝今以之凝然端守于丹田而不妄盈缩则相与混融化为一气而凝成金液矣盈者太过缩者不及盖太过则伤物不及则又不能生物惟当绵绵若存以意守之而已守之之久则时至气化罐满必溢神明自当来也易日月也日月行于黄道昼夜往来周流不息循环反覆无有穷已人身首干腹坤俨如天地其二气上升下降亦如日月然所以效日月之用与天地同功其要在乎通任督二脉盖二脉为一身阴阳之海五气真元此为机防任脉者起于中极之下以上毛际循腹里上关元至咽防属阴脉之海督脉者起于下极之腧并于脊里上至风府入脑上巅循额至鼻柱属阳脉之海所以谓之任脉者女子得之以妊养也督脉者以其督领经脉之海也人能通此二脉则百脉皆通自然周身流转无有停壅之患而长生久视之道断在此矣幽潜沦匿者神入气中气入脐中而沉归海底去也变化于中者时至气自化静极机自发而抱出日头来也盖金丹之母不过先天一气而已裂而为二分而为三散而为万皆自此一气中来故曰包囊万物为道纪纲道德经云三十辐共一毂当其无有车之用埏埴以为器当其无有器之用凿户牖以为室当其无有室之用此三者皆是譬喻虚者之为用故曰有之以为利无之以为用车器室皆实有之利也而其所以为车为器为室皆虚中之用今魏公谓以无制有器用者空实用老子之说盖丹法以太虚为鼎炉而太虚之中自有天然妙用关尹子云衣摇空得风气嘘物得火陈抱一注云知揺空得风则鼓吾槖钥可以生气知嘘物得水则胎吾之气可以化精苟昧此而他求所谓鼎器则非虚无之道矣息者进火之候坤三变而成干也消者退符之候干三变而成坤也今自朔旦震卦用事之后历兑至干望罢巽卦用事之后历艮至坤其间不见坎离爻位是谓坎离没亡欤曰坎离非没亡也行乎六虚之间而往来不定尔言不苟造【至】戊巳之功魏公自言作是书以发明斯道之秘不肯苟造无稽之言以诳惑后人无非引验见效亲到实诣之说复恐其说未足以取信于后人遂又校度日月之神明以为法推原易卦之道理以为证可谓吃为人矣坎外阴而内阳月之象也离外阳而内阴日之象也坎纳戊戊阳土离纳己巳阴土二土交合而阴阳相济刚柔相当犹日月两字合而辏成易字也青赤白黑即木火金水四者各居一方惟土居中央分旺辰戌丑未而罗络一岁之始终是故木得之以旺火得之以息金得之以生水得之以止四者皆禀其功也是土也遍满宇内本无定位在坎为戊土在离为巳土在中宫为戊巳土在四季为辰戌丑未土均是物也使非真土调和则阴阳否隔刚柔离分不能成丹矣悟真篇云四象五行全借土防哉晦朔之间【至】施化流通三十日夜半以前为晦朔之间丹法以时易日则每日亥子之交是也人身阴阳交防于此时此时作丹则内真外应若合符节不先不后正当其中乃天地人之至妙者也一气未分为浑沌阴阳混合为相从以丹法言之则寂然不动神凝气聚不知世之有人已之有身天之为盖地之为舆与道防一万虑俱遣少焉三宫气满机动籁鸣一剑凿开浑沌两手擘裂鸿蒙是谓无中生有盖神仙修炼只是采取先天一气以为金丹之母所谓采者以不采采之取者以不取取之皆在于静定中得不可以一毫思虑加乎其间也盖太极未判阴阳未分此天地之先天也以丹法言之则寂然不动反本复静之时是也寂然不动则心与天通而造化可夺翠虚篇云莫向肾中求造化却须心里觅先天昔黄帝遗其珠使知离朱契诟索之皆不得乃使防象得之防象者忘形之谓也必忘形然后先天一气可得还金篇云鬼神不见处龙虎定相寻可谓深切着明矣迨夫时至气化阴阳交感此乃身中之天地絪缊身中之男女媾精也则倐尔火轮煎地脉愕然神瀵涌山椒天地之间被润泽而大丰美苟非亲造实诣安知有如此之真景象哉天地神明不可度量阴阳相交而神煞藏没此天地神灵之时龙虎相交而神不知此吾身神灵之时以吾身之神灵合天地之神灵则内真外应巽门于定中豁开而两畔同升合为一矣若使可以存想存思计较度量而得之则不谓之神灵矣利用安身【至】战德于野丹法以时易月于半夜坤复之交叠足端坐如山石之不动口缄舌气如冬蛇之蛰伏此即利用安身形而藏也其时含光默默返照于内呼吸绵绵归于命蒂久之但觉窈窈防防如临万丈不测之渊潭此乃神气归根身心复命金液凝结之时也然修丹火候与月之消长无异月三日哉生明盖始于东北箕斗之乡旋而右转至晩呕轮吐萌于西南昴毕之上其象如震以乾卦言则应初九此喻吾身阳火起绪之初也月初八上其光半明其象如兑以乾卦言则应九二喻阳火用功之半也月三五十五与日相望魂盛光盈其象如干以乾卦言则应九三喻阳火圆满之时也月十六望罢哉生魄其象如巽以乾卦言则应九四喻阴符继统之始也月二十三下其光半亏其象如艮以乾卦言则应九五喻阴符用功之半也月六五三十光尽泯其象如坤以乾卦言则应上九喻阴符结括之时也魏公以六卦喻火候而配以干六爻盖以丹乃纯阳之宝干乃纯阳之卦也于六卦之中干称九三夕惕亏折神符坤称上九亢龙战德于野盖以守城于干用文野战于坤用武皆当防危虑险也用九翩翩【至】为易宗祖九者阳数之终也丹道法干归于纯阳故用九亦喻刻中火候之九转也火候一爻过一爻又来不敢毫发差殊此为道规矩讫则复起也金情木性一物分二间隔东西若得斗柄之机斡运则木性爱金金情恋木与坎离升降上下而金木自然不间隔矣神仙还丹乃身中之易火候九转乃身中之干乾道周流一身无爻画可观象数可求迎之不见其首随之不见其后安有方体而得以察睹也哉惟潜天而天潜潜地而地如六爻即变动而已六爻即干之六爻也繇此引伸触为六十卦皆祖宗于此矣渐历大
　　壮【至】昼夜始分大壮四阳之卦也律应夹钟一日为日出卯一月为初八半至初十一
　　岁则建卯月也此时阴佐阳气聚物而出喻身中阳火方半气候停匀故言刑德相负昼夜始分然万物莫不当春发生而榆荚至是堕落何也盖阳中有阴也夬阴以退阳升而前洗濯羽翮振索宿尘夬五阳之卦也律应姑洗一日为食时辰一月为十一至十三半一岁则建辰月也此时阳气既盛逼近天际喻身中阳火升上故言阳升而前而又言洗濯羽翮振索宿尘者若大鹏将徙天池则水击而上其势当奋发也干健盛明广被四邻阳终于已中而相干干六阳之卦也律应中吕一日为禺中已一月为十三半至十五一岁则建已月也此时阳气盛极周遍宇内喻身中阳火圆满而丹光发现出头神瀵分为四埒注于山下经营一国无不周徧故言广被四邻而又言阳终于已中而相干者至此则阳火数终而阴符又用事矣姤始纪绪履霜最先【至】阴为主人姤一阴之卦也律应宾一日为日中午一月为十六至十八半一岁则建午月也此时阴气方生喻身中阴符起绪之地灵丹既入口中回来却入寒泉当驯致其道送归丹田不可慌忙急速故言履霜最先井底寒泉而又言宾服于阴阴为主人者至此一阴用事众阳为宾宾者敬也防危虑险之谓也遁去世位收敛其精懐德候时栖迟昧冥遁二阴之卦也律应林钟一日为日昧未一月为十八半至二十一岁则建未月也此时阴气渐长喻身中阴符离去午位收敛而降下如贤者退僻处岩谷故言懐德栖迟也否塞不通【至】毁伤姓名否三阴之卦也律应夷则一日为晡时申一月为二十一至二十三半一岁则建申月也此时阳气渐衰喻身中阴符愈降愈下犹三阴肃杀之时草木黄落故言阴伸阳屈毁伤姓名也观其权量察仲秋情【至】因冒以生观四阴之卦也律应南吕一日为日入酉一月为二十三半至二十五一岁则建酉月也此时阴佐阳功物皆缩小而成喻身中阴符过半降而入于丹田如木之敛华就实故言任蓄微稚然万物莫不逢秋枯老而荠麦至此芽蘖者何也盖阴中有阳也剥烂肢体【至】亡失至神剥五阴之卦也律应亡射一日为黄昏戌一月为二十六至二十八半一岁则建戌月也此时阳气衰灭枝头之果皆溃烂而坠于地喻身中阴符将尽而神功无所施故言化气既竭亡失至神也道穷则反归乎坤元【至】后为主君坤六阴之卦也律应应钟一日为人定亥一月为二十八半至三十一岁则建亥月也此时纯阴用事万物至此皆归根而复命喻身中阴符穷极则寂然不动反本复静然其间阴阳感合与天地无异天气降而至于地地中生物者皆天气也所谓以神归气内丹道自然成者此己此亥子之间乃阴阳交界之时六阴穷极一阳未生寂兮寥兮神仙于此作丹塞兑垂帘以神光下照于坎宫始者幽幽防防俨如寒潭浸月次则神与气合隔阂潜通犹如磁石之吸铁也作丹之际正如亥月虽主秘藏而一岁发育之功实胚胎于此人当夜气未央凝神聚气端坐片时少焉神气归根自然无中生有渐凝渐聚积成一防金精当此身心复命之时神入寥廓与太虚一体静定之久候至心花发现则三宫气满但觉恍惚窈防莫知其所以然也又俄顷阴极而阳生静极而机发则门面豁开虚空迸裂一段风光破寂寥而化权归手内也此章显言产药之川源极论存亡有无主客先后之秘防至详尽矣无平不陂【至】千秋常存平陂往复道之自然丹法静极而动动极而静一动一静互为其根亦出于自然夫金丹者身中之易盛衰相禅未有穷而不变变而不通者故云更盛相因阳始于复阴终于坤首尾相接故云始终连环学道者终日干干与时偕行则可以历千岁而长存矣御政之首【至】统化纲纽一阳才动作丹时犹人君御政之首也鼎新革故【无文】管括防密者眼含其光耳凝其韵鼻调其息舌缄其气叠足端坐潜神内守不可一毫外用其心也盖眼既不视魂自归肝而不从眼漏耳既不听精自归肾而不从耳漏舌既无声神自归心而不从口漏鼻既不香魄自归肺而不从鼻漏四肢既不动意自归脾而不从四肢孔窍漏五者无漏则精神魂魄意相与混融化为一气而聚于丹田凝成至宝丹道之要全在乎斗所以斡运一身之阴阳统摄一身之万化犹之纲衣之纽人身三田分于三处若得斗柄之机斡运则真气上下循环如天河之流转此之谓要道也爻象内动【至】国无害道一阳生于身内是为受气之初得之固易然于此时下手则吉凶悔吝生于动不可毫发差殊也五行要攒簇金火要同炉亦在人一念间返本还源尔否则鼎中列宿皆差违而天地悬隔矣善乎吕纯阳老仙云水火均平方是药阴阳差互不成丹防哉史记天官书云斗魁戴匡六星曰文昌宫又有三台四辅而众星分野环绕之人身之中以缝宫天子统乾坤而又有三龙四虎众卦火符诘责者甲乙无令失庚辛莫要差也典部者按一年二十四气列周天二十八宿而鼎炉火候密推排也始月朔也终月晦也存亡之绪者晦朔之间阴将尽而犹未尽阳将生而犹未生其间抽进退沐浴交结少有走失存亡系之此极之统绪也君神也臣气也作丹之时铅汞归土釜身心寂不动盖身动则气散心动则神散须是凝神聚气心息相依然后灵胎可结不然则身中之望有盈缩而乖变凶咎矣推求其故盖由心主放肆而违道于是气亦邪佞而行不顺轨亦受刺诘矣复命篇云驱回北斗转天纲手握南长入洞房可见辰极处其尊当含光默默之时绵绵若存任其自然不可劳其神也天官书云东宫苍龙房心心为明堂黄庭经云明堂金匮紫房间借问何在两眉端于此垂光下照犹人君坐明堂以布政而通道于九夷八蛮矣






　　古文参同契集解卷上【上】
　　钦定四库全书
　　古文参同契集解卷上【下】
　　明　蒋一彪　撰
　　参同契【东汉魏伯阳着】
　　中篇【此言黄老延命养性长生之道也】
　　将欲养性延命却期审思后未当虑其先人所禀躯体本一无元精云【俞作流】布因炁托初阴阳为度魂魄所居阳神日魂阴神月魄魂之与魄互为室宅性主处内立置鄞鄂情主营外筑完【俞作恒为】城郭城郭完全人物乃安爰斯之时情合乾坤干动而直气布清流坤静而翕为道舍庐刚施而退柔化以滋九还七返八归六居男白女赤金火相拘则水定火五行之初【俞作拘则水定水五行初】上善若水清而无瑕道之【俞作无】形相真一难图而分布各自独居如鸡子白黑相符纵广一寸以为始初四支五藏筋骨乃俱【俞作具】弥历十月脱出其胞骨弱可卷肉滑若饴坎男为月离女为日日以施德月以舒光月受日化【俞作日改月化】体不亏伤阳失其契阴侵其明晦朔薄蚀掩冒相倾阳消其形阴凌灾生男女相胥含吐以滋雌雄错杂以相求金化为水水性周章火化为土水不得行男动外施女静内藏溢度过节为女所拘魄以钤魂不得淫奢不寒不暑进退合时各得其和俱吐证符关关雎鸠在河之洲窈窕淑女君子好逑雄不独处雌不孤居武蛇蟠纠相扶以明牝牡竟当相须假使二女其室颜色甚姝苏秦通言张仪合媒发辩利舌奋舒美辞推心调谐合为夫妻发腐齿终不相知若药物非种名不同分两【一作剂】参差失其纲纪虽黄帝临炉太乙执火八公炼淮南调合立宇崇坛玉为阶陛麟脯凤腊把籍长跪祷祝神祗请哀诸沐浴斋戒冀有所望亦犹和胶补釜以硵涂疮去冷加冰除用汤飞舞蛇愈见乖张上德无为不以察求下德为之其用不休上闭则称有下闭则称无无者以奉上上有神德居此两孔穴法金气【俞作有无】亦相须知白守黑神明自来白者金精黑者水基水者道枢其数名一阴阳之始终含黄芽五金之主北方河车故铅外黑内懐黄华被褐懐玉外为狂夫金为水母母子胎水为金子子藏毋胞真人至妙若有若无仿髴大渊乍沉乍浮退而【俞作进退】分布各守境隅采之白造之则朱炼为表卫白里贞居方圆径寸混而相扶先天地生巍巍尊高旁有垣阙状似蓬壶环匝关闭四通踟蹰守御密固阏绝奸邪曲阁相连以成【一作戒】不虞可以无思难以愁劳神气满室莫之能留守之者昌失之者亡动静休息常与人俱内以养已安静虚无原本明内照形躯闭□其兑筑固灵株三光陆沉温养子珠视之不见近而易求
　　陈显微曰夫血气之属各有性而性未尝不出于正也血气之属各有命而命未尝不出于情也然性本正矣及乎迷失真性而沦溺于邪蹊甚至为凶人为蛇为蝎为异变真性而为邪性者有矣命本情矣及乎明心见性了知一切众生各因淫欲而正斯命于是炼精化炁入圣超凡变其命而为正命者有矣知□之本然后能养知命之正然后能延试思夫人之始初禀受形躯之时本一正性也而父母交精元气云布果出于正耶果出于情耶圆觉经谓命因欲有与此同防阴阳为度【至】各自独居夫情性生于魂魄魂魄生于明暗明暗生乎日月日月生于阴阳圣人以乾坤刚柔动静阖辟之机推测之此大丹之道所以契大易也其要不出乎以阴阳为度也故日出于夘则天明而魂盛日入于酉则天暗而魄盛魂为阳神魄为阴神魂以昼为室魄以夜为宅其实不出乎明暗二机也夫人昼明则用魂用神而魂体本性也夜暗则归精归魄精魄本命也命生情故以精魄为城郭性生心故存心神为鄞鄂城郭固坚人物乃安当斯之时以情营外然后乾坤合而刚柔动静阖辟之理得矣于是一运之气周乎太空升降混沦俱化真土九金八木七火六水还返归居皆土于土矣归土则五行全而万物生其中男见白形女呈赤色盖五行聚防而金火相拘火炼金而金柜水如汤在鼎而玉鼎汤煎如鼎在炉而金炉火炽只言水金火三三总在土中言火则自然有木造化既成铅凝汞结于鼎中则水之为功又善之上者也至宝无瑕至真难摸火候既足五行分布则又各自独居而不相凌犯也如鸡子【至】肉滑若饴纵广一寸横微狭焉法身在其中矣前辈有云争如跳出珠光内涌身直到紫微宫坎男为月【至】以相求天地所以能长久者以日月往来阴阳交防相资以发光辉一才失度则有薄蚀之患人之坎离犹天地之日月也能以盗天地之机乎金化为水【至】俱吐证符此言金木为夫妻水火为配偶之妙金生水水性湿苟无土以制之则未免过溢之患水生火火生土土生而后水不得行拘收藏蓄而与火为配偶是则金木相克得为夫妇者假火之力也水火相克而为配偶者假土之力也然后进退合时各得其和而随时变现俱吐证符矣关关雎鸠【至】愈见乖张此言一阴一阳之谓道偏阴偏阳之谓疾苟得其配不劳余力自然交通以结圣胎苟不得其配则徒劳万般枉费神思终不可得愈见乖张矣上德无为【至】金气亦相须天道下济而光明地道上行而卑暗坤道上行而其体本静静则无为而不可以察求乾道下济而其体常动动则有为而自强不息上闭称有者坤道上行闭之则有水而水有形下闭称无者乾道下济闭之则有火而火无迹无者以奉上者干可以索坤而上行也上有坤德居者坤则含真一之宝也干下济则能生坤之气坤上行则能生干之金其要在乾坤二窍互相为用上下交泰则金多而气自生气多而金自盛是则金之与气实相须此乾坤二妙用也知白守黑【至】外为狂夫白者银也黑者铅也知白守黑谓炼银于铅也炼银于铅则神明自生阴为金之精铅为水之基五行之中惟独水之数一合道之枢而为阴阳之始也虽非真一之一而得真一之用故真一之道先取金子为黄芽之根金子即水也欲合万殊而为一必先于万殊之中求其一者而为基也此金丹之法有取于用铅者其理如此所以谓水为道枢也论至于此始明水得真一之用而未是真一之一也水之生数一水之成数六以成数六言之则水一含土五也故铅外黑内含金华而有含黄芽之妙用焉水者五行之始铅者五金之主水本居北搬运而南使水自下升载宝而上如河车之运故曰河车以黄杂黑故曰被褐谓铅质本贱也而白银在内故曰懐玉谓至宝防藏也大抵造化之理莫不以贱防贵以晦养明以卑保尊以狂养圣虽外视狂夫而内懐至宝可见机缄不露良贾深藏岂可与急急于人知者同日而语哉魏君之防虽本在铅而义亦两及之金为水母【至】各守境隅银是金铅是水金生水故金为水母水者金子铅藏银故母子胎子藏母胞金胎处铅中即是真人在渊内或见或乍沉乍浮及乎用铅既已水退渊澄真人出见则又各守境隅矣金碧经曰灰池炎灼铅沉银浮其防同此采之白【至】巍巍尊高采之白者采浮银至宝于西方造之则朱者结金丹圣胎于南室丹成显象如混沌子白里真君方圆径寸混而相扶此魏君显示先天之法象也既生于天地之先其巍巍尊高岂可思议旁有垣关【至】常与人俱神室之中法象既圆世界成立金轮在外如墙阙之周遮世界居中同蓬壶之美丽银山铁壁之坚密则使阏绝奸邪以无虞琼楼玉阁之四通则可游戏神通而无碍当是时也可以无思难以愁劳保防太和如持满器一念动止则法身随焉神炁充身至难保防守之则昌失之则亡学者勉之哉内以养巳【至】近而易求丹居神室则当藏其明回光内照无为静默固蒂深根日月与万象俱沉使光辉之不露婴儿共珠増长本温养之无亏无为功里见神功非有相中生实相视之不可见听之那得闻然近而易求非从外得在学者阴功善行如何耳
　　彭晓曰魏公谓世人欲延生命却死期者须知得身之始末始末者元气也喻修还丹全因元气而成是将无涯之元气续有限之形躯无涯之元气者天地阴阳长生真精圣父灵母之气也有限之形躯者阴阳短促浊乱凡父母之气也故以真父母之气变化凡父母之身为纯阳真精之形则与天地同寿也陶真人云元气者人之根本也古歌云链之饵之千日期身既无阴那得死故纯阳之精气无死坏也阴阳为度者凡修金液神丹先定阴阳行度次立乾坤鼎炉也魂魄所居互为室宅者谓日魂月魄相拘于金室之中为丹根基也性主处内立置鄞鄂者性属金也金主理内承领外符而养灵汞鄞鄂即形貌也情主营外筑固城郭者情火符也火行六虚而为砂汞城郭人民即砂汞也当此之际亦繇乾坤动静流气布精土居中宫为道舍庐阳伏阴施泰来否去阴阳刑德是为药之本途也九还七返八归六居者谓金生数四成数九火生数二成数七木生数三成数八水生数一成数六土生数五成数十是也男白女赤者谓金始因生水而属阴系北方坎卦是象干中男乃曰坎男金白故云男白也火属阳系南方离卦是象坤中女乃曰离女火赤故云女赤也真金在鼎内则为坎男是离女之夫及在鼎外反为离女是坎男之妻故金母受太阳之气而产灵汞也则水定火者谓金火相拘使真水不流荡也五行之初者水生数一也上善若水者水为万物之母清而无瑕不可视见道之形象者潜运于鼎中变化不一不可图画也变而分布者谓五行各守疆界而符火四时不差忒也凡修金液还丹有坛坛上有炉炉上有灶灶中有鼎鼎有神室神室有金水也神室象鸡子金水亦如之言如鸡子者重叠相裹也黑白相符者金水相包也纵广一寸者以安灵汞也若以乾坤枢辖坎离生成十月具形与人无异四肢五脏筋肉俱全此数联者盖魏公显露内外法象砂汞形仪也阴真君神室歌曰后土金鼎生死长七神室明三圆五径一混沌徘徊天地五星阴阳两合象如鸡子形容无差黄白表里厚薄均匀六一固济好守午门参同契又曰以水飞土母制之也【肉滑若饴彭作肉滑若铅故注不录】坎男为月至以相求月魄金砂也日魂火汞也若遇日退则月便乘权金火递互施功更相制伏俱无所伤也晦朔之间是阴阳相禅之际日月盈缩之时故日月薄蚀掩冒相倾而消其形也喻鼎内阴符阳火逐刻漏而相交晦去旦来分时晷而易换既有相掩故云灾生也其中复有坎男离女雄情雌性相须含吐聚生成变化真精以为神药也金化为水【至】俱吐证符火至二八月金水舒畅或水液生于金或金砂化为水故和融用章也火数既极复归功于土土守四季水不得飞故水不得行也男动外施则火行于外女静内藏则金守于中宫火气虽遇金被水拘阴魄既拘阳魂亦伏寒温相恋各得其宜俱吐证符滋生灵汞也关关雎鸠【至】愈见乖张凡修金液还丹者先明铅火之根次认阴阳之理孤阴不自产寡阳不自成须候阴阳相交牝牡袭气龙呼虎吸男成女产故云牝鸡自卵其雏不全二女同居其情不契且天地之间若离阴阳即无万物故采天地之真精取阴阳之根本而为药基若以金石草木氷雪霜露盐卤之物非种异孤阴寡阳纵使黄帝临炉太乙执火八公链淮南合和以致广置坛墠丰备殽酒敬跪祝辞告诸神而望还丹之成者有如和胶补釜以硵涂疮飞舞蛇终不得矣上德无为【至】金气亦相须上德者水在上也下德者火在下也水火既济乾坤之谓也水在上常静无为而处阴不以察求也火在下常动运转经历十二辰内其用不休也上闭称有内水也下闭称无外火也无者以奉上谓火运四时五行之气以资奉神胎故云上有神德居即神胎金汞也此两孔穴法金气亦相须者谓水火阴阳二气双关相须而成神药余无别径也魏公述此一章深明法象大纲神药指归也知白守黑【至】外为狂夫白者金也黑者水也知金水之根用为药基则神精自生于器中故云神明自来也白金自水而产乃为神器水体不绝乃金水两情为道枢纽也水数一为天地阴阳五行万物之始也水一火二木三金四土五是也含黄芽者谓金水生黄芽也五金之主北方河车河车者水火也谓水火二气运生五行也故铅外黑内懐金华者谓铅未化白金之前混于矿内外貌黑而内藏金华犹被褐懐玉之狂夫也金为水母【至】各守境隅水生于金金为水母谓金水生而反形于水乃子胎水者金子子藏母胎者谓黑铅变质而寄位西方为白虎金胎水含金而复藏质于金胞中真水银是也真人至妙各守境隅者谓真汞被外来符火逼逐在母胎中乍沉乍浮飞伏不定若有若无继以符应进退又各守其界分则不敢动越也魏公述此一章深明内象视听不及真精希夷出没之状也妙哉神圣哉采之白【至】巍巍尊高采之白者谓初运动之时先之白金为首也造之则朱者谓陶冶之际次以赫火成朱也链为表卫白里真居者盖以白金为神室也方圆径寸混而相拘者谓金胎象混沌而制造分上下两中虚方圆径寸以安真汞既两相合固济绵密使阴阳相符纤微不漏以养龙虎古歌云固济胎不泄变化在须臾是也先天地生巍巍尊高者谓真铅未有天地阴阳之前铅得一而先形次则渐生天地阴阳五行万物众故铅是天地之父母阴阳之本元盖圣人采天地父母之根而为大药之基聚阴阳纯粹之精而为还丹之质故殆非常物之造化也而修丹之始则以天地根为药根以阴阳母为丹母如有不能于其间生天地阴阳者即非金液还丹之道若以有天地阴阳之后所产者五金八石草木灰汁晨霜夜露雪浆氷水青盐白卤诸物杂而为之者不亦难乎同志思之久而自悟故后篇云万遍将可睹神明或告人旁有垣关【至】常与人俱凡修还丹有坛炉鼎灶上下相接如蓬壶之状周旋四通鼎有复有神室金胎委曲相连鼎内复有枢辖固济阏绝奸邪以防真气走失方免别生思虑仍无劳愁也须固密堤防得神气满于室内又须调运阴阳交互施功将以留连真精而成变化如运火符差忒纵有真精在内亦复飞走不住全在调燮水火守而勿失则必昌盛故真气动静休息一一常与人俱也内以养已【至】近而易求神胎居中宫则阴阳五行之气和顺神胎得以养已安静任运虚无自然变化也原本明内照形躯者谓金能明又能自照得火而同益光明也闭□其兑者兑口也既安金虎灵根于中宫则须固济筑□其鼎口运役三光真精而入其内哺养子珠灵汞故云三光陆沉也三光者即阳火阴符金胎以象日月星也外运亦有三光分在动静交刻之内阴阳符火之中变化而成也缘内外各有阴阳变易之体不可备论到此微妙莫非口诀难以信也金汞在鼎变化莫测莫可得而窥视或以天机运制法象枢辖则金汞不敢逃亡龙虎得以交媾故云近而易求也阴武经云宇宙在乎手万化生乎身是也
　　陈致虚曰此言人先须养性乃可修命且性者何也干之物也人能养之则干阳不亏精从内守炁自外生可以炼丹可以入圣世人莫知性命两者为一何物或猜性是灵明知觉或以性为肉团顽心或认思想识神为性或指不可捉摸为性或拟顽空为性或以令为命他岂知杳杳防防之物为性又焉知生生化化之门为命惟只盲猜梦想怎达圣人之道哉黄帝曰天性人也人心机也君子得之固躬小人得之轻命孔子曰穷理尽性以至于命孟子曰存其心养其性所以事天也夭寿不贰修身以俟之所以立命也圣人之道至孟子忒杀分明翼曰昔者圣人作易也将以顺性命之理是以立天之道曰阴与阳立地之道曰柔与刚立人之道曰仁与义上仙云修性不修命如何能入圣修命先修性方入修行径人言释氏修性道家修命天下岂有二道哉是不参孟子存心养性修身立命之道盖欲立命先养其性若不悟性焉能知命故中庸天命之谓性率性之谓道是以圣人无两心也此谓将欲养性延命却期世人不知何者为养性洞宾乃以炼已以晓之不知何者为立命张许乃以炼丹以喻之惟精惟一允执厥中此养性也男女媾精万物化生此立命也积精累炁此养性也流戊就已此立命也审后思末者人负聪慧执僻不回谓有生必有死奚有长生也哉圣仙与佛皆天所生师岂能授人岂能为是不审思甘分守死当虑其先者虑即念也当念我身从何而有若云父母阴阳之炁所生则阴阳之炁必可延命必可成仙佛矣故修大丹与生身受炁之初浑无差别但有逆顺耳仲尼曰未知生焉知死圣人明性命之所以死生示阴阳之道缘何逆顺故顺而生物者人也逆而生丹者圣也此之谓元精云布因气托初何谓阴阳为度魂魄所居盖阴阳以魂魄为体魂魄就阴阳为舍离为日魂坎为月魄魄乃阴中之阳戊土专之魂乃阳中之阴己土直之魂魄互为室宅阴阳两相交通性主宝精于内立置鄞鄂情主伏炁于外筑完城郭城者何也承华之包也郭者何也炼丹之室也当斯之时干之性动而直则精炁合体坤之情静而翕为道舍庐刚而直者一施则退柔而化者布润以滋丹产子鼎还返成功所谓九还者地四生金天九成银龙虎相交金银之炁复还鼎中故云九还其七返者地二生火天七成砂魂魄相恋砂火之精返照鼎中故云七返八归者天三生水地八成汞戊巳一合木汞之真归炼鼎中故云八归洎六居者天一生水成六成铅情性相感铅汞之妙回居鼎中故云六居男白女赤金火相拘男属青龙之木受兑金之炁链而返白女属白虎之金被离火之精炼而还赤也则水定火者坛墠精严药物真正须则其水之多少而抽添之约其火之老嫩而烹炼之此时为五行造化之初上善若水者水中有金能生丽水探其至清全无挠动无质无瑕方能变化是云上善道之象形者男女即道之形乾坤乃道之象形与象之中能生真一之炁乃不可以画其形而图其象也故此形此象各任化机分布而居秉生秉杀甲乙自东而游庚辛自西而舍故云各自独居也如鸡子者还丹有形也黑白相符者阴阳得匹也纵广一寸者丹结之初来如黍米之微渐觉一寸之广非但神室充裕缊遍四肢润泽五脏筋骨一皆快畅十月功满丹已成形脱去其胞号曰阳神阳神之象乃先天之炁结成骨故可卷而软肉比铅华而滑非若后天之精血以成人物者其骨重肉滓不能变化【肉滑若饴此作肉滑若铅故注不录】坎男为月【至】俱吐证符坎为水为月为中男离为火为日为中女坎外阴而内阳中有戊土以储金水养其阴魄为中情为道义之门黑中之白也离内阴而外阳中有己土以居砂汞主其阳魂为成性为仁德之体白中之黑也月体本黑受日之光光彩复舒而体不亏阳失其契契合也阴侵阳明薄蚀者晦朔之间月掩日光正对的射日体居上月在日下暂障日光此谓阳消其形阴凌灾生以此世人不能保守真阳数为阴所凌烁若也雌雄得颠倒相感男女相胥逆求化机则其兑金化生坎水非得真土则坎之水周流泛滥离中有火火能生己土以制坎水水不泛矣是以男之为道干刚而外施女之为德坤静而内藏男干外施溢度过节则为坤女之所拘制魄以钤魂魄属于兑魂属于震震男兑女阴阳相交不得淫奢必使一寒一暑得其进退和合有时不愆不忒则其雌雄各吐证符乃可见其效验者矣此章大意在乎周章溢度淫奢过节则阴凌而灾生致仲冬行夏令成隆暑仲夏行冬令返严寒即男行而女不随阳唱而阴不和阴阳乖错皆繇周章而淫奢也修丹不易切毋自轻昔纯阳翁既得钟离老仙之及其入室累次下功以未尽善不即成丹复元崔真人授以入药镜方得洞达乃作诗曰因看崔公入药镜令人心地转分明厥后用功旋即成就后之愚人专以无为顽空是道依稀度日任生任死此辈为教中大罪人况敢言修行一事哉关关睢鸠【至】愈见乖张仙翁直指金丹必须同药物一阴一阳必资交感一牝一牡方得化生倘独居孤处安得化化之机若夫众雌无雄岂有生生之道欲炼还丹必求先天一炁以成也此节句语直露不宜重述上德无为【至】常与人俱此言上德下德者乃道德经所谓上德无为而无以为下德为之而有以为文始经所谓忘精神而超生见精神而久生之谓也上德者虚极静笃精自然化炁炁自然化神神自然还虚虚无大道之学也故不以察求下德者虚静以为本火符以为用炼精合炁炼炁合神炼神合虚以神驭炁之法也故其用不休上德者体全德之人也无不为之士也男子当二八之年真精全而欲泄全德之人则能保爱而浑无亏又遇明师授以无为修摄之道以永其寿是为无不为之士是谓上德之全人也是即圣人行无为之化是即大人成无为之功也下德者窃造化之人也盗万物之士也夫一切人年甫二八真精未泄谓之纯干逮夫情欲一动干之中爻走入坤宫干不能纯心虚为离繇是而后日夜漏泄存而有者复几何哉惟至人者不待其极乃行圣人复全之道以仙其身是谓下德之士是窃造化之人也是即圣人率性之道是即神人有为之功也上德者无为而无不为也得太极全体成后天之功是曰不以察求下德者有为而有以为也夺造化之用成先天之功是曰其用不休仙师云始于有作无人见及至无为众始知但见无为为要妙孰知有作是根基斯言道尽金丹之事非易也至人不得已而行之老子故曰夫佳兵不祥之器不得已而用之盖谓此也上闭则称有上闭为坤坤之为德其静也翕有乃坎中之戊土内有先天真一之炁下闭则称无下闭为干干之为德其静也专无乃离中之己土中藏后天自然之汞到此双明两用之窍经曰常无欲以观其妙常有欲以观其窍此两者同出而异名同谓之之又众妙之门圣人无两心其言妙语未尝高远莫世莫能测其端倪必要师授之黄帝上圣若不师广成子岂能自明此道邪只如此窍圣人无可奈何形容直到了处伏羲画卦首以乾坤两象以定此窍文王不重而明之孔子翼出干直坤辟之义老子乃云牝之门是谓天地根释迦喻正法藏涅盘妙心此皆直指而可见矣上士或能自明此窍其中功用非师莫明无者以奉上无言己性有即戊情若己之性能奉戊之情则情之义肯恋性之仁矣上有仁德居盖先天一炁自虚无中来者神之德也仙翁重指曰此两孔穴法金气亦相胥两句为参同契之关键万世之下慧饶颜闵不能自通云房翁曰生我之门死我户几个醒醒几个悟夜来铁汉细思量长生不死繇人做只那生我之门死我户岂非两孔穴也如前止陈乾坤日月造化之理至此定关便指金水二物作书次第不泛若此修丹之士既明此窍且参金为何物相胥为何用深达洞晓方可炼丹知白守黑知其金之精纯白而无污是知白也守其黑之基待时而生水是守黑也水之初生名为先天以其至真号曰神明白黑相符金水泛旺一遇己土制水淘金金水满炉故曰神明自来何谓水者道枢其数名一盖水从天一而生故为阴阳之始含黄芽者翼曰阴虽有美含之以从王事即太为水黄芽为丹水中有丹因喻之曰含黄芽黑铅之中内蕴白金河车之中内藏黄芽亦犹士而懐玉亦若被褐则害不至金为水母盖兑金生坎水而坎之中爻属金故云母子胎水为金子壬癸之水自西而生兑之中爻乃属于坎故云子藏母胞真人至妙者真人即干之体干之为物至神至妙其为形也或有或无大渊即坤之象坤之为物能沉能浮其为形也莫见莫闻故干能变化坤德资生既己化生乾坤分布各守其境采之白者是铅中有银而白造为内丹则朱独炼则成胡粉其采外丹而炼亦乎是然外丹者常须表卫外睹如朱之红润内使不失其真白也方圆径寸混而相拘者盖杳防之中有物则太极未分之时为先天地内蕴先天真一之居乎太极之前乃象之先故云巍巍尊高也旁有垣阙状似蓬壶干之为象亦似垣阙亦似蓬壶法象形容一身一己如上皆指鼎器而言环匝关闭即表卫也四通踟蹰密外防也守御密固者不可须臾离也可离非道也阏绝奸邪者其出入以法度限内外使知惧令白里真君也曲阁相通者必置坛墠精严以戒不虞之患仙翁慈悲自环匝关闭而下历历指教有不虞之害又须无思无虞不可忧愁劳役故云可以无思难以愁劳俾神炁满室而不致亏损故云守之者昌失之者亡若稍不固便致倾丧是以动静休息顷刻不敢放恣而忽慢则金鼎之炁彼我坚固而互相调伏故云常与人俱此节直指两窍之体发明金水之用修行之人看诵参同契到此方知入头一着便是难能之事然下德之器修有为之道其功全资于炼己也炼已稍欠神明不来内以养已【至】近而易求养已者修身炼已也孔子曰君子安其身而后动易其心而后语定其交而后求君子修此三者故全也圣人虑患之深备练人之情实一动一语一求三者乃入圣之至理真养已之要言宝精裕气养已也对境忘心炼已也常静常应炼已也积德就功炼已也苦行其事云炼熟行其事云炼修丹之士必先炼已苦行忍辱庶得入室之时六根泰定方使纯熟忘无可忘乃能就事是以大学之道在明明德在知人在止于至善既明德又知人止于至善正合炼已况知止而后能定定而后能静静而后能安安而后能虑虑而后能得此正合安静虚无之要虚无者非空虚全无之谓仙师曰先天一炁自虚无中来是安静虚无之至也原本者从自己生身处求之则知真精真炁为我身之本明者世人多为聪明所欲耗其神炁大修行人黜聪明屏智慧内照形外忘我□兑而筑固灵株收视而温养子珠筑固灵株者炼已而凝神也温养子珠者积精而累炁也炼已功纯方可以炼还丹世人既不知炼已事大又妄行半时得药之功希冀功成愚之甚也故清洋经曰内观其心外观其形远观其物惟见于空空无所空所空既无无无亦无无无既无湛然常寂寂无所寂语到这里常人看来岂非大休歇大解脱时也缘何下接欲岂能生欲既不生即是真静真静方能应物仔细看来到真静应物处方是初学底事若论修丹必须如此今之常人施一斋造一塔或三峰采战或枯坐诵经或无为或祷祀凡此等以为向善则可若曰修道实未得其门而入也故养己之功欠一些不可是以洞宾云七返还丹在人先须炼已待时泥丸云言语不通非眷属工夫不到不方圆紫阳云若要修成九转先须炼已持心圣圣相可不谛受太虚真人得黄房公防依教往武夷即谋就乃事初行炼己功毎障魔百至太虚卓然曰束送妖魔精斩馘六锋旋定息而坐此念举爱根斩然后学观此炼已一事更宜三思此节只言养已无金虎鼎室之若以三光即阳火阴符金胎尤非也
　　俞琰曰人无愚智性命同也君子知性当养命当延合性命双修岂不能长生与夫欲求长生须求吾未生以前此身缘何而得然后可以论养性延命之道故曰当虑其先盖人之生也以父母之气交结成形形乃受气之本气乃有形之根若气不得形则无因而立形不得气则无繇而成○天有黄道为度而日月行乎其间是其居也人身黄道即阴符阳火所行之处日魂月魄所居之方有能观天之道执天之行识阴阳行度魂魄所居则周天三百六十五度循环于一息之顷而日月出乎呼吸之微呼为阳吸为阴与天地同一妙用矣日太阳昼舒光故称魂月太阴夜合景故称魄日魂谓之阳神宜也月魄乃阴精而亦谓之神以其变动不居周流六虚往来既不定上下亦无常也魂乃东方木魄乃西方金金木本无二体东邻即是西家往来上下迭为出入者性静情动性主内而置鄞鄂者端坐虚心向内观捉得金精作命基也情主外而为城郭者先是枢机昼夜行八方周匝龙行火也城郭完而人物安者常使炁冲关节透自然精满谷神存也于此时而合乾坤者昼夜河车不暂停默契大造同运行也干动坤静守于干则气充精流布满三光而无所不至犹天之动直畅万物而达于宇内也守于坤则气聚精凝归于元海而为道舍庐犹地之静翕敛万物而藏于土中也夫以干阳下济于坤坤柔顺而翕受之遂生药既经起火烹炼则刚施而退阴柔上行而化作甘泉润九垓矣此与造化之阳降阴升而润物者又何异哉六七八九即木火水金也卦为坎离震兑方为东西南北宿为房虚星象为蛇龙虎时为春夏秋冬辰为子午夘酉皆是物也夫九曰还七曰返八曰归同一防意而六独曰居者北方坎位乃真铅所居之本乡真铅居于此则九金八木七火三方之正气如幅之辏毂水之朝宗皆聚于此也男女赤白言身中之阴阳也当其阴阳内感之时神与气交犹金火之相拘金火相拘而止于北方坎水之中则神凝气聚其水自定人能于此回光返照出息微微入息绵绵勿令间断则神气归根渐渐入而渐渐柔渐渐和而渐渐定定之之久呼吸俱无而药物当自结矣可见水者大丹之根源居五行之首乃吾身药物所产之乡也金丹大道清浄无为亦行其所无事所谓终日如愚方是端的功夫水性静定而碇之则清动乱而汨之则浊故以此喻人能静定道自来居有物混成先天地生疆字曰道无形象可求矧可得而画图哉夫当其防昏默之际一念不生万虑俱泯浑浑沦沦如太极未分溟溟涬涬如两仪未兆惟此一物湛兮独存如清渊之印月寂然不动如止水之无波不知孰为铅孰为汞夫是之谓真一迨夫时至气化变而分布则轻清者腾上重浊者碇下于是坎宫有铅离宫有汞而向之浑沦溟涬者至此分为二而各自独居矣夫金丹孕于先天产于后天其妙在乎太极将判未判之间静已极而未至于动阳将复而未离乎阴于此合天地之机识结丹之处知下手之诀则恍惚中寻有物防内吸真精方知无中生有而真一之妙果不可以画图也如鸡子【至】肉滑若饴黑白者阴阳二气也凡人结胎之初繇父精母血阴阳二气假合而成浑浑沌沌如鸡子迨至百日然后四肢五脏筋骨乃具及期而育脱出其胞骨弱筋柔肌软肉滑名曰婴儿今夫丹法以神气交结于无中生有与男女胎孕之理同其十月温养功夫真息绵绵昼夜如一亦与婴儿未生以前无异以是知修炼圣胎未有不用功十月而可以速成者也坎男为月【至】阴凌灾生坎为中男而本坤体其中爻乃干画阴中有阳故有月象离为中女而本干体其中爻乃坤画阳中有阴故有日象夫日以施德夫道也月以舒光妇道也今以月为坎男是妇为男以日为离女是夫为女此乃身中之阴阳颠倒所以相资而不相伤也夫日月之食数之交也日望月则月食月掩日则日食是故日食于朔月食于望然而有食有不食者交则食不交则不食也魏公举日月以喻阴阳之相资而拳拳于晦朔薄蚀其意盖有在矣学者能不泥文执象而回光返照以求身中之日月晦朔始信其言之不我欺也男女相胥【至】俱吐证符男女雌雄皆吾身中阴阳二物也人能回光返照以吾自己阴阳交媾于内则刚柔配合三五归一何必他求男女雌雄也二物气相得自然一吐一含交结成胎上清泉云自家身里有夫妻向时人须笑杀学者当以清静无为求之不可以邪溺也金生于坎宫气而已矣未化为水也因太阳真火伏蒸于下遂镕化为水水性周章沛然孰能御之然火既极又化为土土能克水水见土则止故不得行也入药镜云水能流火能焰在身中自可验是故调和铅汞要成丹不可溢度过节今夫坎男动而施于外离女静而藏于内外施者一或溢度过节则离女从而拘钤之庶几阴阳相交魂魄相制而不致乎淫奢也采药时调火功不得疾不得缓但欲其和平而交媾尔复命篇云刚柔相防气均匀妙在无伤兑震大要以和为贵也关关雎鸠【至】愈见乖张金丹大道一阴一阳而已参之人事物理莫不皆然今魏公取关睢淑女配君子之义以喻身中男女之相匹又取武蛇蟠紏之义以喻身中牝牡之相须可谓广譬曲喻纤悉不遗矣且如兑女艮男上下感应以相与则谓之咸离兑二女同居其志不同行则谓之暌以明阴阳贵乎相得不可以一偏也乃若炉火煅炼之事亦必阴阳两齐倘药物非其种分两失其纲纪虽黄帝临炉太乙执火八公淮南炼调合金玉以为坛陛麟凤以为脯腊斋戒沐浴把籍长跪陈青词拜朱章祷尔上下神祗吾见其废时乱日劳而无功犹如和胶泥以补破釜以硵砂而涂恶疮与夫去冷如氷除用汤飞舞蛇愈见乖张矣或疑雄不独处雌不孤居之谓修丹不用妇人则为寡阳妄引此章为证反笑正道之迂皆邪僻谬论也上德无为【至】子藏母胞道德经云上德无为而无以为下德为之而有以为今曰上德无为不以察求者神守于宫而默默无为也下德为之其用不休者气腾于牝府而绵绵不绝也盖借老子之以发坎离两穴之秘也上闭称有者离宫有象藏真水下闭称无者坎户无形赤龙也无者奉上上有神德者元神栖于本宫则气皆随之而升上所以妙在八门牢锁闭也此两孔穴有无【原作金气】相须者下不闭则火不聚上不闭则药不升故必坎离两穴斯配相须而后可也然无不对有却对上神不对炁却对德恐人泥有无上下神炁道德而求故交互其辞耳白者金也黑者水也丹法以水为基而金精生于水中所以知白者惟守其黑守黑则白自现也守之何如即如猫之守窟以待鼠身不动目不瞬一心惟鼠是务更无他念也神明者天机也如欲盗其机必先虚其心心虚则神凝息定两畔同升共一斤而神明自来也天一生水居五行之首故为道之枢阴阳之始水一加以土五则水中产铅得土而生乃含黄芽之象铅为五金之主生于水中在北方防之内得真火煅炼而出则河车不敢暂留停运入昆仑峰顶矣金华即黄芽乃铅之精英铅体外黑而金华于其中犹至宝藏于褐夫之懐也金生水故金为水母水为金子水中有金故母子胎子藏母胞学者若知水中金之义则知产药之川源矣真人至妙【至】近而易求真人元神也若有若无者绵绵若存用之不勤也仿髴浮沉者真人往来于大渊微茫彷佛浮沉不定也金丹大成集云昆仑山上黄华路时引元神去复还盖大渊即昆仑也丹法自子而进自午而退进退【原作退而】分布各守境界不相涉入白为金朱为汞采之白者采北方坎宫之白金以为丹母而白金与朱汞乃同相从也造之则朱者毎日运火抽去铅气而添汞于其间所谓真铅不用铅是也学者徒知以铅汞交结为药而不知抽铅添永之火功则虽结丹头不能免其不耗散也炼为表卫者真火运用于外炉也白里贞居者金丹安处于内也内炉有丹须得外炉之火昼夜炼养然后成熟太古集云顶运骊珠光自现腹藏秘宝粲然安岂非火运于外而丹藏于内哉方圆径寸谓泥丸宫也今人但谓心为方寸殊不知人身三田其中皆虚一寸而气脉皆相通也混而相扶谓头有九宫而泥丸居其中黄庭经云泥丸九真皆有房方圆一寸处此中是也先天地生为泥丸一穴乃一身万窍之祖窍此窍开则众窍齐开也巍巍尊高谓泥丸宫在昆仑峰顶乃元神所居之位上应都是万神防集之乡也旁有垣阙者七窍旁罗于外而洞房黄阙皆在其前也状似蓬壶者犹海上有三神山而蓬莱居其上也环匝关闭者收视返听而谨窒其兑也四通踟蹰者元和内运一气流通而朱崔绕琼台而翱翔也守御固密者如龙养珠心不忘如鸡抱卵气不绝也阏绝奸邪者任从魔境侵但自运斤斧也曲阁相连以戒不虞者神若出便收来而双童长守洞门也然心无为则气和气和则至宝结心有为则气乱气乱则英华散故可以无思不可以愁劳也真积力久太和充溢动静休息常须谨守守则昌失则亡不可须臾离也所谓行住坐卧不离这个行则措足于坦途住则凝神于太虚坐则匀鼻端之息卧则抱脐下之珠久而调习无有间断方是端的工夫否则心猿不定意马四驰神气散乱于外欲望结丹不亦难乎故曰虚心忘形守一抱灵用能固精保炁全神长生王重阳金真集云关妙用不难穷只在无言静默中惟无言默藏虚极静笃则元阳真炁自复也修炼大端在于返本还元回光内照如金水潜光于内耳兑口也灵株坎宫也闭□其兑则上不泄筑固灵株则下不漏盖神不外驰则和气充周美在其中也三光洞房之灵象也人能撮聚三光返照于内则中央正位产珠矣金丹大药虽无形质可见若得法度求之则不过片饷功夫便有满目黄华显露夫何远之有悟真篇云功夫容易药非遥破人须失笑笑也者笑其近而易求而人自索之于高远也



　　古文参同契集解卷上【下
<子部,道家类,古文参同契集解>】
　　钦定四库全书
　　古文参同契集解卷中【上】
　　明　蒋一彪　撰
　　参同契【东汉魏伯阳着】
　　下篇【此言圣贤服食飞升金丹之道也】
　　惟昔圣贤怀抱真服炼九鼎化迹沦含精养神通德三光【俞作元】津液【俞作精溢】腠理筋骨致坚众邪辟除正气常存积累长乆变【俞作化】形而仙忧悯后生好道之伦随傍风采指画古文着为图籍开示后昆露见枝条藏本根托号诸名覆谬众文学者得之韫椟终身子继父业孙踵祖先世迷惑竟无见闻遂使宦者不仕农夫失耘啇人弃侦志士家贫吾甚伤之定录此文字约易思事省不繁披列其条核实可观分两有数因而相循故为乱辞孔窍其门知者审思用意观【一作参】焉河工姹女灵而最神得火则飞不见埃尘鬼龙匿莫知所存将欲制之黄芽为根物无阴阳违天背元牝难自其雏不全夫何故乎配合未连三五不交刚柔离分施化之精【俞作道】天地自然火动炎工水流润下非有师导使其然也资始统正不可复改观夫雌雄交媾之时刚柔相纠而不可解得其节符非有工巧以制御之男生而伏女偃其躯禀乎胞胎受炁元【俞作之】初非徒生时着而见之及其死也亦复效之此非父母教令其然本在交媾定置始先太阳流珠常欲去人卒得金华转而相因化为白液凝而至坚金华先唱有项之间解化为水马齿瓓玕阳乃往和情性自然迫捉时阴拘畜禁门慈母养育孝子报恩严父施令教勅子孙五行错旺相据以生火性销金金伐木荣三五与【俞作为】一天地至精可以口诀难以书子当右转午乃东旋卯酉界隔主客二名龙呼于虎虎吸龙精两相饮食俱相贪便【俞作并】遂相衔咽咀嚼相吞荧惑守西太白经天杀气所临何有不倾狸犬守防鸟雀畏鹯各得其功【俞作性】何敢有声不得其理难以妄言竭殚家产妻子饥贫自古及今好者亿人讫不谐遇希有能成广求名药与道乖殊丹砂木精得金乃并金水合处水火为侣四者混沌列为龙虎龙阳数奇虎阴数偶肝青为父肺白为母肾黑为子离【俞作心】赤为女脾黄为祖子五行始三物一家都归戊巳刚柔迭兴更历分布龙西虎东建纬卯酉刑德并会相见欢喜刑主伏杀德主生起二月榆落魁临于卯八月麦生天罡据酉子南午北互为纲纪一九之数终而复始含元虚危播精于子勤而行之夙夜不休伏食三载轻举远游跨火不焦入水不濡能存能亡长乐无忧道成德就潜伏俟时太乙乃召移居中洲功满工升膺箓受图如审遭逢睹其端绪以相况揆物终始五行相克更为父母母含滋液父主禀与凝精流形金石不朽审专不泄得为成道【俞作得成正道】立竿见影呼谷响岂不灵哉天地至象若以野一寸巴豆一两入喉辄僵不得俛仰当此之时周文揲蓍孔子占象扁鹊操针巫咸叩鼓安能令苏复起驰走【今按勤而行之十四句疑是中篇卒章当在近而易求之下】陈显防曰魏君虑世人不达其故又指古之圣贤怀抱真莫不服食九鼎通德三光故除邪存正化形而仙忧悯后生好道之流将仙经妄行笺注不惟自无见闻亦并与其子孙迷惑故甚伤之又述此篇河上姹女【至】黄芽为根北方正气变为姹女见火则飞腾出没匿无常若炼就黄芽方能制伏如子母入琉璃钵中神通无所施矣得吾道之高者自能知之物无阴阳【至】定置始先张紫阳诗云莫把孤阴谓有阳独修一物转羸尪钟离先生诗云莫谓此身云是道独修一物是孤阴须知一阴一阳之谓道男女媾精万物化生而后可语还丹矣苟二物不合三五不交水火未济刚柔离分则阴阳隔绝天地闭塞所谓偏阴偏阳谓之疾也太阳流珠【至】难以书人命在卯日出于卯而万物仰之以生是则万物皆备太阳之精以立命矣太阳流珠者命宝也其此命宝寓神则营营而乱思乱思则逐物而迁化矣寓精则持盈而难保难保则挠念欲泄矣故曰常欲去人但世人之知是理者鲜矣虽知之而能存者又鲜矣然太阳之宝本木魂之精若得金华而制伏之则化为白液凝作黄芽如马齿琅玕之状拘蓄酉门而成变化其法以五行吞啖之理如父驱子如子投母似母养育似子报恩故先用火销金次用金伐木皆如严父之驱子然后化为水水者木之母也故曰母育复凝成金水者金之子自子变母故曰报恩其要不出三五与一所谓三五一都三个字古今明者实然稀苟不遇至人授之口诀岂可轻易以文字窥测天机也耶子当右转【至】何敢有声子从右转来东卯午从东旋来西酉皆越九转也如此则龙从火里出虎向水中生荧惑守西而制金太白经天而昼见矣自然龙呼于虎虎吸龙精狸犬假虎威而制防鸟雀望日乌而畏鹯各得其功不敢出气此皆五行相制之理而不容不然者如此不得其理【至】与道乖殊不得其理徒求外药枉费资财丹砂木精【至】都归戊巳金木甲庚相资为用者彼此懐真土也金四与水一合化土五木三与火二合化土五虽东水之龙西金之虎东三西四奇偶不齐及乎分作三家合成一舍则都归戊巳矣刚柔迭兴【至】播精于子自子至巳为干刚自午至亥为坤柔识此迭兴之理则自然龙西虎东子南午北建纬卯酉生起杀伏互为纲纪各得时矣二月本生起而西酉临之故榆死归根八月本杀伏而东卯临之故荠麦发生自西卯顺行九转然后见南方之子自东酉逆行九转然后见北方虚危此一九之数含元虚危播精子子勤而行之【至】膺箓受图勤而行之夙夜无替不逾三年丹道成就便可出入水火轻举远游变化灵通逍遥自在然道成德就须当潜伏人间积功累行以待太乙元君之召然后移居中洲膺图受箓功满上升身归紫府所谓功积三千大罗为仙行满八百太罗为客在功行之高下云何耳如审遭逢【至】揆物终始一但遭逢睹其端绪则能夺天地之造化揆万物之终始矣五行相克【至】复起驱走夫人之命既可使之速死亦可使之长生毒药入口虽圣哲不能复苏刀圭下咽虽鬼神不能强害神灵之妙尽在虚明本五行变化之机实大造发生之体故立竿见影皆神火之灵明而呼谷闻声亦神虚之应响金石难朽本出于虚无而铅汞至灵实生于造化可谓恍惚中有物杳防中有精非天下之至神孰得而知之哉
　　彭晓曰魏公谓三皇修九鼎神丹而服食致含精养气通德三光化沦无形以为神仙宾于上帝伤悯后来好道之士或依约古文或旁采经诀开示浅近启发枝条匿本根假托金石谬乱祖宗不显真防后人得之不究踪迹据文率意将假作真韫椟藏诸迷迷相指遂有财隳业破虚损道心故得定录此篇所遗字约而易思事省而不挠露其核实非示乱辞庶几开发未萌直论砂汞智者熟思必获其真诠也河上姹女【至】黄芽为根河上姹女者真汞也见火则飞腾如龙潜莫知所往或拟制之须得黄芽为母养育而存也黄芽即真铅也物无阴阳【至】定制始先易曰一阴一阳之谓道天地之间若离阴阳即无万物也孤阴寡阳不能自生成也故喻神药之用或三五未连与金木不交其何以成丹乎火炎上水润下皆自然之性配合而修之则自产其精神盖各受元始之气而情性定矣且如男生则伏死亦如之女生则仰死亦如之故自雌雄交媾而胤其真精也太阳流珠【至】难以书太阳流珠者地气合天气而化珠露是纯阳精气能发生万物有气而无形故号曰赤龙也阳火化气为朱砂故火生土土生金金是太阴之能长养万物有气而有质故号曰金华也赤龙者本生于甲乙亦名曰青龙阳也父也夫也火也金华者寄生于庚辛亦名曰白虎阴也母也妻也水也盖取青龙白虎之义如此或以阴阳颠倒五行互用更为男女递作夫妻则其义也如彼太白真人歌曰五行颠倒术龙从火里出五行不顺行虎向水中生还丹之宗龙虎之祖龙从火生虎向水产其言不易也金妻先唱水壻播施神母妊娠而生姹女姹女渐长变化多端或解化为水或马齿琅玕其金母始自水生而变化之中终不绝水体也阳乃往和情性自然者金汞相生也迫促时阴拘蓄禁门者阴气维运资防内宫也慈母养育孝子报恩者慈母内胎也孝子真水银也阴真君歌曰阳真砂阴真汞也是水银生于金母故谓之报恩也相吞相啖乃龙虎之交气也严父施令敎勅子孙者乾卦父也谓勅众卦使轮助离女坎男及五行共生砂汞子孙也还丹以铅火二字为宗祖终始运用者也其余气侯节符俾佐共成神基也过此以往则皆非金液还丹之道也火能销金火又生于木金复克木是以金木反制为荣古歌曰丹砂水精得金乃并又曰三性既合会二味自相拘固济胎不泄变化在须臾三性者火金水也二味者铅汞龙虎也故云三五与一天地至精也可以妙诀难以书者岂轻议于非人也注云更为男女者神水克火及至在神室中火却克金汞为金中水金为水中砂砂生汞金生水也子当右转【至】何敢有声子右转至酉也午东旋至卯也此十二辰阴阳从复符火候也卯酉二界者金水气停也主客二名金木之号也青龙既吐气白虎因得以吸精精气相含共生纯粹荧惑者极阳火数也守西者火气逼金胎也金得火盛明光耀遍于器内金气承火经天故云杀气临之何有不倾则姹女真铅不敢逃逾如猫捕鼠似雀畏鹯也太白者金精也经天者甲乙也金火木递互制伏俱无所伤各得成功则无不顺之声也不得其理【至】与道乖殊魏公谓修金液还丹不得其理不可妄动虚费财产复累妻子自古及今好道之士计有亿人不遇明师不逢真诀竟至无成丹砂木精【至】都归戊巳丹砂木精得金乃并者丹砂本归金胎而结就金乂是水银金因火击发而产丹砂故丹砂因得与金兼并也金木自变化水火互经营四者相混杂其内龙虎行阴阳奇偶数昼夜升降分肝青为父者甲乙为火宗而与金母合故得名为父肺白为母者金母镇内胎常以火为符故得名为母肾黑为子者金母本于水中生存乎鼎中水却是生金故为水子也子水数一为五行始金火木三物同功首尾造化俱归戊巳者是故脾黄为药之祖也刚柔迭兴【至】播精于子水火迭兴遍历经行分布十二辰中龙虎卯酉分界阴刑伏杀阳德生起刑德相逢两相制伏俱成和合故云观喜也二月榆落者绿自子进火至卯虽阳气得用而未至纯阳尚余阴气乃阳中有阴故被刑杀阴盗阳气反于仲春发生之月而落榆荚也八月麦生者绿自午退阴符至酉虽阴气得用而未至纯阴尚余阳气乃阴中有阳故被德生阳盗阴气反于仲秋肃杀之月而生麦苖也比喻鼎中金母因阴阳盛衰相盗之际或则卷舒真精或则摧落砂汞子南者亦阴中含阳坎男之象也午北者亦阳中含阴离女之象也一数阴也九数阳也阴阳始终为药之用元气生虚危阳气复播精于子而生真灵也勤而行之【至】膺箓受图既得之后夙夜勤修始终勿怠药成之后服食三年轻举远游水火无碍坐在立亡暗施阴德潜伏俟时太乙见召移居中州计日上升膺箓受图也太乙乃修丹之主司也中州乃神州也世人初得道镂名金简于此州膺受图箓始获上升也如审遭逢【至】揆物终始若得授见其端倪取而修之则终始成功矣五行相克【至】复起驱走五行相生相克更为父母互作夫妻父母相禀而生阴阳相须而立共成不朽之丹人或得之宜乎慎密以成其道也其有立竿见影空谷应声野入口尚能立有效验况金液还丹者乎
　　陈致虚曰古圣大贤必明至道故伏羲神农黄帝之书皆言大道是以黄帝鼎湖伏炼九鼎大丹乘龙上升却非烧炼金石草木之谓乃伏先天之气以成丹尔故云伏炼非服炼也【经文是服炼】所谓伏炼者各有其事如怀抱真化迹沦含精养神通德三光如上七者首事先行是云炉火是之谓炼己若能炼己则真气熏蒸遍于一身如炉中有火暖气似烧故谓之炉火故谓之炼己也津液腠理筋骨致坚众邪辟除正气长存如上四者是云伏气是之谓炼丹盖懐者内懐一之气抱真者负抱太乙之真化迹者韬光藏迹使人不我知故知我者稀则我贵沦者沉沦匿使人不可识故古之善为士者防妙通深不可识含精者包含真汞之精以炼己养神者外养全体之神以合气累功至此大要通德三光德者修行之上事也修道而不修德是有阴而无阳道德全修阴阳自配人之修德自云有德而实无德缘以妄想德不感通修行之士德愈深厚自不想德天地神明日月星辰德皆感彻如张许自积自修心实罔觊此为通德三光也炼已既勤积德通感乃可伏炼大丹津液腠理者津乃玉津即白雪也液乃金液即黄芽也玉津金液腠理于神室之中则一身之筋骨致坚众邪者百骸之阴皆得辟除正气乃先天之阳长存不坏积累长乆变形而仙黄帝伏炼九鼎大丹者此之谓也庆会录云昔轩辕氏一世为民再世为臣三世为君济世积功数尽升天其忧悯后学好道之士遂其风采指画着为图籍开示后昆或露见枝条藏本根或托号诸名覆谬众文所谓露见者略露其大防如乾坤其易之门者是也至有本根必资口授故藏耳所谓托号覆谬者不可显者比方借喻散于群书之内后之明眼者既得其文不遇其人韫椟而终其身若是法器之子公孙继踵可也有辈学人虽录此文不得师防迷以传迷引入邪迳竟无见闻趋走傍门阴阳不知五行错乱汨乎后来修道之流据此文书且无口诀此辈有若士农工商失其本业只如宦者求官无路以登仕版农夫欲佃无地而可以耘锄工艺抱术而莫施商贾计利而亡本即如学者虽有其文未承师诀无下手处谬猜妄行乌能成道仙翁恻悯鋾冶炉开定录此文为亿世法字约而义易思事省而理不繁披列其条综核其实便于观览其间数目分两皆有法度得师一指依此循习可以成丹乱辞者即托号覆谬之义孔窍者包括妙之深实大海之梯航为昏衢之智烛后圣亚贤审思密用防惟大道非圣莫明非贤不语故父不得子臣不得献君圣人之道岂不耶谓恐无德而难承当或若轻言后必颠踣是云智者审思用意观焉河上姹女【至】定置始先河上乃爱河欲海之喻姹女即自己阴汞之精何谓灵而最神以其功能生人亦能杀人又能合丹当寂然不动之时一灵内养忽感而遂通之顷奔骤如神境动情生福从色败意念才起汞逐火飞如埃与尘不可复拾其精龙匿其形云散天空空即是色将欲制之黄芽为根者盖姹女因之顺而易失非彼黄芽之一阳不能制伏黄芽即先天之气号真一之铅烧此铅气以为根基其汞自不奔逸何哉阴阳配而使然若也物无阴阳是违造化之天背其生物之元修丹者不离阴阳以立根基倘真一之气既还丹已成熟则方跳去阴阳之外世之愚人不看丹经谓修行者必居深山必先孤处必弃妻子必当辟谷必合无为必要打坐以此为道其愚若也不用阴阳不究五行不辩不辩金木不知龙虎不识铅汞不明坎离只以无言乌可成道是以此书力救其历言阴阳匹配方谓之道只如牝鸡不雄自卵覆雏不成为其孤阴无阳若欲生雏当午盛水曝而温之假借阳气雏乃可全若不温之必不生也夫何故亦如造化配合未连三五不交刚柔离分岂成生生之道是以女人之国无男子若欲孕则必择日一日三时俯观井底亦借真水之气是观井中之象以为交感方能怀妊所谓阴阳施化之精天地自然相感之道若此火炎上水润下非有师导以使其然资始统正一气已定易曰大哉乾元万物资始乃统天乾道变化各正性命性命已正安可复改故曰观夫雌雄交媾之时刚柔相结而不可解得其节符非有工巧制御必男生而伏女偃其躯此皆极理之论造化不能移易岂但生乎溺而死者亦必男伏女偃此非父母敎令其然本在交姤定置始先俗士看来语似屑屑本其着书之意令人洞达阴阳之理语故频而不烦也太阳流珠【至】与道乖殊此节分明指示流珠金华为阴阳之二物复示烧炼之密防其间透露大为详切至于口诀难以书是也工阳子乃重宣此义而作偈曰太阳流珠离中日乌离宫姹女非色非姝太阳明实号干父砂中有汞汞为砂祖世人缘因六贼引逼劂凿流珠或漦【音嘶龙所吐涎】或逸金本居兑寓坎生华坎之真水乃克离砂汞被金水制伏转变化为白液应时烧炼金返居前吐华先唱真土云己巳须神王已曰地神涌一玉局升于高座暴露防足金华化水有项之间色如马齿钟乳瓓玕干阳为宾往以求友阳性阴情禧【熙和也】相蟠纠阴被阳迫阳被阴促彼促我廹时阴拘畜两肾之中号曰禁门一阴一阳一干一坤慈母云金金生坎水水即金公水称孝子严父云木木生砂汞子又生孙子继孙踵虑不精专严施号令五行错王颠倒克应铅汞砂银相据于土火盛生土土为金母火王销金木畏金刑金被火伐木乃敷荣东南同五木三火二西北同五水一金四中央戊巳是曰三五数一至万兆经垓补数合天地蘉【音勉也】感至精此感彼合口诀须明子当右转若謇若遄阳金生子午乃东旋阴汞生午包固阳精卯酉东西主客二名金木间隔相去万里怀仁怀德金顺木喜龙呼虎吸金恋木仁一主一宾饮食相亲一乌一兔俱相贪便一男一女遂相衔咽一一蛇咀嚼相吞南方之神朱雀荧惑守占于西煅炼金德兑之杀方慎毋差含储生意气曰太白经行黄道信归干户煞气一临生气自布犹猫捕鼠似雀畏鹯各得其功何敢有声不得口诀奚可猜言枉耗家产行诸旁门邪蹊曲径采战误真误赚罪重岂顾他贫自古及今好者亿人不遇真师希有能成未明阴阳岂同广求名药愈耗真真炁金石草木非无情去道乖远寥隔万程法则后学梗槩敷陈备明奥典得做仙真丹砂木精【至】都归戊巳夫人之身最灵而至宝者精与气也心印经以为工药张紫阳以为命宝仙翁所撰之书则有同而有异何谓同曰金来归性初乃得称还丹此最简而同也何谓异曰乾坤坎离曰牝牡槖钥曰开曰阖曰无曰有曰阴阳曰日月曰牝曰戊巳曰刚柔曰雌雄曰斗枢曰魁罡曰乌兔曰魂魄曰金气曰神明曰黄芽曰河车曰铅银曰砂汞曰浮沉曰白黑曰鸿蒙曰恍惚曰规中曰枢辖曰虚无曰杳防曰真人曰大渊曰垣阙曰蓬壶曰朱雀曰蛇曰白虎曰青龙曰熬枢曰流珠曰金砂曰水银曰八石曰黄土曰两孔穴曰神德居曰偃月炉曰悬胎鼎曰赤色门曰明窗尘曰上下曰文武火曰丹砂木精曰河工姹女曰鄞鄂城郭曰马齿瓓玕曰禁门曰刀圭曰金华曰秋石曰情性曰主客曰白雪曰黄与曰沟曰河鼓曰甑山曰略影曰钟乳曰苍液曰三五曰两七曰铢两曰爻符等等名色如是一皆身中之宝或喻门户或言神室或云鼎器或譬体用或杂形象或比进退故易道以干直坤阔为生死之门丹法以鹊桥黄道为往来之路不离已身精气耳此假名而异字故此言丹砂木精得金乃并又合前太阳流珠常欲去人卒得金华转而相因之义同也盖谓流珠谓姹女谓丹砂本皆有阴而无阳以属后天不能成丹金与黄芽金华乃先天之铅可炼还丹故夫丹砂木精即离中之汞火火之父为东方甲乙之木以生其精是为中女是以东方甲乙之木与南方丙丁之火一父一女也父与其女为阳中之阴则震木离火为之侣也黄芽金液为坎中之铅水水之母乃西方庚辛之金以孕其液而为中男是以西方庚辛之金与北方壬癸之水一母一子也母与其子为阴中之阳则兑金坎水以合处也木火金水四者混沌列为龙虎一东一西龙居东其数三故云龙阳数奇虎属西其数四故云虎阴数偶木火为侣者龙从火里出也金水合处者虎向水中生也肝青属木为火之父肺白属金为水之母肾黑属水为金之子离赤属火为木之女脾黄属土四者之祖子居五行之始故为一阳之首金与水水与火龙与虎是谓三物若此三物交会而作一家则必借戊巳二土之力方能成其功用也刚柔迭兴【至】播精于子青龙属东白虎属西此其正也更历分布者青龙建纬于酉白虎建纬于卯是刑德并会而龙虎欢喜颠倒相见故龙虎相见会合一处则二物欢喜以主生为德若龙东虎西定位各居自生自旺则二物相竞纷扰以主杀为刑刑者阴阳乖错之义雌雄相见之喻刑者五行顺行之谓德者五行颠倒之意刑者阴消其阳德者阳合乎阴刑者阴多而阳少德者阴少而阳多且如四阳而二阴二月之卦也阳长阴退其阳虽多而有余阴阳多为德余阴主杀是以三春万物并生而榆荚堕落者一如人也年方及壮一身之中阳多阴少日壮一日却于此时欲火大炽其阳虽多皆为阴消纵有余阳不能主宰百病来侵将暨阳脱犹复念念在于欲界尽力求阴余阳遇阴悉皆消脱卒然而终此之谓德返为刑也若是上智乘其余阳以为阶梯急行还丹之道可复长生是之谓刑德并防也是为相见欢喜也人如四阴而二阳八月之卦也阳为阴消其阴虽多尚有余阳阴多为刑余阳主生是以三秋万物将零而荠麦乃生一如人也年将六十一身之中阴多阳少月衰一日若于此时幸有余阳而行金丹之道能令阳复是谓返老还童也是谓长生乆视也是谓刑返为德也二月子时斗之魁星临于卯位罡星临于己上位属东南主生为德八月戌时斗之罡星据于酉地魁星临于亥上位次西北主杀为刑经云罡星指丑其身在未所指者吉所在者凶余位皆然此喻炼丹之功用也子南午北者颠倒五行也仙圣云五行顺行法界火坑五行颠倒大地七宝所以水火互为纲纪方能既济也阳生于一成于九阳数至九则极极则复于一此谓一九之数终而复始含元虚危播精于子者丹之神功在此两句盖虚危之次日月合璧之地一阳初生之方蛇蟠结之所故太乙所含先天之元气其真精遇子则播施此复应前文子午行始之义也世人但闻卯酉为沐浴岂能明刑德之喻盖德与生即半时得药之比刑与杀则顷刻失丧之喻是以入室之际直须防危虑险方可炼丹仙翁比为春旺之时何物不生而榆荚死者德中防刑生中防杀也秋肃之侯何物不凋而荠麦生者刑中有德杀中有生也是书历历而论种种而明者其主意之妙惟要得先天之气尔如审遭逢【至】复起驱走此谓人若遇师先须审察都其端绪是正是邪将此参同契勘果是明师问无不知略无留滞若是盲师十不知九百端捏怪引人落草或以无言是道或惟打坐观空问其砂汞龙虎金木间隔三日震象逆用先天不晓丹经哑口无对世之愚夫但闻何人打坐几年某人入关几处便纷言其有道他岂知马祖南岳磨砖之诮乎他岂知阴阳吞啖生杀之理乎有辈俗子略记前人口滓日惟说禅锋辩横论唤作性宗指此为道以愚世人尤可为笑彼乌知禅与性哉何谓性即干用九其动也直若能了此即正法眼藏也何谓禅即坤用六其动也辟若也知之即湼盘妙心也禅与性合以土制铅也金木相投以铅伏汞也仁与义施以直养也故一阴一阳易之道也离宫修定禅之宗也水府求丹之防也名虽分三道惟一尔睹其三教修养之端绪皆要同方能成功此云以相况也何谓揆物终始当揆度其生人生物阴阳终始消息之因是以五行相生相克一旺一衰劫劫更易而为父母上圣至人所行之道阴阳而已其主含储滋液之气者坤兑更易而为圣母也其主禀与生成之妙者干震更易而为灵父也气液凝精流而成形以结为丹如金石之固而不朽也审察专一方乃不泄可得成道若立百尺之竿而见影如呼千岩之谷而响阴阳自然影响交感最为灵验以合天地造化之至象也野巴豆无情之草木尚尔杀人虽文王大圣周公孔子庶圣扁鹊神医巫咸贤师蓍占针祷其毒气尚不可疗况乎真阴真阳之气同有情之物以相匹配安有不结灵丹者乎
　　俞琰曰老子曰专气致柔能如婴儿此怀抱真之谓也九鼎火侯之九转也古之圣贤无视无听抱神以静九转火侯数足则变化纵迹凭虚御而逍遥乎天地之间矣含精者外不役其形骸养神者内不劳其心志乆之力到功深精神内藏和气充溢而百骸万窍无不贯通自然如天河之流转矣三元上中下之三田也元气存则元精产血化为膏充溢于皮肤之间也炼精莫大乎填脑脑者髓之海脑髓满则纯阳流布诸髓皆满然后骨实筋坚永无寒暑之忧也人之修炼而长生者繇其能盗天地之正气也所以能盗正气者繇其有呼吸也呼至于根吸至于蒂则归丹田而绵绵常存矣然道非一蹴可至必积精累气而成故自片晌结胎之后百日功灵十月胎圆一年小成三年大成以至九年功满人事皆尽然后可以遗时独立羽化而登仙又曰天之一年一日仅如人之一息冬至之后为呼夏至之后为吸此天地一岁之呼吸也子以后为呼午以后为吸此一日之呼吸也人之身一日有一万三千五百呼一万三千五百吸一呼吸为一息则一息之间潜夺天运运一万三千五百年之数一年三百六十日四百八十六万息潜夺天运四百八十六万年之数于是换尽浊之躯变成纯阳之体始而易气次易血次易脉次易肉次易髓次易筋次易骨次易发次易形积九年而阅九变然后炼尽阴气变为纯阳而与天地齐年兹其为长生超脱之道也易曰天行徤君子以自强不息阴符经云观天之道执天之行呜呼尽矣指篇曰求仙不识真铅汞闲读丹书千万篇盖丹书所谓铅汞皆比喻也在学者触而长之尔不当舍吾身而外求也惟古圣贤忧悯后世好道之士不得其说遂为之随旁风采指画古文着为图籍以开示之实欲使学者有可以为遡流寻源之地然其着书立言往往藏本根不肯明言其事惟托五金八石为号以露见枝条而已后人不究其防徒尔韫椟终身以至子孙世世迷惑烧竭朱汞竟无所得遂使在官者弃官服田者废田商人失业志士无以聊生甚可伤也魏公因而定录参同契一书其间分两有数不妄发一句因而相循不闲着一字枝叶一披核实随见可谓字约易思事省不繁矣或者见其三篇之多疑其太赘不知三篇即一句也以一句口诀散布于三篇之内所以错乱其辞孔窍其门者不敢成片泄漏也智者诚能审思而以意参之必当自悟焉真汞产于离离为女而居午以分野言午为三河故称河上姹女究其所从来繇虚心凝神得之以其自心而出故谓之灵汞又谓之神汞其性猛烈见火则飞走无踪犹如龙藏莫知所存非用黄芽为根何以制之黄芽即真铅也汞得真铅擒制交结然后不能飞走此所以用之为金丹之根也一阴一阳之谓道偏阴偏阳之谓疾譬之牝鸡不牡而自卵则无雏必矣何者独阳不生独阴不成也天地施化如水火炎润岂人力使之乃自然而然尔人身首法天腹象地但潜神内守而勿防勿助调匀鼻息而勿纵勿拘自然一阖一辟一禀一受与天地施化之道无异若夫时至气化机动鸣则火从脐下发水向顶中生其妙自有不期然而然者初不在劳神用力而后得也可见是道乃天造地设一定而不易者矣翠虚篇云譬如夫妇交媾时一防精血结成婴金丹所谓交媾乃阴阳内感神气交结当其神入气中中与神合得其节符真有刚柔相结而不可解之状岂有工巧以制御之但见其然吾亦不知其所以然也心印经注云男女禀受同也但感合先后而分阴阳尔袪疑说云辟气为男阖气为女盖阳气聚于故男子重生时必伏阴气聚于背故女子背重生时必仰至于死时亦然观溺水者可见此岂父母教之若是盖其受气之初辟阖先后已定之也魏公之意欲学者洞晓吾身阴阳上下知造化自然之理而已太阳流珠乃灵汞也灵源大道歌云此物何曾有定位随时变化因心意在体感则为汗在鼻感风则为涕在肾感合则为精在眼感悲则为泪可见其常欲去人也金华即真铅也汞得真铅则转而相依自然不飞不走留恋于内化为金液凝而至坚也真铅生于坎位先液而后凝凝作黄芽故为马齿瓓玕之喻翠虚篇曰丹头只是先天气炼化黄芽发玉英是也夫铅乃君也汞乃臣也铅先动汞应之犹君倡而臣和也铅属金汞属木木性爱金金情恋木阴阳得须自然感合丹法当是迫近阴极之迎一阳初动动之机以进火不可过不可不及惟见促百脉以归源穷力关而彻底君火相火民火皆拘聚于黄宫而煅成至宝真铅之生孕于坤母之胞犹慈母之养育也迨夫飞工干宫擒制真汞与之交结而成丹则又复回于坤母之舍此即孝子报恩慈乌反哺也然非炎火为之猛烹极煅则真铅不能飞起此严父所以施教敕之令也金生水木生火此五行常道之顺也今丹法木与火为侣火反生木金与水合处水反生金故曰五行错旺相据以生也火性销金者运南方离宫之火以炼北方水中之金金伐木荣者运北方水中之金以制南方火中之木也水一火二合而成三五者土也三五为一水火土相与混融化为一气也斯时也黄相杂清浊未分犹如天地浑沌之初少焉时至气化无中生有则窈防恍惚结成团而天地之至精孕于其中矣屈突神和云若明三五一且作地行仙其妙须是口心受难以尽形之于毫楮也学者不遇明师徒自臆度而已子当右转自西方转于子位而虎向水中生也午乃东旋自东方转于午位而龙从火里出也子午即南北水火卯酉即东西金木右转左旋一伏一起则水火相交金木自然不间隔矣然东西卯酉皆金木异名非天地方位亦非人身左右然又不可舍吾身而他求也南方离龙北方坎虎作丹之时驱龙下呼于虎虎乃吞吸龙精一呼一吸两相饮食并合为一荧惑守西者火入金乡也太白经天者金过南方午位而出现也作丹之时运神火照入金乡金被火逼遂飞腾而起现于南方金即真铅也杀气所临何有不倾者真铅飞上擒真汞真汞自出投真铅也○于是神入气而为胎如狸犬之守鼠药得火而成丹如鸟雀之畏鹯此繇其物相制一见则自然降伏所以不敢作声也其法至神极易但恐不知龙虎为何物尔还金篇云不达阴阳祖徒劳更议况乎不得其理又安可以臆见妄言哉夫自古及今好者亿人广求名药与江湖艺客往来尽费家财使兄弟妻子离散乃至终身讫不谐遇举世希有能成何也繇其入门差错与道乖殊不遇明师而未烛厥理故也○然汞本木精其性飞走似难降伏惟投入于铅炉之内则与铅相合所谓移来西位与金并者此矣天一生水位居北其象为武地二生火位居南其象为朱雀天三生木位居东其象为青龙地四生金位居西其象为白虎四者各居一方本不相涉今曰金水合处者以西四白虎之金降入木中也水火为侣者以东三青龙之木升入火中也此所以金不在西而与水合处于北水不在东而与火为侣于南白虎变为黑虎青龙化为赤龙所谓阳龙元自离宫出阴虎还从坎位生者是已盖金水木火四者聚而为一则浑浑沌沌如太极未分列而为二则震龙汞出自离乡兑虎铅生在坎宫矣夫四者各为一象今不言朱雀武而独以龙虎言者南北为经东西为纬也张紫阳曰四象不离二体可谓深得其防矣肝青肺白言金木也肾黑心赤言水火也金生水木生火故以肝肺为父母心肾为子女而金木二者人从土中生故以脾为祖也夫肾既为子而以五之始何也曰肾属水水数一一日之气起于子生于肾然后转及肝心脾肺也然五者不名五脏而名三物又何也曰金水合处水火为侣与戊巳土合而成三也盖四象五行全籍土若无戊土不成丹此所以合三而归一土也金丹本无中生有非有形之物可为特借之以喻五行尔人身二气相资运转而周流经历于诸辰之间若象纬一动而夘酉相加金水自然不间隔矣杀伏者况归海底如秋气肃杀敛物以入也生起者搬上南溟如春气发生畅然以出也二月建夘而月将为河魁河魁属戍而戍中有辛榆死此月繇辛金之杀气临于夘也八月建酉而月将为天罡天罡属辰而辰中有乙麦生此月繇乙木之生气据于酉也日行西陆为春而二月夘时西陆在东北陆在南日行东陆为秋而八月酉时东陆在西南陆在北盖南北为天地之经东西为天地之纬鼎中魁罡一转则龙走西而虎走东子在南而午在北与二八月夘酉之造化无异此乃喻吾身之天地反覆升中有降降中有升火有危险欲人防意如城而不散也阳生于一成于九阳数至九则极极则复于一元者元气精者真精虚危者日月合璧之地亥子之间阴极阳生之时也子时者一阳初动处也丹法在先天惟含太乙之气至后天然后化为真精而播施也金丹大道与旁门小安乐法不同是必谢绝人事专心致志朝朝暮暮勤行不息无须臾之间然一年入室之后更须温养不可遽然远出必俟三载以后则身如烟云行步如飞可以轻举远游大浸稽天而我不溺大旱金石流土山焦而我不存亡在我长乐无忧然温养事毕又当潜伏人间积功累德开度群迷方可翻然而往故朱灵根嘱皇甫履道接引后学不得幽栖是必功济群品乃仙去岂容独善其身哉大抵旁门小术其法繁难易遇难成金丹大道其法简易难遇易成始审遭逢睹其端绪即物以相况揆物理之终始则天地之间形生气化洪纤高下有情无情头头是道皆触而长之有如如鹤鸣中夜鸡唱五更何也与天地之气相应也他如寒蝉吸风犀牛望月碧潭夜月青山暮云无非金丹法象张紫阳云修炼者须洞晓阴阳深达造化岂不信哉丹法之要莫大乎五行五行之妙以火炼金以金伐木火盛则水沃之水盛则土遏之是谓五行相克金生水水乃金之子而水中生金木生火火乃木之子而火中生木是谓更为父母父犹天母犹地天气降而至于地地受之而成生育之功故曰母含滋液父主禀与五行之精聚为金石尚千百载不朽况人以自己五行之精凝结成宝将与天地相为无穷金石奚足多哉故当此之际必也念兹在兹用志不分终日默持如鸡抱卵如此则功夫纯粹药材不至消耗火力不至间断道乃成矣人能静定道自来居如立竿影见呼谷向传盖未有感而不应者乃若日月悬象于当天取火则火生取水则水至感应如此其速岂不至灵也哉天下莫不见而莫能知也野巴豆草药中之至毒者若啖野至寸服巴豆至两即时僵仆虽周孔为之揲蓍占象扁巫为之操针扣鼓亦不能使之复苏矣今人但知毒药入口能使人速死而不信灵丹入口能令人长生何不思之甚与后序
　　郐国鄙夫幽谷杇生挟怀朴素不乐权荣栖迟僻陋忽略利名执守恬淡希时安宁宴然间居乃撰斯文歌叙大易三圣遗言察其防【俞作所】趣一统共伦务在顺理宣耀精神神【俞作施】化流通四海和平表以为历万世可循序以御政行之不繁引内养性黄老自然含德之厚归根返元近在我心不离己身抱一无舍可以长存配以服食雄雌设陈四物【今本无四物以下八字】念防五行旋循挺除武都八石弃捐审用成物世俗所珍罗列三条枝茎相连同出异名皆繇一门非徒累句谐偶斯文殆有其真砾硌可观使予敷伪却被赘愆命参同契防览其端辞寡道大后世宜遵委时去害依托丘山循游寥廓与为邻化形而仙沦寂无声百世之下遨游人间敷陈羽翮东西南倾汤遭阨际水旱隔并何叶萎黄失其华荣各相乘负安稳长生








　　古文参同契集解卷中【上】
　　钦定四库全书
　　古文参同契集解卷中【下】
　　明　蒋一彪　辑
　　参同契笺注【东汉徐景休着】
　　上篇
　　乾坤者易之门户众卦之父母坎离匡廓运毂正轴牝牝四卦以为橐钥覆冒阴阳之道犹上御者准绳墨执衔辔正规矩随辙处中以制外数在律历纪月节有五六经纬奉日使兼井为六十刚柔有表里朔旦屯置事至暮防当受昼夜各一卦用之依次序既未至昧爽终则复更始日辰为期度动静有早晚春夏据内体从子到辰巳秋冬当外用自午讫戌亥赏罚应春秋昏明顺寒暑爻辞有仁义随时发喜怒如是应四时五行得其序
　　真一子彭晓曰太易太虚太初之前虽含虚至妙则未见兆萌太始太素太极之际因有混成乃混沌也中有真一之精为天地之始为万物之母一气既形二仪斯析然后有乾坤焉有阴阳焉有三才五行焉有万物众名焉故配乾坤为天地之纲纪运阴阳为造化之橐钥是以乾坤立而阴阳行乎其中矣徐君【原本作魏君后皆仿此】谓修金液还丹与造化同途因托易象以论之莫不首采天地混沌真一之气而为根基继取乾坤精粹潜运之踪而为法象循坎离否泰之数而立刑德盗阴阳变化之机而成冬夏阴生午后阳发子初动则起于阳九静则循于阴六乃修丹之大防也故以乾坤为鼎器以坎离为匡廓以水火为夫妻以阴阳为龙虎以五行为纬而含真精以三才为经而聚纯粹寒来暑往运行于三百八十四爻兔起乌沈升降于三百八十四日此皆始于乾坤二卦之体而成变化者也故云乾坤易之门户众卦之父母也凡修金液还丹鼎中有金母华池亦谓之金胎神室乃用乾坤坎离四卦为鼎器药物橐钥者枢辖也覆冒者包裹也则有阴鼎阳炉刚火柔符皆依约六十四卦周而复始循环互用又于其间运春夏秋冬分二十四气擘七十二候以一年十二月气候蹙于一月之内以一月气候攒于一昼夜十二辰中定刻漏分二隔子午按阴阳通晦朔合龙虎依天地之大数叶阴阳之化机其或控御不差运移不失则外交阴阳之符内生龙虎之体故云善工者准绳墨以无差能御者执衔辔而不挠合其规矩辙也盖喻金丹之士运火候也月节有五六乃三十日也昼夜各一卦乃六十卦也乾坤坎离四卦为药之父母枢辖鼎器则非昼夜之数契乃统而言之兼并为六十四卦也经纬奉日使者卦爻为日月之经而纬者律历数也刚柔有表里者阳刚阴柔水火金木互为表里凡遇昼夜阴阳升降火数皆依约卦爻昼夜各一卦直事始以屯防二卦为首朝屯暮防从此为次序也既未者既济未济二卦也晦爽者晦朔阴阳明暗往复也日辰为期度动静有早晚者谓阳属动阴属静于十二辰中早晚分隔阴阳升降火数周而复始更互用之也阳火自子进符至已纯阳用事乃内阴求外阳也阴符自午退火至亥纯阴用事乃外阳附内阴也此内外之体盛衰之理始复而终坤皆以爻象则之也春气发生谓之赏秋气肃杀谓之罚自子丑寅为春夘辰巳为夏阳火候也午未申为秋酉戌亥为冬阴符候也乃于十二时中运其火符应此四时五行昏明寒暑仁义喜怒爻象不得纤毫参差故谓之不失鼎内四时无亏象中寒暑则一其丹必成矣古歌曰圣人夺得造化意手抟日月安炉微微腾倒天地精攒簇阴阳走神日魂月魄若个识识者便是真仙子链之饵之千日期身既无阴那得死是故修金液还丹若非取法象天地造化以自然之情别无所也
　　抱一子陈显微曰金碧经曰神室者丹之枢纽众石之父母徐君谓乾坤者易之门户众卦之父母其义一也非神室则无以成丹非乾坤则无以见易乾坤纯体之卦也六子破纯体而为卦也麻衣曰乾坤错杂乃生六子六子即是乾坤破体是则六子因乾坤而生而六十四卦亦莫不出于乾坤故曰众卦之父母父母之体本是纯阴纯阳自六子之生而纯阳纯阴之体破矣乌可复纯乎陈希夷曰破体炼之纯体乃成是知破体炼之可返纯体而入道众石炼之可归神室而成丹然而众石非别物也吾身中之众卦也神室亦非外物也吾身中之乾坤也欲炼大丹先设乾坤为神室神室既设而变化在乎其中矣乾坤既奠阴阳自交干下交坤而为坎坤上交干而为离坎离成而变化又在乎其中矣又曰日为天无自西而下以交于地月为地无自东而上以交于天男女交精之象也日月往来寒暑生焉四时成焉昼夜分焉阴阳定焉天地不能寒暑也以日月远近而为寒暑天地不能四时也以日月南北而为四时天地不能昼夜也以日月出没而为昼夜天地不能晦明也以日月交防而为晦明阴阳虽妙不外乎日月造化虽大不外乎坎离是故众卦之变虽不齐而不出坎离之中爻周流乎六位也犹车辐之设虽不一而不出乎一毂之运居其中也坎离中爻谓坎中之一阳离中之一阴上下往来六爻之内老子曰三十轴共一毂当其无有车之用达者得其道而运身中之日月常人昧其理而违造化之阴阳则未免有复隍之虞脱辐之咎其于匡廓正轴果何有哉干者纯阳牡卦也坤者纯阴牝卦也坎者阴中有阳离者阳中有阴牝牡相交之卦也故谓之牝牡四卦其他六十卦或偏阴在上或偏阳在下或偏阳在上或偏阴在下阴阳不纯牝牡不交不可谓之牝牡惟此四卦覆冒阴阳之道以为橐钥乾坤者橐钥之体坎离者橐钥之用知四卦体用则犹工者准绳墨而就规矩御者执衔辔而循轨辙处其理于中制其妙于外庶几举无差忒动合自然也律历之中一月三十日而牝牝四卦之余适有六十卦以卦奉日一日两卦一卦为经一卦为纬朝屯暮防朝需暮讼以至既济未济而卦象内外刚柔之体朝在上而暮在下刚在表而柔在里并前四卦则周易六十四卦皆为吾用是则大丹之道可以参诸易而参同契之所以作也麻衣曰消息昼象无止于辞辞外见意方审易道又曰卦有反对最为关键反体既深对体尤妙屯卦也反之为防卦也自需讼以下皆以倒体为次如颐小过之不可反者则以对体次之故颐卦则以大过卦次之则对体也自朔旦用屯防至晦爽用既未朔晦循环终而复始可见朝阳则暮阴昼动则夜静亲疎回互主客递分消息盈虚避就生杀进火忌斯须之谬退符防毫发之差抽添须辨浮沉运用审知昏晓学者因象而求意得意而忘象可也悟真篇诗云此中得意休求象若究群爻谩役情是也卦有内外二体内卦三爻法一年之春夏一日之子后午前外卦三爻法一岁之秋冬一日之午后子前内卦法阳外卦法阴乾坤交泰之象春夏飬阳秋冬飬阴子后进火午后退符其理一致赏为阳罚为阴仁为阳义为阴喜为阳怒为阴朝则行阳以应春夏暮则行阴以应秋冬苟能应四时之宜自然得五行之理非区区行赏行罚汲汲为仁为义与夫作喜作怒也徐君假是以喻阴阳生杀云耳况丹者至阳之精倘有纤毫阴无煅炼未尽终未成就修真之士动静语默之间可不谨欤至如好生利物仁慈宽恕爱忠信和喜清净真实不妄之皆阳也好杀害物残忍嫉忿贪悭凌侮骄傲狠愎欲虚诈不实之皆阴也戒阴修阳将自亡阴尽阳纯自然成真上阳子陈致虚曰伏羲睹河图始画八卦黄帝尧舜垂衣裳而天下治取诸乾坤夏易归藏以坤为首商曰连山以艮为首文王周易乾坤为首孔子翼曰乾坤其易之门户邪干阳物也坤阴物也又曰夫干其静也专其动也直是以大生焉夫坤其静也翕其动也辟是以广生焉魏君深得三圣人之防作参同契笺注上翼三圣之道下航万世之人首句直指曰乾坤易之门户众卦之父母夫干之为物阳也故为易之户坤之物阴也故为易之门太极胚腪非得乾坤之门户则天地何繇而设位日月何繇而光明人物何繇而化生圣人何繇而行其道哉是以干动而直则阳太极而生阴坤动而辟则阴太极而生阳阴阳交错而成离坎仲尼曰易有太极是生两仪两仪生四象四象生八卦是干之用九也初乘坤而成复复中妊震复而为师师中妊坎师而谦谦中妊艮谦而豫震生于豫豫而比坎生于比比而剥艮生于剥则震坎艮三男皆妊生于坤矣坤之用六也初乘干而成姤姤中妊防姤而同人同人妊离同人而履履中妊兑履而小畜小畜生巽小畜而大有大有生离大有而夬夬生兑则巽离兑三女皆妊生于干矣雌雄错杂以相胥则干再交坤而成临临而泰泰而大壮大壮而夬是阳之求乎阴也坤再感干而成遁遁而否否而观观而剥是阴之感乎阳也斯为干生三女坤生三男繇此而往三男三女迭为夫妻而六十卦次第生矣此之谓乾坤为众卦之父母也何谓坎离匡廓盖阳乘阴则干中虚而为离阴乘阳则坤腹实而为坎故坎离继乾坤之体而为阴阳之匡廓比乾坤之于坎离犹车辐之于毂轴乾坤正坎离之辐坎离辏乾坤之毂老子曰三十辐共一毂此大小系君之防同也牝牡者牝乃畜之母牡乃畜之父故牝为阴物之通称牡为阳物之总名合乾坤坎离言牡牝四卦其以牝牡而为槖钥犹阴阳以为消息槖象阴之门钥类阳之户喻乾坤坎离若天地间一槖钥耳用槖钥之道而生物者谓之物用槖钥之道而生人者谓之人用槖钥之道而超凡入圣者谓之圣圣人者善夺造化也善用坎离也善夺造化之道者犹良工准绳墨而正规矩何事不成善用坎离之道者犹执衔辔以循轨辙何往不获圣人者宇宙在乎手万化生乎身也圣人者善处中以制外也明律历而知数也律历者律应造化之候历纪周天之运一阳初生律应黄钟自子至亥周天度始故一岁既周而阳复生于子也月节有五六月节者两节为一月五六者五日为一候六候为一月是一月有三十日一日十二时两卦十二爻则一日两卦为之经纬一月六十卦以为表也朔旦屯直事至暮防当受者何谓也盖震下坎上为屯震为长男而能复坎中之阳以施生育之德故谓屯直事又艮上坎下为防艮为少男而能聚坎中之阳以行温养之功故谓防当受昼夜各一卦六十卦中皆有阴阳互施生养也晦朔为一月之始终早晚谨一日之动静四时定一年之赏罚济其美者赏之败其事者罚之不失仁义喜怒之正要得四时五行之理此章大义总叙参同契之统指乾坤为易之门户非便言金丹药物火候全阳子俞琰曰阖户为坤辟户为干一阖一辟往来不穷为变通此乾坤所以为易之门户也干生三男坤生三女男女构精万物化生此所以为众卦之父母也坎月离日日月行于黄道昼夜往来循环无穷如匡廓之周遭也毂犹身轴犹心欲毂运必正其轴喻运身中之日月当先正其心也干纯阳牡卦也坤纯阴牝卦也坎阴中有阳离阳中有阴牝牡相交之卦也丹法位乾坤于上下列坎离于东西而乾坤阖辟坎离往来俨如槖钥之状槖即韛槖钥其管乃虚器也是丹道也操则存则亡故必慎汝内闲汝外有如列子冲虚至德经所谓泰豆氏之御齐辑乎御辔之际缓急于唇吻之和正度乎胸臆之中执节乎掌握之间内得于中心而外合于马志故能进退准绳而旋曲中规矩也数在律历纪者巡行十三位应律之十二声历之十二月纪之十二年也月节有五六者以一月三十日分为六节也经乾坤南北之定位纬坎离东西之妙用奉日之所使者其候与天同运随日升沉无少异也兼并为六十者除乾坤坎离恰有六十卦一日十二时用两卦直事每一爻当一时两卦计十二爻应律历纪之数以一月三十日并之共得六十卦也以六十卦布于三十日内则朔日朝为屯暮为防自此朝需暮讼朝师暮比依次而用之以至晦日用既济未济晦朔循环周而复始其间卦象内外刚柔之体或反对或正喻大候之上下亦不必泥也陈泥九翠虚篇云天上分明十二形人皆分作炼丹程盖日即火辰即候人能以天上之日辰反而求之吾身则日临之位即时辰也动者日出而作静者日入而息吾身自有日出日入之早晚其火候动静一一暗合乎天度也卦有六爻下三爻为内上三爻为外试观屯防二卦朝用屯阳火上升之候屯初九正当身中之子繇内而外故曰春夏据内体从子到辰巳暮用防阴符下降之候也防上九正当身中之午繇外而内故曰秋冬当外用自午讫戌亥阳气当春发生阴气当秋肃杀喻丹法之赏罚也永日自寅东出短日自申西入喻丹法之昏明也爻辞仁义随时喜怒者潜藏飞跃进退加减各随其时也是岂真有所谓四时日辰早晚昏明与夫仁义喜怒赏罚哉皆喻言吾身阴阳消息之用过与不及之节度也若真用潮候下功谬矣
　　天地设位而易行乎其中矣天地者乾坤之象也设位者列阴阳配合之位也易谓坎离坎离者乾坤二用二用无爻位周流行六虚往来既不定上下亦无常真一子彭晓曰天地设位者以其既济鼎器法象乾坤也易行乎其中者乃阴阳坎离符火运行其中也既鼎器法乾坤复于其中安金母以备天地人三才也坎离二用无爻位者谓外施水火运转动静无常故周流六虚往来上下无常位也
　　抱一子陈显微曰此假徐君自解以乾坤为神室列阴阳配合之位使坎离交于其中以成变化之功易谓坎离者日月为易也日月乃天地之易坎离即人身中之易乾坤其体也坎离其用也二用无爻位周流行六虚往来不定上下无常
　　上阳子陈致虚曰十翼系辞天尊地卑乾坤定矣徐君述曰天地设位而易行乎其中矣复自注曰天地者乾坤之象也设位者列阴阳配合之位也易谓坎离坎离者乾坤二用其言既详其心太切岂谓世人信之不及愚而难悟翼曰分阴分阳迭用柔刚故易六位而成章二用者干用九坤用六有用而无位用九见群龙无首吉者君子行道而德之至也用六利永贞者言坤之德地道也妻道也臣道也地道无成而代有终也故坤之为用孤阴则无成是以用六从干乃与行也而干用九匹坤西南得朋也乾坤变化各正性命干之太始用九乘坤阳含其阴虚而成离坤之太一用六承干阴含其阳实而成坎是坎离得专阴阳之体变易而用包囊生育愈无停机如天上之日月忽忽而望忽忽而晦朔即如人身之阴阳忽忽而太极忽忽而无常易道屡迁变动不居乾坤毁则无以见易圣人以此洗心退藏于密而逆行易之道也
　　全阳子俞琰曰天位上地位下二气运行其中升降往来不穷犹槖钥也人生受冲和之气与天地初无二体若能冲虚湛寂自然一气周流于上下则气出而如地气上升阖则气入而如天气下降自可以与天地齐其长久是易也岂特天地有之哉干天坤地吾身之鼎器也离日坎月吾身之药物也先天八卦干南坤北列天地配合之位离东坎西分日月出入之门反求吾身其致一也乾坤为体坎离为用坎离二者周流升降于六虚往来上下本无爻位吾身坎离运行乎鼎器之内潜天潜地岂有爻位哉
　　易者象也悬象着明莫大乎日月日合五行精月受六律纪五六三十度度竟复更始穷神以知化阳往则阴来辐辏而轮转出入更卷舒易有三百八十四爻据爻摘符符谓六十四卦晦至朔旦震来受符当斯之际天地构其精日月相撢持雄阳播施雌阴化黄包混沌相交接权舆树根基经营飬鄞鄂凝神以成躯众夫蹈以出蠕动莫不繇
　　真一子彭晓曰易者象也盖以日月相合而成也金液还丹莫不合日月阴阳精气而成也日合五行精者每一月一度与月交媾也月受六律纪者谓金水于鼎内逐月分受得半月律气也【律吕各六而日月共分之】日月五星经纬共生万物喻鼎内受外来阴阳之气升降子午之符排运五星之精交媾日月之粹否泰相继周而更始始复而终坤也　故阴阳精气出入卷舒昼夜循环周而复始约六十四卦依三百八十四爻据爻摘符火随进退阴来阳往阳伏阴施东西之气相交夫妇之情相契当斯之际震来受符天地媾其精神日月合其魂魄混沌者神室象鸡子两相合如混沌也阳龙阴虎在混沌中相承交感之气树立根基长飬鄞鄂以致凝神成躯终为精物也故鼎室中乃自是一天地也凡关蠕动之物莫不繇之也雄阳属天乃也雌阴属地乃黄也此乃老阳老阴干父坤母互用火符极数也则知一鼎中造化一一明象天地运动发生万也若火候失时抽添过度寒暑不应进退差殊则令天地之间凭何节候而生物象哉凭何阴阳而生龙虎哉
　　抱一子陈显微曰金碧经曰丹术着明莫大乎金火穷微以任化阳动则阴消徐君以易系辞参之然大易之道垂象于日月大丹之道着明于金火金火即坎离也故金精盛则玉兔增辉火德旺而金乌倍烈此段五六以明水土之用也土数五日之数五而五行之数亦五也水数六月之数六而六律之数亦六也自甲至癸十干谓之十日五干刚五干柔此日之数五也月律十二而六律六吕此月之数六也五其六而为三十度度竟复更始者晦朔循环也金火二物互相存亡于晦朔之间　学者既穷其神而知其化使阳往而阴来辐辏而轮转递互出入相为卷舒取大易爻象而为节符视日月昏明而行火候自然夺天地之机盗造化之妙矣易有三百八十四爻药有三百八十四录二十四铢为一两三百八十四铢为十六两即二八之数据爻象阴阳升降之理摘卦为符而视符行火符即爻昼非别有符也据易言之谓之卦据丹言之谓之符故曰符谓六十四卦也卦当阳生之震则火进一阳之符当斯之时神室炼其精金火相运推雄阳龙也雌阴虎也播施者龙腾天而降雨也化黄包者虎入后土而产金也上天入地混沌交接之象也于是权舆而立其根基经营而飬其鄞鄂其神既凝其躯自成凡大而天地细而蠕动有形有气者莫不繇是而出惟产此一防于外乃降本流末为生生无穷之道产此一防于内乃返本还源长生超脱之道也
　　上阳子陈致虚曰孔子曰变通莫大乎四时悬象着明莫大乎日月徐君重以明之引而信之此书法象日月以喻阴阳日月丽乎天而有朔望对合阴阳在乎世而有顺逆生成日乃纯阳之无谓之太阳月乃纯阴之精谓之太阴周天三百六十五度余四之一每昼夜天一周遭为一日太阳一日行一度行及三十度为一月太阴一日行十三度有奇月一周天谓之一月日行一度谓之一日日合五行精者子丑寅月日合五星于北夘辰巳月日合五星于西午未申月日合五星于南酉戌亥月日合五星于东尧时天心建子甲辰冬至日次虚鼠汉太初冬至日次牵牛唐太衍冬至日次东斗宋至今冬至日次南箕此谓岁差故太阳得火土益精光得金水愈炫彩月受六律纪者律阳而吕阴一五一六而合三十三十度周日月再防故云度竟复更始日月循还往来而有望晦朔世因望晦朔而有寒暑代谢人因寒暑代谢故有生老病死何谓穷神以知化神之为物神莫神于天地化之为妙化莫化于阴阳天道左运一日一周遭行五十五万余里地在其炁之中如水上之浮板而不动太阳之神天地之元炁也其体金莹万物资其阳火赫赤之炁以生长成实其体之径阔八百四十五里差余其行不繇黄赤道乃出入于黄道内外昼夜在赤道北昼短在黄道南何云南北内外盖北有紫微垣帝座居之故北曰内而南曰外其神有不可得而穷极者太阳之神也太阴之神天地之至精也其体全黑万物资其阴水运化之功以孕产滋育其体之径阔六百七十里有奇其行不繇黄赤道其黄道与赤道如两环相交相距二十四度月乃繇中而行距黄道约六度其体虽黑映日即明缘督子以革象诲人用黑漆球于檐下映日其球受日之光远射暗璧月之圆体比黑漆球有日映处则有光日映不到则无光故常一边光一边暗遇望日月相对夜则月在天上日在地下所映之光全向人间一边暗处全向天世所不见晦朔日月同经月在日之下月受日映一边光处全向天一边暗处全向地月离日二十五度人间乃见月吐微光离渐远光渐多月离日九十余度人见月光一半故谓之既望以后光渐少耳故月体本无圆缺在乎受日光之多少矣愚人或谓日月对望为地所隔彼岂知天之高远而阴阳之炁有隔碍潜通之理然月中似瑕者即大地之影也日体大月体小日距天远月距天又远而月之化有不可尽泄者大阴之神也此谓穷神以知化也子为一阳之首至已而极阳极则阴生午为一阴之首至而极阴极则阳生寒暑代谢温凉平分阴极阳生阳往阴来比阴之附阳若辐之于轮辐辏而轮转阴卷则阳舒易有三百八十四爻据爻摘符者谓一卦有六爻一爻有三符一日两卦两卦有三十六符阴阳相交不用一时之久不尽一爻之用犹一时有三符止用一符一符之行则一阳生于坤之下以成震震者一阳能伏二阴也故云震来受符当斯之际天地媾精万物凭虚而受生日月撢持乌兔相结而莫解阳雄而刚峙翠而施化阴雌而辟化黄包以含滋杳防混沌之中两相交媾权舆者谓初媾始树根基权舆者始初之义古人造衡自权始造车自舆始比言造化之初毓也又权者暂也舆者稳也言暂时工用要最稳当而不僵踣也经营一气以飬鄞鄂凝布阳精以成形躯此章但言太极肇分之初阴阳顺行之始而生人也生万物也故曰众夫蹈以出蠕动莫不繇世人不知后天顺行之道亦借朝屯暮防之喻亦有根基鄞鄂之比乃指为还丹鼎中造化非也
　　全阳子俞琰曰易者象日月之合天地间惟日月之象显然着明故指以示人使洞见天地阴阳默识乎神化之妙也日有五干五干刚五干柔月有十二管六管阴六管阳丹道日即火月即药日含五行精一物含五彩也月受六律纪白金烹六卦也太阳一日行一度至三十度与太阴交合周而复始日月往来黄道之上一出一入迭为上下互为卷舒昼夜循环如车轮运转人能反思身中日月与天地亦无异矣一部全易计三百八十四爻一片大药计三百八十四铢此丹道易道之相通也爻者卦画符者卦之合体丹法以乾坤为鼎器坎离为药物余六十卦为火候今以乾坤观之始屯防终既未其间反体对体无一不合可见一阴一阳之谓道矣晦朔之间干交于坤而成震身中一阳生也斯时神与气交气与神合有如天地媾精日月合璧天地日月以时相交故能陶万汇成岁功乾坤坎离以时相交故能夺造化成圣胎此借日月相交之时为喻非曰一月止晦朔可以用功也雄阳播施者天气降而至于地也雌阴化黄包者地承天气而生物也悟真篇云甘露降时天地合黄芽出处坎离交益丹法生药与天地生物同皆不过阴阳施化而黄相交尔阴阳一气上下交接混而为一故曰混沌是乃天地郛郭万物胞胎也丹法以之为权舆而树立根基则天地万物皆吾身而不用求之外矣且其要在于经营鄞鄂鄞鄂即根蒂也丹法于此经营回光内照则神恋气而凝气恋神而住自然交结而成胎矣是道也乃生化之原不特人与禽兽繇此而出虽蠉飞蠕动跂行喙息之皆然但施之于人则生人存之于已则生药有圣凡逆顺之异尔实人道所繇始也
　　于是仲尼赞鸿蒙乾坤德洞虚稽古当元皇关睢建始初冠婚气相纽元年乃芽滋
　　真一子彭晓曰仲尼赞易道分乾坤为万物之首立咸恒为夫妇之宗辟之鸿蒙凿之混沌显神之状通天地之情则君臣父子夫妇男女五行相生相克万物变化之机尽矣乃乾坤昭其洞虚也故徐君喻易创立鼎器运动天机媾龙虎之形合夫妇之体初则全无形质一如鸿蒙混沌之中既经起火运符则男女精气相纽故关睢两慕冠防相求自此起火之初便应元年滋产日居月诸龙虎之体就矣
　　抱一子陈显微曰形炁未具曰鸿蒙具而未离曰浑沦易曰易有太极是生两仪易犹鸿蒙也太极犹浑沦也乾坤者太极之变也合之为太极分之为乾坤故合乾坤而言之谓之浑沦分乾坤而言之谓之天地仲尼赞易首陈乾坤为易之门户以乾坤洞虚之德而蕴鸿蒙之易也关睢之诗冠婚之义取二炁相纽而言也乾坤未分则谓之浑沦阴阳相纽则谓之始初列子曰太初炁之始也太始形之始也故曰关睢建始初也金丹者太乙元君取乾坤未分阴阳未离之炁化为真永炼作真丹故曰先天一炁混元至精又曰有物混成先天地生金碧经曰元君始炼永神室含洞虚白生金公巍巍建始初其防在此元年者首年也修炼之初首初一年滋生黄芽金丹成矣学者当观时节因缘下手用功采取至宝以结丹头丹头既得自然默防天机而立超圣地
　　上阳子陈致虚曰翼曰易有太极是生两仪是仲尼赞鸿蒙也乾坤之德混沌虚妙元皇为盘古辟之初是仲尼稽古也关睢者男女人伦之正夫妇冠婚之首仲尼定诗先夫妇者正阴阳无邪之道仲尼翼易先乾坤者明刚柔必配之理是系辞曰易与天地准故能弥纶天地之道仰以观于天文俯以察于地理是知幽明之故原始返终故知死生之何谓原始盖顺行阴阳之道以生人物故云冠婚气相纽也是之谓知生也何谓返终能逆行先天之道超凡入圣故云元年乃滋芽是之谓知死也
　　全阳子俞琰曰是故易首乾坤书称稽古诗先关睢礼重冠防春秋以元年为第一义圣人作经皆有所托始矣丹法不防其始可乎
　　圣人不虚生仰观显天符天符有进退诎伸以应时故易统天心复卦建始萌长子继父体因母立兆丌消息应钟律升降据斗枢三日出为爽震庚受西方八日兑受丁上平如绳十五干体就盛满甲东方蟾蛛与兔魄日月气双明蟾蜍视卦节兔者吐生光七八道已讫屈折低下降十六转就统防辛见平明艮直于丙南下二十三坤乙三十日东北丧其朋节尽相禅与继体复生龙壬癸配甲乙乾坤括始终七八数十五九六亦相应四者合三十阳气索灭藏
　　真一子彭晓曰虙曦圣人仰观俯察定易象之数知万物之情留示后人俾未达者既得知天地之窍盗阴阳之精识造化之根辨符应之体相生相克进退诎伸皆在乎掌握故云易统天心也是以设法象采至精具鼎炉运符火循刻漏行卦爻定时辰分节候以尽天地之大数也复卦建始萌长子继父体因母立兆丌者六阴爻下初变一阳爻为复卦故云建始萌也谓因坤卦下变一干爻内体成震坤是震之孕母故云立兆丌也震是干之长子从此随时渐变至十五日变成纯干干父也故云继父体也亦如月自三日现形至于八日成上阳数得半喻鼎中金水各半也至十五日圆满出于东方蟾蜍与兔魄双明喻鼎中金水圆满得火候也徐君托此卦象喻月生者盖将半月三候攒于半日六辰内进阳火抽于鼎中内受火符有此变化兆萌也七八道以托者谓十五日干体成就也屈折低下降者谓下文十六日以后退阳火用阴符也十六转受统者谓十六日以后阳火初退阴符始生也巽辛见平明者亦如阳火初进之时与月生三日同也下二十三者复如上同义金水各半也坤乙三十日东北丧其朋者阴符到此消尽阳火也缘一月内阴阳各半阴阳相禅水火相须一月既终复又如初再用复卦起首故云继体复生龙也壬癸阴也甲乙阳也阴阳相配谓丹母在乾坤鼎中受阳龙阴虎相合之气故云乾坤括终始也七八九六者合三十日也三十日内七九应阳数六八应阴数乾坤各分其半至三十日而尽阴符阳火俱中
　　抱一子陈显微曰显天符者日月也日月有进退屈伸与易卦阴阳升降往来代谢之理相应故知易统天心而作易圣人有大功大德于天下岂虚生也哉大道形于造化而造化至难窥测也苟能窥造化而测其机则能探道妙而盗其用非真仙上圣畴克尔哉古之圣真仁天下之心不可思议也既测造化之机而利诸已复明造化之妙而利诸人在已者固可以心知意防而示人者非假象托文将何以发明使人默而识之乎于是仰观俯察于天地之间而显造化之妙用者莫大乎日月旁求于经书之中而载造化之妙理者莫出于易卦又将日月往来盈亏之迹按易卦爻画变动之理莫不相参而一致是则参同契之所繇作也谓参太易之理同造化之妙契大丹之道也今观乎一阳初生其卦为复震下坤上震为长男坤为母干为父复卦本是纯坤一阳自干来变下为震故曰因母立兆基震具干体而微然积渐二阳以至三阳则干体成矣故曰长子继父体消息应钟律者一月增一爻也据斗枢者一时进一爻也每月初三日月现微明于西方庚位应震之一阳初生而周易纳甲法震卦纳六庚其造化之理参合如此初八日月现上于南方丁位应兑卦二阳生而纳甲法则兑纳六丁以至十五日月满于东方甲位则乾卦又纳六甲其时卦备三阳兔蟾俱盛蟾蜍本金气之精故视卦节而渐旺玉兔乃夘木之魄故望太阳而吐光七八者十五也三五之道已终则满者而伸者屈高者低而升者降至十六日一阴生而当阴用事月于平旦现于西方辛位以应巽卦纳辛至二十三日月于平旦现南方丙位应艮卦纳丙至三十日月没东方乙位应坤卦纳乙节尽则又相禅与阳复用事继体生龙龙者震也八卦之中独坎离二卦不与者往来升降于六卦即坎离之二用也坎离之用大矣哉乾坤六甲六壬坤纳六乙六癸八卦之中惟乾坤纳二干余卦只纳一干故曰壬癸配甲乙乾坤括始终以显乾坤之中皆有真水也少阳数七少阴数八合之得十五老阳数九老阴数六合之得十五四者合之得三十应一月之数七八九六者四象也大易之理与造化之理莫不一致也至三十日月没之际阳炁索然灭藏过是则一阳又复生矣宛转循环终而复始
　　上阳子陈致虚曰是以圣人之降世也仰观俯察精审阴阳以阴为符以阳为命何谓上观显天符盖阴气在天地间曰天符阳气在天地间曰天命阴气在人身中曰火符阳气在人身中曰性命若阴阳屈伸之时则符为进退之候符候准乃不失时故易之道统乎天心天心干之正位子为天心阳生之户干为阳物天符纯阳干阳初生于二阴之下为震震为长子复生于坤复者一阳伏五阴也坤为母故云因母立兆基也钟律应斗枢者黄钟之律在子斗枢之运建子皆应一阳始萌之时即于三日之晡月之微阳生于西南阳生于月之下比震故云震庚受西方八日上兑受丁火阳升至半其平如绳十五对望日西月东月兔尽吐其光阳满卦体成干十六平明巽见于辛阴符包阳使无奔逸二十三日阴符半裹光止下坤乙三十日月体全晦白尽黑纯光向于天东北丧朋东北为艮箕水之乡艮为路即于人身癸满经行丧损其气节尽癸竭一阳复生故以壬癸而配甲乙如干始复七八九六数终三十终则成坤真气归藏
　　全阳子俞琰曰至于火候之妙又有未易明言者于是古之至人观天之道设为法象以示人以天地喻鼎器以日月喻药物以日月往来喻火候月行于天一月一度与日交合故谓天符应时者十二时也月自初一以后光渐进魂长魄消阴屈阳伸象一日之子之巳十六日以后光渐退魄长魂消阴伸阳屈象一日之午至亥火候进退屈伸犹是也　易者阴变为阳也十月以后一阳来复天心可见天心北方子位之中复为十一月之卦正当北方子位之中气应冬至积成一画之阳伏于卦下故为复也是机也不在冬至子初而在吾身非深达造化莫知其秘也干爻下于坤母之初爻而成震震为长男故云长子继父体震自坤体而生犹婴儿生于母腹中故云因母立兆基学者达此则知炼丹不用寻冬至身中自有一阳生而不泥乎年月日时矣自子至巳为息自午至亥为消消息应钟律者钟律每月换一管一岁换尽十二律火候消息犹是也自下而上为升自上而下为降升降据斗枢者斗枢每时移一位一日移遍十二辰火候升降亦犹是也人即反此求诸身可默防其妙矣月三日哉生明昏在西方庚位其象如震应震卦之纳庚若以吾身火候言所谓河车不敢暂留停之时也月至八日为上昏在南方丁位其象如兑应兑卦之纳丁以喻吾身阳火上升之半也月至十五与日相望昏在东方甲位其象如干应乾卦之纳甲喻吾身阳盛满之候也蟾蜍者月之精兔魄者日之光日月无双明者日以昱乎昼月以昱乎夜日出则月没月出则日没昼夜递照而出入更卷舒也人之呼吸即日月也何异于是哉丹法以上半月为阳属震兑干下半月为阴属巽艮坤故曰蟾蜍视卦节月为太阴主纳日为太阳主吐月本无光受日之光而白故曰吐生光七八即十五也阳火自震而升至于十五纯干则已满上半月之候其势极其道危矣盖不容不屈曲折旋而低降也月至十六日既生魄晨在西方辛位明个其象如巽应巽卦之纳辛以吾身火候言则阴受阳禅峰回路转之时也月至二十三日为下晨在南方丙位明半其象如艮应艮卦之纳丙以喻吾身阴符下降之半也月至三十日为晦晨在东方乙位明尽丧其象如坤应坤卦之纳乙喻吾身阴符穷尽之候也一月分为六节每五日为一节自朔旦五日属震历兑干巽艮坤而六节尽矣然日月合朔之后阳又受阴之禅复变为震震为龙以一阳动于二阴之下也干纳甲壬坤纳乙癸故曰相配十干始于甲乙终于壬癸故曰括始终见吾身火候之抽与月之盈无异也七火数也八木数也合之得十五九金数也六水数也合之亦十五四者共得三十应一月三十日之数三十数终则日月合璧易象索然而灭藏也
　　象彼仲冬节草木皆推伤佐阳诘商旅人君深自藏象时顺节令闭口不用谈天道甚浩广太无形容虚寂不可睹匡廓以消亡谬误失事绪言还自败伤别序斯四象以晓后生盲
　　真一子彭晓曰修丹火候或枝茎繁舒或果实荗熟或草木零落应彼仲冬启塞顺时皆繇运火即符也其佐阳诘贾旅者闭关禁旅象固塞鼎器不令漏泄真精真气也人君深自藏者乃中宫金母也闭口不谈者兑金室也天道浩广则鼎内变化无涯太无形容则金水滋液罔测潜运无极神化无方四序推移匡廓消灭而金水之形变化矣徐君谓大道运育真宰无形若不以法象调和阴阳拘束契之潜化合以天机争得牵引日月之精魂留连咫尺之鼎室而成妙化哉如谬误事绪则必败伤故叙此文以悟后来之未见者
　　抱一子陈显微曰仲冬之节万物归根当斯之时造化难测观夫天道则闭塞不通浩广而难知察彼大则虚寂隐沦无形之可睹果何据而测造化之机耶徐君别序四象以示后来具于下章
　　上阳子陈致虚曰自象彼仲冬节至以晓后生盲十四句欠解
　　全阳子俞琰曰丹法所谓冬至晦朔皆比喻阴极阳生之时时至仲冬则草木索然而摧尽易曰雷在地中复先王以至日闭关商旅不行后不省方盖安静以养其动而仰顺乎天道也然天道浩广真机在于顷刻之间太无形妙处在于窈防之内故当日中冬至之时必先闭塞其兑澄心守默使金汞同归于炉中如日月合璧隐其匡廓沉沦于洞虚则神凝气聚金液乃结此修丹口诀以聚气凝神为第一义也学者不知聚气凝神忘其缄默任重楼浩浩而出堕于顽空块然如稿木死灰是自取其伤败也　后之学者不得其以盲引盲妄认三日日之盈虚消息为一月火候故又别序此七八九六之四象以晓其未晓者庶有以显夫一月三十日之数皆喻言而非真以月三日进火月六日受符也学者若知七八九六即一月三十日之数则其余泛引曲喻皆可默而识矣何必执文泥象哉
　　八卦布列曜运移不失中元精眇难睹推度效符证居则观其象准拟其形容立表以为范占候定吉凶发号顺时令勿失爻动时上观天河文下序地形流中稽于人心参合考三才动则观卦节静则因彖辞乾坤用施行天地然后治
　　真一子彭晓曰当一月运火之时皆循八卦列曜运行子午东西抽添升降则阴阳舒卷使金水调和如或运火失时霖旱不节既生成之理难留龙虎之形运火之士细忖度之元精者是鼎中神灵真精天地之元气也抟之不得视之不见而能潜随化机生成万物既窈防难睹当推效符证立表为范发号施令以应天符故仰观象天文俯察循地理乃得合天地之魂魄防阴阳之惨舒树立三才勘定休王依卦象顺爻辞分旦暮叙升降故得乾坤泰而夫妇和龙虎交而天地理以上并论循刻漏运符火明抽添分进退一一不失日月星辰行度之数则鼎内依四时生产万物神精也
　　抱一子陈显微曰运移不失其中则准造化而无差应卦爻而不忒矣元精者至灵至神之至宝也生于虚无无形象之可睹于眇惚无踪迹之可求将欲采之必洞晓阴阳深达造化推其符证效其法度居则观象而准拟其形容动则立表以占候其吉凶上察天文下观潮候中稽人心更须循卦节而行阳则动勿失爻象变动之时体彖辞而行阴则静不失至柔含光之理如是则乾坤之用在我施行而灵神之精可得而采取矣况八风调则甘露降阴阳防则醴泉生是皆天地治也
　　上阳子陈致虚曰是知八卦干坎居北艮震归东巽离返南坤兑还西交布列曜运用推移不失于中中乃天心即大中极元精之物眇不可睹天生圣人推考度量以效为验以符为证观日月之象拟诸其形容若司天者立表测影以为格范占知时候察定吉凶若一发号必顺时令准拟爻动则知阳生上察河图明象干阴阳之交防下序地形详坤体金水之妙化中稽人心应时发号动循卦节复震从先静因彖辞大哉乾元云行雨施品物流行含光大柔顺利贞天文既察地形已序人心又正则乾坤之门施阴阳之道使天地人物皆得自然之治矣此节引圣人稽古观天之喻明日月之合体乾坤之用使世人辨阴阳识进退明造化拟形容应符节谨动静如是而比一身之天地治矣非有龙虎鼎中抽添之语全阳子俞琰曰观丹法八方布以八卦周回列以二十八宿然日月往来归于黄道不失其中则心猿不至奔逸于外而结丹自有矣道德经曰窈兮防兮其中有精其精甚真其中有信夫元精在身眇不可观然丹法与造化相符天信至则琼钟一扣玉洞双开吾身坎离相交则两畔同升合为一此元精所产之征也○且尸居渊默观干之象曰天行徤君子以自强不息是天之行而拟其形容也丹法虽不用时刻然神炁和则内外符合神昏气躁则晷刻差互不可不定故若司天者立表测影以为范庶可占火候之得中与否以定其吉凶也至于地雷震动巽门开龙向东潭踊跃来此身中一阳爻动之时此时暖气冲融心觉恍惚便堪进火勿可迟缓失时还元篇云万风初起千山月乍圆急须行政令便可运周天正此之谓也是可见徐君之言亦一踵于易矣上清集云因看斗柄运周天顿悟神仙妙诀一真阳生坎位却离宫之缺自古乾坤这些坎离日月无休歇今年冬至梅花依旧凝雪先圣此日闭关不通往来皆为群生设物物总含生育意正在子初亥末造物无声水中起火妙在虚危穴如今识破金乌飞入蟾窟亦天道也夫古之修丹者仰观天文俯察地理中稽人心于是虚吾心运吾神回天关转地轴上应河汉昭回下应海潮升降天地虽大而其日月星辰五行八卦皆掇入于吾身或为炉鼎或为药物或为火候一反观而三才皆备于我未尝外身而他求也若龙见雷声则一阳动于六阴之下一变为复再变为临三变为泰四变大壮五变夬六变干斯阳气周遍于六虚也金丹大药必产于至静之中坤之彖曰至哉坤元万物资生乃顺承天坤厚载物德合无疆夫坤为地能翕受天气故百昌皆产于上丹法阳气渐进一如卦变潜神返照一如坤德此所以当依而循也然坎离相交谓之小周天惟乾坤交姤则内亦交外亦交始为大周天之运用所以阴阳交泰和气致祥而天地治也
　　若夫至圣不过伏羲始画八卦效法天地文王帝之宗结体演爻辞夫子庶圣雄十翼以辅之三君天所挺迭兴更御时优劣有步骤功德不相殊制作有所踵推度审分铢有形易忖量无兆难虑谋作事令可法为世定是书素无前识资【徐公自言】因师【指魏公】觉悟之皓若褰帷帐瞠目登高台火记六百篇所趣等不迷文字郑重世人不熟思寻度其源流幽明本共居窃为贤者谈曷敢轻为书若遂结舌喑绝道获罪诛写情着竹帛又恐泄天符独豫増叹息俛仰缀斯愚陶冶有法度未可悉陈敷略述其纲纪枝叶见扶疎
　　真一子彭晓曰徐公赞庖羲文王孔子三圣人天纵英灵互有明德演易道则通天地万物之情删诗书则叙君臣众名之训复有定爻象析分铢算辖周星数穷大道天地虽大难缄否泰之机阴阳至虚无藏动静之数是以圣人因之取谋大道以乾坤象鼎室使抱一气而宗万灵以阴阳贯晷时俾历六虚而生庶然有形易忖者天地也无兆难谋者阴阳也若不因三圣演易将水火何路施张若不赖万世垂文驱龙虎何门钤键故云素无前识因此悟之若褰帷帐则明有所睹如登高台复莫知其极盖喻圣人之道仰之弥高钻之弥坚也因易道而复明火记火记六百篇盖是周星运火之大数朝屯暮防各系一卦直事云六百篇篇次一一皆同故年与月同月与日同日与时同也徐公既不敢结舌而蔽大道复不敢显书竹帛而泄天机犹豫增叹深虑不及将来故略述纲纪少露枝条其余细微备于口诀云耳
　　抱一子陈显微曰徐君天资挺特犹且因师觉悟故叹金丹妙理非有形有兆实难忖量虽三圣寓是理于易经而八卦参机于造化象指既形之妙言彰可兆之功揆之参同犹存世法虽圣人审分铢而制作使学者探颐以推求奈何防秘辞中道超象外参同不作防味奚明此徐君所以准穷理尽性之书迷超凡入圣之道如执左契似褰前帏本出师资非干前识是知天机虽远而人人有分大道不而世世得人勿谓宿有仙骨方可希求当知但办肯心无不可者翻覆徐君前后谦辞始知前真慈悲之防世之学者见丹经紫书火候之说述进退文武之功有始终起止之异不狐疑者鲜矣所以诸经多云有六百篇以载火候功用殊不知言殊防一体异用同既识朝屯暮防之反覆则知昼姤夜复之循环如转璇玑如循轨辙虽文辞之郑重实祝付之勤渠故彰六百篇以周三百日不出乎进退两卦但在夫始终一诚心志精专丝毫不忒叹夫圣言不隐不熟思故徐君复叙三篇无非一理盖欲条析纲纪陈敷法度使后学易明厥量大哉
　　上阳子陈致虚曰此言三圣人之立言垂训以遵崇前圣后圣之意孔子翼曰古者庖羲氏之王天下也仰则观象于天俯则观法于地观鸟兽之文与地之宜近取诸身远取诸物于是始画八卦以通神明之德以万物之情文王结体演爻辞示西南得朋之妙何谓十翼以辅之易之为书也伏羲画卦文王系辞周公爻辞其为二篇曰正经仲尼于正经之后翼以十篇曰上篆下象大象小象系辞上系辞下文言说卦上中下十篇是为十翼本释易乃不曰释而曰翼者以辅易之道也易非十翼则易之道何以明言辞何以通变动何以识制器何以象为道而不通言辞则不得情性之感为道而不知变动则不得金水之化为道而不工制器则不得鼎炉之用为道而不达吉凶则不得逆顺之理翼曰易有圣人之道四焉者此也是以君子将有为也将有行也问焉而以言其受命也如响无有远近幽深遂知来物夫幽深乃恍惚杳防之谓君子有为有行必于恍惚杳防之中而遂知来物非天下之至精其孰能与于此徐君谓十翼以辅之斯言尽矣圣人之功用均沾后世但恐学者无大福德无大智慧不足承当千般蔽阻无繇见闻三圣迭兴制作推度万世师法伏惟至道天生圣哲奚有自悟必资师授负聪明谋虑忖度如有所障若有仁贤研心究竟忽得师防心胸豁然犹如室中褰去帷帐分明洞达一似瞠目上登高台何所不见人不求师奚自觉悟倘有所师先以参同契一书辩之苟句句能明章章洞晓方是真正苟有一句懡防含糊便难信受若除此书谓别有途可成道者此大诳人何以故此书文王周公孔子祖述伏羲者也故徐君曰夫子庶圣雄万世之下孰能超乎孔子也哉且黄帝阴符三百老子道德五千符合不差惟明此道是以老祖天师许浮丘诸仙皆从此入又如紫阳悟真篇缘督子金丹难问等书皆祖参同也参之佛典道经俱契于此若有人曰某师谁氏又复师谁其说如流问其参同多所不晓此皆地狱种子反谓至道不在文书诳妄盲引孰知此书参勘真实方可下手况乎火记六百时节爻符密言妙语从首至尾郑重而人不熟思求其源流以赜幽明共居之故此书为贤者谈曷敢轻述果若结舌道恶乎尽露竹帛又泄天符犹豫增叹息者犹乃兽名此兽性多疑居山闻有声则豫上树下上非一故不能自决者名之曰犹豫徐君自说趦趄渉川畏险自增咨叹俛仰再三缀误斯文也然陶冶后来有隐露法度其口诀未可悉陈但述纲纪略见枝条耳
　　全阳子俞琰曰伏羲法天地而作易始画八卦其先天图干上坤下离东坎西震巽艮兑列于四隅文王循卦体而演易作爻辞其后天图震巽二木生离火继以坤土藏之兑干二金生坎水继以艮土止之孔子虽无位而万世为帝王师乃庶圣之雄作十翼以赞易是三君子皆古大圣迭兴御时步骤虽有优劣而以功德较之则先后一揆不相殊也且八卦爻辞十翼篇无闲言言无闲字推度重轻极为详审其制作皆有所踵今魏公参同契一书乃假易之卦象发明可谓有所踵矣夫丹法无形无兆不可忖量谋虑苟不示之以言则后人何所取法此参同契所以作也然岂徐公自出己见哉不过因师授之说而为之尔今人果能虚心诚意求师访友自有真仙踵门授以口诀一旦群疑尽释皓若褰帷帐而撤其掩蔽豁如登高台而眺乎旷野快哉后学不悟真筌见所谓火记六百篇莫不恍然自失以为火候如此繁难不知六百篇犹六十卦为一月之候六百篇乃十个月之候盖六十卦卦卦一般六百篇篇篇相似故曰所趣等不殊也古今丹书千篇万语得不谓之郑重乎然寻度其源流一过一阴一阳而已此两者同出异名古仙每倾心沥胆告人而世人福缘浅薄自不暇熟思而今作参同契一书而陈鼎器之出处药物之川源火候之法度与夫存亡有无主客先后之秘言言彻底字字着实盖为世之贤者设岂肯轻为着述以钓人虚誉耶太上科云遇人不传失天道妄传非人泄天宝得其人身有功妄七世受其考所以徐公欲结舌无一言恐绝道脉而获罪若写情着竹帛又恐泄天符而得谴于是犹豫叹息俛仰思虑本欲明明直说不敢轻泄真机姑述鼎器药物火候大略以使后人因言防意庶乎此道不泯其传也既不忍明言又不忍缄默故不免举其宏经撮其机要以陶冶法度散于三篇之中而有如枝条之扶疎也



　　古文参同契集解卷中下
<子部,道家类,古文参同契集解>
　　钦定四库全书
　　古文参同契集解卷下【上】
　　明　一彪　撰
　　参同契笺注【东汉徐景休着】
　　中篇
　　阳燧以取火非日不生光方诸非星月安能得水浆二气且远感化尚相通何况近存身切在于心胸阴阳配日月水火为效征
　　真一子彭晓曰阳燧方诸感气而犹生水火乾坤日月设象而宁不生成况近取诸身远取诸物始采天地之母将为丹基终合日月之精用为药祖种相产水火相拘岂无效证乎
　　抱一子陈显防曰阳燧者炼五色石作镜向日以艾取火淮南子谓之火方诸又有水方诸以水晶为珠向月取水又谓之阴燧阳燧方诸若不假日月则不能生水取火人身之中阴阳升降与天地造化同运其间水火交通之理亦岂外乎日月徃来交防之机以求证效哉
　　上阳子陈致虚曰阳燧者阳之物也其中有气故感日而能生火方诸者阴之物也其中有精故感月而能生水日月在天之高远阳燧方诸之至防阴阳二气尚相感化况乎人身真阴真阳切在心胸可亲可密近而易求安有相通而不感化哉盖缘后人不得其道耳人身之阴阳以比天上之日月诸燧之水火以喻人身之精气无情之物尚尔相通有情有灵自然交感且天地间最灵者人也虽至贱至愚者皆知阴阳化育之理不待敎令而使之然一切愚迷但知顺行以生人物至于逆用非师罔通盖逆用阴阳之道乃炼精伏气以成丹也此节单明阴阳二气以相通感而成造化也
　　全阳子俞琰曰周礼秋官司烜氏掌以木燧取明火于日以方诸取明水于月方诸阴燧大蛤也熟摩拭令向月则水生夫日月悬于太空去地不知几千万里阳燧见日得火方诸见月得水奚为感化相通如此其速哉何况近存身中自有水火切在心胸自有药材人能虚心凝神防然内定无一毫之杂想以吾身自己日月聚光不防久之气定时止自有奇效至道不远恒在目前阴阳得目然感化兔结胎蚌结珠尚能盗天地夺造化但人迷而忘返不能求之内尔
　　耳目口三宝闭塞勿发通真人潜深渊浮游守规中旋曲以视听开阖皆合同为己之枢辖动静不竭穷离气内荣卫坎乃不用聪兑合不以谈希言顺鸿蒙三者既关楗缓体处空房委志防虚无无念以为常证难以推移心专不纵横寝寐神相抱觉寤候存亡颜色浸以润骨节益坚强排却众阴邪然后立正阳修之不辄休庶气云雨行淫淫若春泽液液若解氷从头流达足防竟复上升徃来洞无极怫怫被容中反者道之验弱者德之柄耕耘宿污秽细防得调畅浊者清之路昏久则昭明
　　真一子彭晓曰易曰坎为耳离为目兑为口坎离兑乃水火金也钤键水火封固金母谓婴儿姹女为真人浮游于胎中使母缓体安于空器中无念动之间以证其自然男女滋生也既鼎内阴阳升降调和则胎中龙虎起伏相抱固住真精颜色浸润骨节坚强修之不休久而可验抽除阴火谓排却阴邪入阳符乃正兴阳运周而复始神室安和云行雨施永流金液如氷解释自足至头遍匝真人之身徃来金母之体火气怫郁于鼎内金精守弱于规中昏久则明是阴极阳生之际清中显浊乃火徃水复之时四季迭兴五行互用反者为证道之验坎去离来弱者乃树德之基阳施阴伏坎耳不聪者令阴魄合和真水使不流荡也离目不视者令阳魂温养真永使不逃逾也兑口不谈者缄闭金胎使不开阖漏失赤龙精也徐公听述真契三篇立辞指喻皆是远取近用事显言防其意不欲明泄天机复不欲蔽藏至道故于此尽明内象与外用同焉者也
　　抱一子陈显防曰耳不听则坎水内澄目不视则离火内营口不言则兑金不鸣三者既闭则真人优游于其中须用无念无虑不可愁劳委志虚无心专不逸缓体处空房者无他意也盖欲人守雌抱一缓弱其体独处空房之中寝寐则神相抱觉寤则密候存亡然后排却阴邪纯阳积聚一身之中太和充溢象解氷之液液如春泽之融融庶炁云行如雨如雾上下徃来从头达足修之不辍污秽尽除筋骨调畅颜容光润骨节坚强血化白膏神形俱妙但七门既返殆若亡生百脉俱沉形气消尽力弱不支昏浊如醉此乃道之验德之柄也昏者明之基浊者清之源自兹以徃圆明洞照虚彻灵通莫不自昏浊始也上阳子陈致虚曰此节详明炼丹入室之密防学者得师口诀便须诵此万遍句句熟玩字字寻详勿轻易读过去一字不逗不能成丹盖此一节乃参同契中着合尖处其中不以语言泄露者上天所宝也且夫人生于世性无有不善及乎年既长非负上圣之资介然自守者鲜淫朋妄友牵诱于外声色嗜欲迷惑于内六根门头色色皆爱日用夜作件件戕贼最苦毒者耳目口也耳听乎声目视乎色口嗜乎味繇此之故福从色败害随声至病因口入醉生梦死递递何穷学者多不能成道者皆被耳目口三者邻朋互诱汨丧其真仙翁以耳目口为三宝者尊重而一敢轻放是用闭塞勿令发通入室之际大用现前六根泰定方可采炼真人即己土也潜深渊者用己土去克水以求丹浮游守规中者规中名造化窟也若炼大丹于此一符之顷切须慎密浮游者常静而又常应暂时不离此用守者勤勤内照诚有所待也此两句又为参同契注中合尖处用一下大斧底工夫相似是以真仙圣师所出言法语万世莫能猜之上阳子因尽泄之者但愿人人皆明此道而行之也旋曲以视听者非蠢然闭塞也内能旋曲委宛防慎而视听之使戊土之开阖不隐不瞒与己土以合同若吞若防己之为性颠蹶猖狂必得戊土为其枢辖是云为己之枢辖何谓动静不竭穷盖己之为道其动也直其静也专若善用之不致穷竭离气内营卫目光内照也坎乃不用聪耳须内听也兑合不以谈希言而调息以顺鸿蒙之施化惟此三者善于关楗方可缓体处于空房缓体者优游而不劳空房者严浄而不杂委志防虚无盖虚无者气之所生处也是曰先天一气自虚无中来要得此气必当委曲志虑以求之也无念以为常无念二字最为受用真人潜深渊无念以应之浮游守规中无念以候之呼吸相舍育无念以致之三性既合防无念以入之能应能候能致能入其功惟多故以为常也证难以推移者戍之为物号曰白虎虎之为变易动难安若以己土防之切毋纵横推移心或不专恐生灾异前云无念此又云心专不纵横可不谛思之乎寝寐神相抱者心不纵横又不推移于斯寝寐之顷神气自相抱一又须常觉而常寤候其一气之存亡炼丹之功用力至此方自知验予徃昔得师之防此假以为甚难近从大罗山之阴行此大功始觉易也大要修之而不辍休方能成就其全功也故仙翁申明采取烧炼之时不可毫发差忒自颜色浸以润而下句句用着无一句放间皆得丹之后有自然之效见种种之验凡修此道者居五浊恶世修出世间法人行之不辍乆则功必成勿因小魔障中道而弃之是云浊者清之路昏久则昭明
　　全阳子俞琰曰以耳目口为三宝而曰闭塞勿者欲人敛耳目之聪明缄防舌之真炁使之尽牧防里不放出外如宝贝之珍藏也以元神为真人而曰潜深渊守规中者欲其随真息之徃来任真气之升降自朝至暮元神常栖于泥丸也此乃易简之道也拨动顶门关棙匀匀地默默举则三宫自然升降百骸万窍自然流通矣皇极经世云天之神栖于日人之神发于目生身处先天地生没身处先天地没五行攒簇于此五脏钟灵于此唾涕精津气血液七者结秀于此其大天地可容其小纤尘不纳乃吾身中大宝也丹法回光返照人丹田则呼吸与之合同自然三宫升降上下徃来无穷无已犹车之有轮其运用在心犹轮之有轴其关键在目犹轮之有辖所谓含光便是长生药是己离气内营卫者收目内视而光不露也坎乃不用聪者返耳内听而聪不泄也兑合不以谈希言顺鸿蒙者安间心曲冷如灰默默无言防圣胎也三者既如此关键又当缓体处于空房舒徐容与无劳尔形处入静室无渉世缘委志防虚无者心无杂念意不外游而镇日玩真空也念念以为常者念念相续勿令间断而长将气度随天道也大抵修炼有一分工夫则有一分证验若能勤而行之夙夜不休以至百日功灵则两肾汤煎膀胱火然目有神光耳有灵响鼻有异香口有甘津周身融液证验逐日推移所贵乎心专而不可纵横者实恐烛理未透而于静定之中似梦非梦或为魔境之所摄也盖神气始凝结极易疎失寝寐之际须当与神相抱不可昏迷而沉于梦境至于觉悟之后又当如鸡抱卵绵绵若存暖气不绝惟恐火冷而丹成或迟故必候其存亡要在十二时中行住坐卧念兹在兹然后功夫纯粹药材不至消耗火候不至亏缺方可谓之修炼夏云峰云自然时节至梦也敎知儒家常惺惺法亦然容颜浸润骨节坚强者至宝之蕴愈深则精华之发愈懋犹之玉韫山辉而珠藏泽媚者矣夫人一身凡属有形者无非阴邪滓浊之物神仙修炼但于无中生有夺天地一真阳结成丹头于是昼夜运火炼去阴气十月胎圆三年功满然后体变纯阳化形而仙也　通秘诀云昼夜无休作大丹精华透顶百神钦服能独处静室夜以继日功夫不辍久之一旦贯通焉自然丹田气海之内太阴之精渡过尾闾穴把夹防关风府泥丸返下明堂鼻柱入于华池化为甘津咽下重楼浇灌五脏六腑至丹田上下流转充盈四大周而复始身无不遍溶溶如山云腾太虚霏霏似膏雨沐原野淫然若春水满四泽液然象河氷之欲释徃来上下百脉冲融彼于谷中畅于四肢但觉满懐春其状如防醉也入药镜云先天气后天气得之者常似醉若朝行暮辍用志勿专安能以得此哉反者反复也道德经云致虚极守静笃万物并作吾以观其复盖修丹效验出乎虚极静笃与天地防合然后元气从一阳而来复若使虚不极静不笃则为山九仞功亏一篑何从而得效验哉弱者柔弱也道德经云专气致柔能如婴儿盖修丹本柄在乎持其志无暴其气如婴儿之柔弱若使志无守气无飬则所得无锱铢所防己山崖将何以为本柄哉丹法芸锄宿秽者欲诸虑俱息凶气消防驱遣鬼尸安静六根空其五蕴于正念中清浄光明虚白晃耀乃得五脏清凉六腑调泰三百六十骨节八万四千毫窍无有滞碍悉皆通畅而道气常存矣譬之芟夷恶草绝其本根勿使复生然后善者伫也翠虚篇云精神防合气防时骨肉融和都不知当此之时三田气满恍然如在梦中得不谓之昏浊乎学者到此境界不可放倒当知浊久必清昏久必明时至气化神光自现分分朗朗尽见于恍惚之间岂终于昏浊乎
　　黄中渐通理润泽达肌肤初正则终修干立末可持一者以掩蔽世人莫知之
　　真一子彭晓曰易曰君子黄中通理正位居体美在其中而畅于四肢发于事业美之至也谓金虎在鼎中初受外来阴阳精气渐渐润泽肌肤既受初气始生萌芽正其枝干而终成果实也盖喻金砂真永初吐芽蘖也一者水也缘水根真金在器中固济蒙密常人莫能知之也
　　抱一子陈显防曰黄者中宫之色丹者中宫之宝周易坤卦六五文言曰君子黄中通理正位居体羙在其中畅于四肢发于事业羙之至也而况身有大丹懐藏至宝则其精神异常肌肤润泽可知矣大抵欲为神仙先为君子德行或慊于君子则人道犹未充况仙道乎故徐君取易居中履正之辞以发明有中形外之理使上根之士闻之则积行累功而登仙中士闻之亦不失为善人君子也经曰了得一万事毕而一之妙理岂易知之者耶苟知是一而后可以得是一如是之一真一之一也非数之一也真一之一自道而生而数之一则天一生水之一也知一自道生则天丹之道无余蕴矣故曰一者以掩蔽但世人莫能知之耳
　　上阳子陈致虚曰必如是然后方得黄中通理肌肤润泽初正乃炼己之事终修乃临炉之事干立尽炼己之道末持下入室之功一者己也戊也防此一字是参到伯阳心地上了子曰吾道一以贯之老子谓得一万事毕释氏云万法防一故天一生水者要知此水从一中而生一中者坎之中爻也一者掩则聚精防神一者蔽则分灵布气人能知一则宇宙在乎手也人若得一则万化生乎身也一之为妙非师莫明故云一者以掩蔽世人莫知之若果得遇真师之传能行此道则证圣成真指日可冀功最神速故号曰神丹
　　全阳子俞琰曰丹田有物而一气流通则和顺积中英华自发于外所谓表端必影直源深则流长得其一而万事毕矣此初终干末之说也指篇云但能息息皆相顾换尽形骸玉液流若呼而不得神宰则一息不全吸而不得神宰亦一息相依神炁相守念念相续打成一片然后形神俱妙与道合真灵源大道歌云神是性兮气是命神不外驰气自定常人气呼吸于内神常萦役于外自幼至老未尝有一息驻于形中遂使神与气各行而不相守卒之宅舍空虚墙壁颓毁而主人不得自存此岂天地杀之鬼神害之失道而自逝耳有志于丹道者可不正初而立干哉要之大道之祖不出一气而成变化析为黑白分为青黄喻之曰日月龙虎如许纷纷皆是阴阳铅永二字其实一物也又如神水华池铅炉土釡皆一处也二字两分子午卯酉晦朔望二十四气七十二候一年交合一月固回皆一时也然一时即一处一处即一物皆尽在此一中出所谓真一处也世之知此一者能有几人哉
　　是非历脏法内观有所思履行步斗宿六甲以日辰阴道厌九一浊乱弄元胞食气鸣肠胃吐正吸外邪昼夜不卧寐晦朔未尝休身体日疲倦恍惚状若痴百脉鼎沸驰不得清澄居累土立坛宇朝暮敬祭祠鬼物见形象梦寐感慨之心欢意喜悦自谓必延期遽以夭命死腐露其形骸举指辄有违悖逆失枢机诸术甚众多千条万有余前却违黄老曲折戾九都明者审厥防旷然知所繇
　　真一子彭晓曰是非历脏法曲折戾九都者徐公谓世人不达大道之宗元而趋傍门之曲径故有内思小伎履步魁罡六甲日辰乃童蒙之渐阶也复有对景接气房中之术屈伸握固闭气咽津因兹气乱神疲魂伤魄瘁以致阳神逃于宫宅阴贼盗于肺肝良繇内外相侵寅申相逼七魄游于死尸三尸战于眼晴百脉沸腾三田溃乱本期永寿反尔伤生岂得见于清澄者乎复有外立坛墠祭祀淫鬼欲希遇道乞遂延龄致使鬼气传于精魄邪风起于心室或交梦寐或见形声自谓长生可期不知我命在我乃致促限弃腐形骸此属多般皆为左道欲行转住欲速更迟悖乱至真乖讹天理妄称高道明违黄帝之文蔽隐真诠全失老君之防故徐君不欲人习傍门俾令迳入正道而历脏诸法纵有小成终亦不免其死壤惟金液还丹得服之后返老还婴位证真人与天地同其长久也故下文云金砂入五内雾防若风雨熏蒸达四肢颜色悦泽好发白变黑更生稚牙齿老翁复丁壮耆妪成姹女改形免世厄号之曰真人又黄庭经曰百二十年犹可还过此修道诚甚难虽待九转八琼丹日月之华救老残则知此法是白日冲天长生之上道明矣徐公警好道之人省究其防当自豁然
　　抱一子陈显防曰世间法术不可胜计虽历脏诸法在学者明辨邪正审察是非而已如闭日内视而思五脏之精光步斗而行以取天罡之正炁按日辰而祭甲厌九一以行阴吐正气以吸邪浊元胞而服炁昼夜不卧晦朔无休身体日疲精神恍惚或立坛而祠鬼或感梦以祈神诸术虽多皆非正法将期延寿反更夭亡腐臭形骸枉伤天命诚可悲叹又岂知金液还丹并与父母肉身变化而飞腾者哉如前所述诸法皆违背黄帝老君之道观其举措反获戻于九都之府矣世之明斯道者省徐君所述之防知所以修炼之繇
　　上阳子陈致虚曰做修行人须明大道之正倘非阴阳配合坎离施化外则皆为傍门左道如内视五脏存想呬呵外履斗宿步罡握诀或习房中之术御女三或行九一之道剑法五事对境接气浊乱元胞是皆秽行乃傍门之最下者又如吐正纳邪忍饥食气或论年打坐昼夜不眠或立坛祭神鬼物见象此又傍门之乱道者是使精神恍惚百脉沸驰心意日欢梦寐夜作千蹊百径然总无功既违黄帝老子之敎言不参真师阴阳之同曲折而招九都之戾何繇而结一之珠本冀延年故因促寿若有明达之士复遇真师之言省此参同契之防旷然而知所繇之正路则不为傍门左道所惑矣
　　全阳子俞琰曰三千六百法养命数十家泯泯棼棼不可枚举有如阖目内视历五脏以存想履斗步空按日辰而祭甲岂丹道哉至若行阴者以九浅一深为火候而致元胞之搅乱食气者以吐故纳新为药物而使肠胃之虚鸣坐顽空则若自昼夜不眠打勤劳则不顾身体疲倦或摇头撼脑提拳努力于是百脉沸驰而变出痈疽者有之或累土立坛朝祀暮祭于是夜梦鬼交而防于妖魅者有之始焉此心喜悦自谓必可延期一旦中道夭亡不免形骸腐坏是皆操持悖谬明违黄帝之文举措乖讹全失老君之防执迷不悟以至于此其获戾矣又谁咎与是以魏公作此参同契一书灿然如昏衢之烛昭然如迷海之针欲使后之明者因言防意旷然洞达知所以修炼之繇也














　　古文参同契集解卷下上
　　钦定四库全书
　　古文参同契集解卷下【下】
　　明　蒋一彪　撰
　　参同契笺注【东汉徐景休着】
　　下篇
　　胡粉投火中色坏还为铅氷雪得温汤解释成太金以砂为主禀和于水银变化繇其真终始自相因欲作服食仙宜以同者植禾当以谷覆鸡用其卵以辅自然物成易陶冶鱼目岂为珠蓬蒿不成槚同者相从事乖不成宝燕雀不生凤狐兔不乳马水流不炎上火动不润下世间多学士高妙负良才邂逅不遭遇耗火亡资财据按依文说妄以意为之端绪无因缘度量失操持捣治差石胆云母及矾磁硫黄烧豫章泥汞相炼治鼓下五石铜以之为辅枢杂性不同安肯合体居千举必万败欲反成痴侥幸讫不遇至人独知之稚年至白首中道生狐疑背道守迷路出正入邪蹊管窥不广见难以揆方来
　　真一子彭晓曰胡粉制黑铅而成若投火中却归铅体氷雪自水气而结若以汤沃还化为水金砂水银皆一体之物以金为母还产砂汞故云植禾以其黍覆鸡以其卵一旦受气足乃成鸡与黍盖以众相生终始相因自然之道也若以金石草木霜露氷雪盐卤之皆为误用后文注中已详说矣是将天地根为药根真金母为药母令产阴阳成精金砂灵汞以为长生之药不其然乎故云燕雀不生凤狐兔不乳马火气本炎上不可使润下水性本润下不可使炎上既以自然本性根而推之则金母产金砂明矣魏公谓世间多有通儒博学之士留心道域好火求邂逅不遇明师但只看文据诀妄自出意虚损货财捣治杂药拟望长生度世历年白首执而不回迷守管见自入邪径千举万败难揆将来杂性不同上文注中己释之矣
　　抱一子陈显微曰物相感有不期然而自不容不然者胡粉本铅烧就而再投火中则其色变坏复化为铅氷雪本水结成再得火气则复化为水至宝之生本出乎太阳真精结灵聚秀初结成珠砂则其中已有真汞真汞离母则曰水银水银在大冶之中为太阳所炼岁久凝为白银白银历久始变黄金则是金本以砂为主砂者神也故曰神砂汞者精也故曰水银今者炼丹之初先采阳精变化为砂次取水银与砂相合研和二物煅炼成金既已成金方用铅养盖真精生化出乎太阳本与太阴交合而生须得真铅始堪服食真铅生于太阴故曰同金得真铅如子得母以此相辅陶冶易成譬之以黍植禾以鸡抱卵同禀相感同炁相须也苟不知此别求异则徒劳心力枉费工夫犹燕雀不能生凤狐兔不能乳马水不可以蒸物火不可以润物也知此理则砂汞合而精神生水火交而蒸润得是火居水下而可以遂炎上之功水居火上而可以成润下之德非天下之至精其孰能与于此哉金丹之理妙夺造化迥出思议之表不遇至人徒劳测度若用外物尤其狂妄守邪背正又非贤才往往学道之人不肯坚心寻师访友苦志勤求或有始无终或狐疑中道蹉跎白首衰老无成是皆以管窥天自高自满者之过也然明明日月荡荡乾坤寒暑往来朝昏相代无非大道方来之理不遇至人难以揆度学者宜先积行累德以祈感遇切勿自欺到此宝山空手归去
　　上阳子陈致虚曰胡粉黑铅炼就也得火则还本性氷雪寒水结成也遇则归本源黄金入水银而变白得火则回其赤色世人因嗜欲而乱性全性而可以长生何谓金以砂为主何谓禀和于水银修行之人明其造化洞达阴阳欲炼金丹先积离已之汞砂以和玉池之水银却用坎中之水以济离中之火水火既济金砂合形变化繇同之真终始因雌雄为主所谓欲作服食仙宜以同者实为谛当如植禾必种谷覆鸡须用卵欲作仙佛不得同虽入阛百处打坐千年终落空亡若也不参同行诸旁门或房中御女或三峰采战此皆邪径犹认鱼目为珠蓬蒿为槚岂知变化繇其真乎燕雀飞禽也不能生凤狐兔走兽也安能乳马皆非其水之为化不能炎上火之为功不能润下盖以阴阳往来必禀自然之道徐君教人以求明师必参同必配阴阳方可言丹我紫琼翁初授太虚真人入室语首问参同契为明易耶为行易耶太虚曰易只阴阳两件事物能明能行方为圣人故易曰西南得朋乃与行此曰同者相从事乖不成宝先明之后行之圣人也岂谓后人或负高妙之良材不求真师依按古文妄意度量或以韶之石胆炼金或用辰之砂银烧丹捣治五金陶炼八石以三黄为同净赤铜为辅枢其石与金非我同安肯合我之气而居我之身乎昔九江张相炼丹服食洞宾悯其好道心切化一术士访而救之张自负恃服丹已久必可飞升略不加礼洞宾顿去但见座间有诗云可惜九江张尚书服药失明神气枯不思还丹本无质翻饵金石何太愚后果双目不见而终此辈皆负良才执滞不回甘受盲师误将金石指为同耗亡资财服食烧炼至终身不悟如彼等人以管窥天岂知天地间而有真仙圣师也世人习于惯常不肯拔萃广参耳隘目低乌足听观高远之事耶却乃昂藏称大丈夫是皆空负高妙之良材失于自恃自满耳
　　全阳子俞琰曰胡粉本黑铅烧就若投之火中则复还为铅氷雪乃阴气结成若沃以温汤则解化为水何者返本还源其理不容不然也炼金之法以砂为主而和以水银盖水银生于砂中与砂为同之物所以终始相因而成变化者繇其真也悟真篇云竹破须将竹补宜覆鸡当用卵为之万般非徒劳力争似真铅合圣机盖谓真汞得真铅则一阴一阳气相感是为同譬犹植禾当以其黍覆鸡必用其卵以相从则其道自然不劳力而成变化若使其同而别求他物则犹鱼目之不可为珠蓬蒿之不可成槚既不同安有变化亦犹燕雀但能生燕雀不能生凤狐兔但能乳狐兔不能乳马也火性炎上使之润下水性润下使之炎上可乎所以欲作服食仙宜以同者同者相从事乖不成宝信矣世间高才好学之士不为无人求其遇真师得正者寡矣彼有烧炼三黄四神之药妄意以为道在于是殊不知五金八石乃有形质之物其种不同性质各异金丹乃无中生有至药安肯合体而并居哉故凡为此术者莫不千举万败欲成痴何则端绪无因缘度量失操持故也故曰世人不识真铅汞将谓凡砂及水银往往耗火费财卒无成功遂至皓首茫然反起虚无之叹呜呼真道简而不烦至言淡而无味人谁信而行之甚至得正而中道生疑于是出正入邪蹊者有矣通秘诀云多恃聪明强是非纵闻法要自相违是以背大道而守迷路管窥天而不广见乌足以论方来无穷之奥哉
　　火记不虚作演易以明之偃月法鼎炉白虎为熬枢汞日为流珠青龙与之居举东以合西魂魄自相拘上兑数八下艮亦八两合其精乾坤体乃成二八应一斤易道正不倾
　　真一子彭晓曰火虽有记须约易道而行之循诸卦爻运诸否泰鼎器偃月即仰月也金虎在内为药枢机朱汞青龙被丙丁朱雀随时趂逐俱入金胎故谓之举东合西也魂魄者东龙魂西虎魄也上下两合为一斤之数则乾坤形体俱就与一周天之数同也
　　抱一子陈显微曰古有丹书述火候功用谓之火记凡六百篇其防不外乎周易然火记之作岂虚而无据耶当演易以明之可也易有三百八十四爻即周天火候上下二二八一斤之数一斤记三百八十四铢适与卦爻相应干爻一百九十二坤爻一百九十二而乾坤之道备矣偃月炉者谓关一窍之体用也其窍半白半黑如半月故曰偃月炉知偃月为炉鼎则大丹之道思过半矣白虎在下为发火之枢机青龙居上起腾云之风浪其间真汞变化流珠是则东龙与西虎相交阴魄与阳魂相制运神功于金鼎煅圣药于玉炉倒造化之机翻乾坤之用非天下之至通其孰克如此
　　上阳子陈致虚曰此言鼎炉龙虎气曰偃月炉曰白虎曰上曰兑曰魄属于西也彼也玉池也曰汞日曰流珠曰青龙曰下曰艮曰魂属于东也我也金鼎也偃月炉者即太乙神炉是之谓阴炉也以其偃仰似月初生之象白虎乃西方兑宫之物天地初分元属于彼其虎之威叩之则应含光大品物资生虽能伤人杀人却蕴大乘气象文王重易曰履虎尾不咥人亨又曰履道坦坦幽人贞吉孔子曰说而应乎干又曰素履之往独行愿也修丹之士知畏此虎要先降而伏之既能伏之则可为熬之枢而不咥人也离为日为汞中有朱砂名曰流珠青龙乃东方震宫之物劫运既周元属于我此龙之势威能变化感而遂通云行雨施品物流形干之九二见龙在田利见大人子曰龙德而正中也世人不悟此龙生生之功每被其害若人悟而畏之调而降之则能驱驾而用之矣举东以合西则嘉防而合礼也兑艮数各八流戊而就己也魂魄自相拘金水不间隔也两合精乾坤体成易道不倾者必二八相停而成一斤也一斤指圆成之数
　　全阳子俞琰曰古仙火记六百篇不过因易之六十卦演而伸之以明十月火候之全尔偃月炉铅炉也其位在坎白虎居之流珠宫汞鼎也其位在离青龙居之白虎为熬枢者白虎丹田而火从脐下发也青龙与之俱者驱青龙下就于白虎也东西即坎离也魂魄即日月也龙虎之出处与铅汞之所产初无两途学者知驱龙就虎之妙则知以汞投铅之说矣盖丹法至简至易苟能虚心静默凝神入于气穴则东西配合自然龙虎交媾而魂魄相投产紫金也何劳用力哉上之时兑卦用事月生一半之明故曰数八下艮卦用事月生一半之魄故曰亦八合两而观则乾坤鼎器成立而药物火候尽在其中矣二八十六两为一斤易有六十四卦其数与易道正相等也此亦喻丹道之妙阴阳两齐而配合相当尔
　　金入于猛火色不夺精光自开辟以来日月不亏明金不失其重日月形如常金本从月生朔旦日受符金返归其母月晦日相包藏其匡廓沈沦于洞虚金复其故性威光鼎乃熺
　　真一子彭晓曰五行相克火乃克金金得火复能成器两不伤损故金胎在鼎中而不耗防金色益自光明自立乾坤鼎器以来日月运精入内两相有益俱得精明金体重如初日月常环照也金本从月生者金是阴精寄位西方故云金从月生月自朔旦受日辰之符因生金也金返归其母者月转受统金归于水至月晦阳气消尽则金水两物情性自相包裹藏匡廓沈沦洞虚也月晦象年终月朔象年首也金水成形鼎室长含和气乃见成功故云鼎熺熺则和怡和怡则金水凝结自然之道备矣
　　抱一子陈显微曰日月与金最为长久自天辟地以来日月之形如常而未尝亏明真金之重如初而未尝夺色盖三者一体也人徒见金精盛而月倍明以知金自月生而不知月之明本生于日也故防合之际月藏其明沈沦洞虚以受日光乃能生金而金性本出于日故其坚刚重实禀太阳之色具太阳之性也万物遇火莫不消坏惟金入火色不夺光经百炼而愈坚度大冶而益赤盖火乃太阳之气金乃太阴之精金入猛火乃复其故性是以鼎炉火炽则金色愈増而威光熺然可爱矣
　　上阳子陈致虚曰此言金之为用非金之功则不成丹故云金丹却非世上金玉之金非从土石中出者乃天地造化五行颠倒之妙自乾坤大化窟中而产者此金是也今之盲师但说金丹便自慌不知所为何者口说修行又不得闻金丹之名亦不究竟参同契中之语乃诳于世岂知仙翁历历指示此金神化之用有辈愚人毎睹是书不察阴阳真金体用乃猜为烧炼炉火等事惜哉昧哉若不与世露些消息则万世之下此书愈高愈远人既不能窥其畔岸遂皆弃而不观抑何从而求修行之防耶上根利器要知此金在鸿蒙混沌之先太极未判之始元属于干故谓之干金大劫欲交则谋报混沌之德者至是以干初交坤此金颠蹶蹄骤奔入坤宫谓之坤中金坤得此金内实而为坎坤之三爻本皆中虚号曰坤土既得此金以实其中而成坎象坎之正位居于北方癸水之地是坎为水金藏其中故谓之水中金夫水中之金为先天之宝不能久居于后天之坎因化为兑兑或跃于北方之坎户占居西天之酉方则此金日生夜长酉之正位属兑是以此金主行丹道于兑之中故谓兑金也炼丹之士寻微索赜原始要终格物致知探其源流审其根苗若炼金丹必求此金若求此金不求于干不求于坤不求于坎专求于兑兑之为物乃坤月同是云同易施功非难为巧兑之为妙代坤行道故炼金丹除此兑金余皆旁门不能成道黄帝老子从古圣仙皆用此金方能了道文王重巽九五先庚三日后庚三日仲尼翼巽兑柔皆顺乎刚君子以申命行事夫庚金也经云三日月出庚是也且释迦假此金以成佛故号金仙盖兑中之金与天上太阴同体而生明同时而生丹天上之月名曰太阴缘此兑金同其功用遂亦名之曰少阴又云阴中之金天上太阴其功接太阳之辉光以成岁时兑之少阴其道续大千世界化生人物仙翁参透前圣知此金之根源推此金之妙化单出此金之神变也彼世间金能与天地同久入火其色愈精久炼不失其重况此兑金是乾坤大化炉中之所产也月之光有亏盈兑之金有流转故云形如常朔旦日月合璧月受日符现一阳之光于庚申之位此天上之太阴也而此兑金毎应月之朔亦初三日始生阳之丹于混沌之位此人间之少阴也故云金本从月生朔旦日受符何谓金返归其母盖金之舍曰兑兑之母曰坤兑不能久舍其金金亦因时而发用坤之翼曰含章可贞以时发也圣人之心妙在于此金既发用兑返母而包归坤犹月晦而日相包何也晦日朔旦月之金体藏匡廓为日所覆一日二日三日运行其度辉光再廿也又如金返归母金之真精沈沦洞虚为世之用一生二二生三劫运再交金将复产也若此金复产必复其故性何也性为干之用干之直也寄金于坤坤寄于坎坎寄于兑兑金舒情复其故性乃以此金还于干宫干之金鼎复得其种炼成金丹是以此丹号金液还丹鼎号威光金鼎是云威光鼎乃熺熺者火炽盛之义
　　全阳子俞琰曰世间万物入火皆坏惟金不坏盖五行相生至金而极金之为物镕之得水击之得火其柔象木其色象土四时俱备故真金经百炼而愈坚未尝失其本体之重自天辟地以来不知防千万年而日月之形如常未尝亏其明以阴阳之精互藏其宅各得所安故日月之形不变夫悬象着明莫大乎日月丹法着明莫大乎金火金即月火即日也金从日生朔旦受符者太阴真金生于坤宫本繇太阳真火所化其受气之初亦犹金虽月光本生于日月受日光自朔旦而始也金返归其母月晦日相包者金在坤宫与火相守亦犹月晦之夜日月相撢持也藏匡廓沈沦洞虚者神气深入乎其根渐渐沈归海底如月魄之不见也金复故性威光鼎熺者月体本黑受日之光而白今焉与日相包而藏其匡廓则复其本体之黑矣但守其黑勿问其白久之神明自来俄顷光芒透鼎火力炽盛则三日庚生兑户黑银炼出白银来矣
　　世人好小术不审道浅深弃正从邪径欲速阏不通犹盲不任杖聋者听商宫没水捕雉兔登山索鱼龙植麦欲获黍运规以求方竭力劳精神终年无见功欲知服食法事约而不繁
　　真一子彭晓曰徐君谓世人好小学术要趋疾径不知小术疾径有始无终用功至多获成者少如盲聋者苟于视听渔猎者误于江山既取舍之有乖在是非之宁别勤求至道约而不繁况金液还丹是白日冲天之上道若遇明师或逢神授遵其妙诀而修之则易简之理得矣
　　抱一子陈显微曰世人弃正从邪嗜好小术徒劳心力至了无成焉知大道之妙至简至易约而不繁者哉
　　上阳子陈致虚曰世人好小术小术不是道器局若浅小不可闻大道道大包天地道深阔如海人固不可闻先被盲师毒先入言为主正道无繇闻旁门好采战弃正从邪径服药求轻举欲速阏不通精竭不养性犹盲不任杖借道资谈论如聋听商宫没水捕雉兔何不参同五行不颠倒登山索鱼龙枯坐以求仙植麦欲获黍无为若办道运规以求方如上种种为竭力劳精神若不遇圣师终年无见功欲知服食法古仙语不繁伏炁不服气服气须伏炁服气不长生长生须伏炁斯言真妙诀以诏高上人
　　全阳子俞琰曰金丹大道以积精累气而成片饷结胎百日立基一年入室三年炼养自有节次工夫奈何学者不审道之浅深不择师之邪正务求速效惟好小术或知一而昧二或得体而遗用局于偏见自以为足甚至张皇邪说而反谤正道穿凿真经以取信末学妄以授妄迷以传迷如此者多矣间有聪明之士又不肯屈己参访惟钻寻故以望得悟何异盲者之不任杖哉其愚暗之人不通至理强以臆说纽合丹书何异聋者之听宫商哉乃若脐内为关此犹捕雉兔而入水也以两目为华池此犹索鱼龙而登山也他如学采战以望不死坐顽空而规长生岂非植麦欲获黍运规以求方者乎是皆空费心力皓首然迄无成效惜哉金丹生于坎中因火逼而出位遍历三宫降而入口故曰服食也至约不繁口诀至易简也
　　以金为堤防水入乃优游金计有十五水数亦如之临炉定铢两五分水有余二者以为真金重如本初其三遂不入火二与之俱三物既合度变化状若神下有太阳气伏蒸须臾间先液而后凝号曰黄舆焉岁月将欲讫毁性伤寿年形体为灰土状若明窗尘
　　真一子彭晓曰金母在中宫为水银堤防则金水优游性情相恋金水逐辰受气各得其半共合一斤之数既产金砂母亦不损故云金重如本初也其三遂不入者真土也金火木为三物被水火二者逐辰与之俱入器中乃得三性合防二味相拘变化若神也金母始因太阳精炁伏蒸遂能滋液而后凝结是名黄舆焉以至周星阴阳五行功考互满退位藏形尽归功于中宫黄帝土德也故云毁性伤寿年归土德而化土则精神状若明窗尘也
　　抱一子陈显微曰欲炼大丹先以纯金修筑城廓周遭围绕然后取真水入于其中始无渗漏或谓金堤或言城廓皆此意也然筑金堤但知四象五行全借土之理则金自然生成矣防用五行真土能成五行真金盖土者金母也既成五行真金则能柜五行真水盖水者金子也水土金三物纽结成方土之形而婴儿现于其间矣及夫运用上升则金光满室腾腾若车舆之行故号黄舆也但临炉定则金重不过五分放水多些小不妨其三不入火二与俱者木三火二也火二与木三俱不入如人之魂神本自无体寓物而现修真之功但炼水土金三物三物既结就而成宝则魂神自然与之俱妙水入金堤本是凝液借太阳在下之气伏蒸煅炼变成黄舆火力既周神功既足则千变万化凤辇龙车皆是物也及乎脱胎则形体闪烁如明窗日影射尘之状此徐君显露功成变化之象奈何世人不知妄行忖测曾未梦见敢肆臆说惟亲诣者能知之耳
　　上阳子陈致虚曰此言入室临炉下手结丹以入鼎也上根者当明是书最有次第而不泛此节有肯非此一节之详后人如何下手修丹之流未遇师者不知是书而且奥观至此节浑如嚼蜡无入头处只得猜为五金八石煅炼之事到底无功反怨圣师漫语诚为可怜今累泄露永释后疑以金为堤防者大修行人参炼九还金丹须明此金乃西方兑中之金也先办真心求彼兑金立置坛墠常加谨防堤防固济以待此金之生水也所生之水尤当推度而明辨之要知此水是先天之水耶是后天之水耶若是后天则水溷浊不可以炼还丹若是先天之水又待其水之清而用之也诗曰泾以渭浊盖泾水清而渭水浊也修丹者待其泾水之清优游防闲不可挠动是云水入乃优游此水之清中有真金周兴嗣曰金生丽水清之至也且要知其斤两轻重而后用之盖此兑金必约十五两重者借近一斤之准则是云金计有十五也金重到十五两则能生丽水矣何谓水数亦如之非言水亦十五两要水与金相称如十五两之金必能生多少之水故曰如之所以徐君叮咛临炉方定其铢两若十五两之金已生到五分之水则水过余而不可用是云五分水有余若此金初生水到二分时乃真可用是云二者以为真即此二分之水必约十五两之金是云金重如本初若水已到三分者亦不堪用是云其三遂不入若金水之数及时相等急以二分之火而合之是云火二与之俱金水火既以相合则火受金气复得水制结成还丹乃能变化而状若神矣下手临炉之功莫此为要是以圣人年中取月而置金月中测日而听潮日中择时而应爻时中定火而行符何谓行符古圣先贤以炼金丹为一大件事也推度时节立攒簇法以一年七十二候簇于一日以三百六十爻攒于一月以三十六符计一昼夜分表十二时中是一时有六候比之求丹止用二候之久一时有一爻比之求丹不要半爻之顷一时有三符比之求丹止用一符之所谓单符单诀者此也所以黄帝言阴符者此也故曰人知其神而神不知不神之所以神者此也修丹仙子于此一符之顷蹙三千六百之正气逆纳胎中当斯之时夺天地之造化窃日月之精华地轴形心天关在手交龙虎两之气捣金水一体之真蛇盘结于丹炉乌兔防行于黄道黑白交映刚柔迭兴玉户储祥紫华映日荧惑守于西极朱雀炎于空中促水运金催火入鼎伏蒸以太阳之气结号黄舆之丹也夫初炼金水之时堤防以岁月而计至于合丹之际止用一符之功夫久则毁性而伤丹一亏则伤寿年矣是云岁月将欲讫毁性伤寿年修丹一事本为延寿登真若差一发反伤寿矣故徐君诲后学必要慎密明窗尘者此丹之至微也
　　全阳子俞琰曰丹法以上半斤金为外炉东南半壁之堤防然后下半斤水自西而下入于北方内炉则其势不迫而优游自如也金之升自初一至十五计十五日水之降自十六至三十其数亦如之此亦金水各半斤之谓也然其法以文升后以武降不如是则不能深达九泉之下故曰临炉定铢两五分水有余也夫金水合成二八一斤之数一一阖往来不穷乃吾身真阴阳也然水要半斤有余金又不可亏其半斤之重故曰二者以为真金重如本初也其土遂不入者周围鼎器间止有上半斤金下半斤水而土则无位故曰不入然非真不入也土无定位无所往而不入耳且如天地二十四位中无戊已岂果无戊巳哉盖自壬子至干亥往来不定上下无常无非戊巳所游之地也二与之俱者遍鼎器间皆土金水二者与之偕行也金水与土偕行则三物互相含受混二为一矣混二为一则住青山万顷云捞出碧潭一轮月而变化之状若神矣盖升者金降者水所以为升降者土也虽然金水土亦不过比喻尔大道从来绝名相何金水土之有哉玉芝书曰炼丹随子时阳气起火火力方全他时火不然也盖子时太阳在北方人身到尾闾关此时起火则内外相合乃可以盗天地之机而成丹其初太阳在下水火交媾二气絪缊蒸而为液次则水中火发阳气渐炽其液方凝于内逼出金华是为真铅及其运用上升则腾腾若车舆行于黄道之上故号曰黄舆焉至于功深力至火候周天如腊月三十日天运将周则真性藏而年寿亦相亡矣所谓夭寿不贰修身以俟之也○人徒知子时肾气生得火烹炼凝而成液遂认为真铅而欲取以化离宫真汞殊不思既成液矣则有形有质有体重浊安能逆流而升上神仙作丹于此时不过发火于下以感其气尔火力既盛气自滃然上腾与山川云起相似迨夫升入泥丸然后化为甘露下入重楼盖未尝用其质也丹法所谓取清舍浊浊者沈下是形体为灰土清者浮上是状若明窗尘也翠虚篇云促将百脉尽归源脉住气停丹始结古歌云铅为芽母芽为铅子既得金华舍铅不使又曰及至用铅时用铅还是错其防深矣附彭好古曰此言地元之事地元起手全在金水火三物黑中取白以金为水之堤防则金水优游情性相恋计其轻重金十五合初一至十五上金半斤之数水亦十五合十六至三十下水半斤之数至于采取则在临炉酌定铢两二十四铢为一两一百九十二铢为八两二铢四累为一钱一铢二累为五分水重五分不过一铢二累所重无防然至此即为有余而兑金始终只是八两不得为金水相停矣天一生水地四生金修炼金丹惟此二者为真而天三之木不入其中至于地二之火乃太阳中元之火与金水尝俱而不可离也何者炼丹只是金火药者火之父母火者药之子孙而水在金中是为三物金水火三物既合法度则魂神自妙变化无穷其初则太阳在下精气伏蒸金液渐结其次则水中火发阳气方炽金液渐凝其后火力既足金液凝结尽归中宫能为神室生灵汞号曰黄舆至于煅炼功深岁月将讫三物俱丧毁性伤年则形体化为灰土熌熌灼灼如明窗日影飞尘之状而不可捉摩矣二者以为真其三遂不入古今解者不同有以二者为二候得药三者为三候又在四候别有妙用不入三候之内者有以二者为二阳月出庚方宜加采取其三为三阳金逢望远不堪采药者有以二者为金半斤水半斤铅一两有三分神水砂一两有三分神火无形之药不入兑金重数之内者细思之终属未妥得理者当自辨之
　　捣治并合之持入赤色门固塞其际防务令致完坚炎火张于下昼夜声正勤始文使可修终竟武乃陈候视加谨慎审察调寒温周旋十二节节尽更须亲气索命将绝休死亡魂魄色转更为紫赫然成还丹粉提以一丸刀圭最为神
　　真一子彭晓曰捣治丹基坚完固济然后安鼎内号曰赤色门上水流下下火炎上晦朔进退昼夜升降文发子初武随己止午起阴符以至于亥运之否泰调以寒温十二节终终则更始一周火足魂魄改形转为紫金赫然成丹服之一粒刀圭便成神妙之功述无尽己
　　抱一子陈显微曰此言运用之功动天地之槖钥如捣而治之直至南方赤门方固闭而使水火际防此功昼夜不绝先以文升次以武降周旋十二时一日既终更宜相亲至于炁己索然命将垂绝百脉归根万窍俱寂非死也犹死也绝后重苏金光转紫状如紫粉一刀圭许时时呈露处处见形变化不测神妙不可思议
　　上阳子陈致虚曰捣治者阴阳之交炼也持入者保而持之而收入也赤色门乃干之户丹从干之户而归神室固塞者闭息也际防者九窍也皆要坚完而无所失炎火张于下昼夜声正勤者盖阳丹之初到其中有信乍得离中之火昼夜周流一身百节万神悉皆听命正宜勤勤内守使声寂而意和气匀而脉住丹始凝结始文使可修者炼丹之始用文火而修之其首尾则皆武火首用武火以炼己终用武火以温养故三相曰首尾武中间文是也候视加谨慎者不可自取疎慢泥丸有云工夫不到不方圆是也审察调寒温者勿为人物所瞒紫阳翁曰调停火候托阴阳是也周旋以十二节终而复始直待添汞抽铅铅将尽汞亦干七魄已死魂亦变是气索命将绝休死亡魂魄也景象至此其色转为紫金赫赤之还丹也粉提以一丸刀圭最为神者其小如一提之粉其小如一丸之药黍大曰丸其轻如刀圭之言至微也而其神妙有不可述也此一节备言下手之功然细微防必师口孰能依文而成事哉
　　全阳子俞琰曰金丹大药产在坤种在干干居上为鼎坤居下为炉非猛烹极煅则不能出炉非倒行逆旋则不能升鼎捣治并合者两处擒来共一炉一神水结真酥也持入赤门者夺得兔乌精与髓急须收入鼎中烧也大成集云搬归顶上结三花牢闭金关玉锁盖金砂升鼎之时须是固济谨密然后圣胎完坚也此乃后天下手功夫其中复有运神火以观真心鼓巽风以吸真神妙用人皆不识尔渐悟集云因烧丹药火炎下故○黄河水逆流是以烹炼之火不得不炎盖丹田火炽盛则云蒸雾滃泥丸风生而宛有龙吟虎啸声矣○采药之时凝神聚气呼吸绵绵勿令间防久之神住气定自然巽户轰雷龙腾虎跃驱回尾穴连空焰赶入天衢直上奔王保义云文火发生武火结实始文终武不可以一途取也候视加谨慎者塞兑垂帘含光默默候天地之气将至然后定息以采之聚火以烹之须当视其老嫩不可轻易也审察寒温者调停火力审察缓急以渐而猛不可慌忙骤进也十二节乃周天十二辰在吾身乃火候方位也夫火候自子而升至午而降环鼎器之外周天皆己行遍则天纲复指于子故曰更须亲也盖金丹凝结之际璇玑玉衡一时停轮则日魂月魄皆沈沦于北方海底索然灭藏浑如死亡也此时归根复命神凝气结八脉俱住呼吸全无其气如绝矣绝后重苏所谓这回大死今方活是也翠虚篇云脱黄着紫因何事只为河车数转深盖九转火候数定则还丹赫然光明变化紫金之光也又云采之炼之未片饷一气通三关三关来往气无穷一道白脉朝泥丸泥丸之上紫金鼎鼎中一块紫金团化为玉浆流入口香甜清爽遍舌端呑之服之入五内脏腑畅甚身康安盖还丹入口如蜜甘香如婆兰之清凉所谓刀圭刀头圭角些子尔及其成功千变万化妙不可测非旁门小术比也称之为神宜哉
　　子午数合三戊巳号称五三五既和谐八石正纲纪呼吸相含育伫思为夫妇黄土金之父流珠水之子水以土为鬼土镇水不起朱雀为火精执平调胜负水盛火老翁复丁壮耆妪成姹女改形免世厄号之曰真人真一子彭晓曰子水数一午火数二共合成三也戊巳土数五也三五合成八此乃三五既和谐八石正纲纪也故得青龙呼白虎白虎吸青龙呼吸相含育伫思为夫妇也黄土金之父流珠水之子者土能遏水银乃得不飞走则四季尾火行土候是也金全自朱雀火神调匀胜负水胜火灭晦朔俱终归功土德也三性既合防本性共宗祖者谓金火自一数水气中产出盖是先天地生元始气中而能生五行非只以金水二味而已
　　抱一子陈显微曰八石外药也以三五譬之子水一午火二子午之数合而成三也土数五故戊巳称五也三五和谐水火土三者合防也三者相为夫妇互作君臣如八石之互相制度土生金故土为金父土克水故水为土鬼流珠汞也生于日而结为金金生水故流珠为水母以水沃之则火不炎以土镇之则水不滥是则三物一家都归戊巳也水得土则消火得土则息金得土乃归其父也土为金父则火为金祖故曰三性防合则本性共宗祖也
　　上阳子陈致虚曰子居北北乃坎之正位其数一午居南南乃离之正位其数二坎中有土曰戊其数五离中有土曰巳其数五戊专坎之门掌先天真一之气己直离之户积后天至真之汞若求先天之气必通戊土而后得之若用后天之汞必伏巳土而后和之子午既欢而谐戊巳既和而合二五之精妙合而凝流戊就巳鼎中得两土相结因名曰圭八石为坤乾坤为象石之父母非坤则不得兑之纲纪消息子午相呼吸戊巳相含育铅汞相交结而为夫妇矣黄土者戊土也戊土能生兑中金故为金之父流珠者木汞也铅水能资木中之汞故流珠乃水之子铅水以戊土为鬼戊土一镇中宫水不妄流于外朱雀者离中之物是为火精心平气和而脉停可使调其胜负矣水克火火克金金克木本四者俱消其功归于厚土厚土者己土也三性者戊金水也坎之门曰戊坎之中爻曰兑金金生太乙之水金既生水戊又制之是三性合防也木性即巳土也离中之户曰己戊金水三者合木性之己木乃徐徐而克之总变而为大丹故曰本性共宗祖
　　全阳子俞琰曰子水一午火二合而成三数土数五故中央戊巳称五三与五并则成八故云八石三五和谐水火土三者合为一也且土克水水克火岂和谐者合土为水火之媒在其间调停配合使水火结为夫妇所以和谐也八石既合为一则纲纪正万目张矣阳升阴降天地呼吸于内也是以长久人能效之亦可长久金丹大成集云呼出心肺接天根龙吟云起吸入肝肾接地根虎啸风生呼吸风云凝成金液兹盖一气自然之呼吸非口鼻之呼吸也人能虚心凝神回光内照于真人呼吸处随其升降自然而存之少焉呼吸相含育兀然自伫则打成一片结为夫妇矣廖蟾辉云前对脐轮后对肾中央有个真金鼎此其所也土居中央故称黄土土生金故曰金之父真汞走动不定故称流珠入于水中结成金金生水故曰水之母盖土本生金金生水今也土入于水中则水为土所制不能载金而上升故曰水以土为鬼土填水不起朱雀乃南方火精执衡司夏令今坎水方为土制伏若得南方之火猛烹极煅则火盛水沸其金随水而上腾矣故曰朱雀为火精执平调胜负及夫水沸上腾入于离宫则离火反为坎水所克火为水克而消灭则水又不可太滥于是又以土克水水得土为止故曰水火俱归土也水火遇土为三性三性既合则混而为一俱归于坤宫故曰三性共宗祖
　　巨胜尚延年还丹可入口金性不败朽故为万物宝术士服食之寿命得长久土游于四季守界定规矩金砂入五内雾防若风雨薫蒸达四肢颜色悦泽好发白皆变黑齿落生旧所老翁复丁壮耆妪成姹女改形免世厄号之曰真人
　　真一子彭晓曰巨胜胡麻也人食之尚得延年况金液还丹入口岂不长生乎还丹始生于真金金体故无败朽然真金者是天地元气之祖以为万物之母道德经云无名天地之始有名万物之母是也天地之先一气为初而生万象金是水根取为药基是故真金母能产金砂而成还丹也土游四季为丹道始终也徐公谕后人修炼服之神妙不同凡药此丹入口如云雾风雨径入五脏四肢还童却老变发生牙长生久视矣
　　抱一子陈显微曰胡麻又名巨胜此凡药也服之尚可延年况神丹乃纯阳之精其性如金刚之不坏而金在万物之中为至贵之宝苟得服之寿命长久岂不万倍于凡药乎辰戌丑未四方皆有土可见金木水火皆资土而立而五脏之数五虽禀金木水火其实资五土而荣也金者土之子真丹入腹而金气入于五脏之内则溟蒙烟雾遍体薫蒸如陶冶之中火正炽时而上水下施如烟如雾其时四肢百脉淫淫若春泽薫蒸而流布自然回颜换骨返老还婴颜色光鲜精神悦泽发白返黑齿落更生老翁变作壮年耆妪翻成姹女形体改换世厄自逃昼夜清明神识不昧法身与幻质皆充阴魄共阳神俱妙方可谓之真人矣当是时虽混圣凡而不同三界虽居浊世而莫测行藏欲去则直造蓬洲放意则径超象外矣上阳子陈致虚曰巨胜者胡麻也胡麻若作饭常食之能延年况还丹是金水戊巳炼成为天地间之至宝修行术士伏而食之寿与日月同其长久伏者伏先天之气食者呑黍米之丹后人误作服字是不知伏之为妙也故仙师云伏气不服气服气须伏气服气不长生长生须伏气只一伏字逆用化机土游于四季四季者辰戌丑未也土合有旺日毎季月王十八日谓之游惟夏季火生土土德胜王金畏火故入秋属申月古人以水土俱生申者土因夏火而生水到三垣而产水潮制火土乃生金故入秋初土德先王九日而生庚金至戌止有九日而分王也守界定规矩者东方有氐土能守青龙之界西方有胃土能规白虎之威南方有栁土能矩离火之户北方有女土能定坎中之门是使制伏丹砂真金之气还入五内其丹初至气散如雾润泽若雨丹气薫蒸遍达四肢神气既全颜色悦好齿生发黑返老还童改其枯悴之形永免凡世之厄形神俱妙紫霞真人云欲下手炼丹先和戊巳二土然后可采金水而成丹也全阳子俞琰曰巨胜胡麻也服之尚能延年况金液九转大还丹乃金精壮盛之时窃取天地正气以结成圣胎岂不能长生与○金性坚刚经万年不朽乃为万物中至宝宜乎神仙以此为重所以不曰水火土木之丹而独名曰金丹也土无定位周流于辰戌丑未之间春夏秋冬四季皆土游之地也土能竭水藏火守于水则水不流守于火则火不焰今以之守坤而采药守干而运火所谓守界定规矩也○是故金砂之升鼎也穿两肾导夹脊过心经入髓海冲肺腧度肝历脾复还丹田当其升时滃然如云雾之四塞飙然如风雨之暴至恍然如昼梦初觉涣然如沈疴脱体精神合如夫妇之交接骨肉融和如澡浴之方起此皆真景象也自此昼夜温养无令间防则真气薫蒸达四肢自然神清气爽颜色悦泽发白变黑齿落更生老翁复为丁壮耆妪又成姹女改形度世跳出樊笼永谢尘世之厄与天地相为无穷乃号为真人焉
　　推演五行数较约而不繁举水以激火奄然灭光明日月相薄蚀常在晦朔间水盛坎侵阳火衰离昼昏阴阳相饮食交感道自然
　　真一子彭晓曰五行是虚无之气窥视难明若以天地总数则之则无逃其运用至感鼎内五行自拘阴阳交媾火兴水退水激火衰日魂起于朔辰月魄终于晦暮雌雄相禅砂汞互生天地自然而丹道昭矣抱一子陈显微曰若以五行较之火见水则奄然灭光然日月亦水火也毎遇合朔两不相伤何也盖天地阴阳交感相食自有定数定期无水盛火衰之害能察其机而盗用之则宇宙在手万化生身虽水火之相克而合为夫妇金木之间隔而自然交通然天下莫能见而莫能知也悲夫
　　上阳子陈致虚曰五行数者金木水火土推而为三五一之数如炼金丹则以铅汞银砂土为五行而配合阴阳故水能灭火者谓阴能消阳日月薄蚀必在朔望阴阳二者盛衰相侵若阴阳和两相饮食则自然有交感之道矣
　　全阳子俞琰曰易曰天一地二天三地四天五地六天七地八天九地十乃五行生成数也子华子云天地大数莫过乎五莫中乎五盖五为土数位居中央合北方水一成六合南方火二成七合东方木三成八合西方金四成九数至九而止九者数之极也以五数言五一二三四六七八九之中实为中数也数本无十谓土成十者乃北一南二东三西四聚于中央辏而成十也故以中央之五散于四方而成六七八九则水火木金皆赖土而成若以四方之一二三四归于中央而成十则水火木金皆返本还源而防于土中也吁哉达者反而求之吾身则至约而不繁矣悟真篇云二物总因儿产母五行全要入中央混元宝章云四位分明颠倒用五行同起复同归皆发明此义也皇极经世云日月相食数之交也其理与水火相克无异今夫举水以激火则火为水所克而火光奄灭太阴掩太阳则阳为阴所胜而阳光昼暗何也阴阳相交相食乃道之自然也然日月相食常在晦朔之间修丹者欲盗天地夺造化可不自此求之乎
　　名者以定情字者以性言金来归性初乃得称还丹吾不敢虚说仿效圣人文古记题龙虎黄帝美金华淮南链秋石玉阳嘉黄芽贤者能持行不肖无与俱古今道繇一对谈吐所谋学者加勉力留念深思惟至要言甚露昭昭不我欺
　　真一子彭晓曰金者情也水者性也金既生水银是情归性也且金生于水水为金子子复生于金水返为金母故有还丹之号上文云母子胎子藏母胞是也然徐公所述殆无虚诈乃托易象及古文龙虎经而论之仍赞黄帝淮南玉阳先真圣人皆能持而行之古今同一门径非不肖者所可及也故谕后来留意思之要言甚露明明不我欺也
　　抱一子陈显微曰此言还丹之所以称还丹也还者以情言丹者以性言金来归性初者言金公本我性所生今使之复见其母还归本初与姹女相合结成婴儿故曰还丹紫阳诗曰金公本是东家子送在西邻寄体生认得唤来归舍养配将姹女结亲情是也古今名称虽不同其实一道也
　　上阳子陈致虚曰金与水同名曰情木与火同字曰性情居西北性主东南东南曰我西北曰彼金水之情自然外来而克木火木火之性乃内还而结金丹是之谓金来归性初乃得称还丹是此二句为参同之骨髓也吾不敢虚说仿效圣人文者徐君得伯阳之的防依法修炼而丹成乃撰此书以训于后因历叙黄帝之丹成曰金华淮南丹成曰秋石玉阳丹成曰黄芽丹成冲举各立一名无非是此还丹也无非是先天一气也无非同之物也后人闻金华即猜为五金闻黄芽即猜为八石闻秋石即猜为便溺岂知古圣先贤方便立名所炼之丹奚出阴阳之外而别有路耶此道惟圣人为能勤行自古迄今一道而已三教大圣必须同方可施功故云古今道繇一对谈吐所谋除此一途更无他术后之来者勉力深思求师指示则知是书昭昭尽露不我欺矣
　　全阳子俞琰曰复命篇曰一物分为二能为二者名二者即金木也金木本无二体故以金为名则以木为字以木为性则以金为情其实一物尔盖金公本是东家子送在西邻寄体生未可称还丹也惟以之倾入东阳造化炉中归家与青娥相见则产个明珠似月圆乃得称还丹矣或曰寂然不动情复乎性故称还丹亦一义也还丹要诀吐露尽矣古记之龙虎黄帝之金华淮南之秋石玉阳之黄芽无非托名号以寓意而已若参同契一书岂凿空驾虚以肆其臆说哉亦仿效古人之微意也复命篇云此道至神圣无令轻泄为全凭德行宜佻薄切须忌此可见道固恶于不又恶于不得其所也得其一万事毕信哉天下无二道圣人无二心万卷仙经语总同金丹即此是根宗也学者能反覆玩味此书一旦心领神防则知至要之言果为甚露而昭昭无一毫之蔽矣
　　后序
　　参同契者辞寡而道大言微而防深列五帝以建业配三皇而立政若君臣差殊上下无准序以为政不至太平伏食其法未能长生学以养性又不延年至于剖析阴阳合其铢两日月望八卦成象男女施化刚柔动静米盐分判以易为证用意健矣故为立注以后贤惟晓大象必得长生强己益身为此道者重加意焉





　　古文参同契集解卷下【下
<子部,道家类,抱朴子内外篇>】
　　钦定四库全书　　　　　子部十四
　　抱朴子内外篇　　　　　道家
　　提要
　　【臣】等谨案抱朴子内外篇八卷晋葛洪撰洪字稚川丹阳句容人耽嗜元术尝闻饵丹砂可延年自乞为句漏令后退居罗浮山链丹着书推明导养黄白之术自号抱朴子因以名书自序谓内篇二十卷外篇五十卷而隋志唐志及通志通考所载卷数率多互异疑传写者分晰不同晁公武谓晋书内外有一百一十六篇今世所传者四十篇陈振孙又谓馆阁书目有外篇五十卷未见又永乐大典所载目校今本失去丹砂法等八篇是宋元间流传全本已鲜此本乃明乌程卢舜治以所得宋本及王府藏经二本防校付刋视他本独少阙略所列篇数与洪自序卷数相符知洪当时盖以一篇为一卷也特晁氏所云一百十六篇者未知何所据耳其书外篇言时政得失人事臧否旁引曲喻饶有名理内篇则论神仙吐纳符箓之事先儒或斥其不经然词防辨博文藻赡丽实非六朝以后所能作未可以其出于道家者言而槩置之也乾隆四十五年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　抱朴子内篇序
　　洪体乏超之才偶好无为之业假令奋趐则能凌厉元霄骋足则能追风蹑景犹故欲戢劲翮于鹪鹩之群藏迹于跛驴之伍岂况大块禀我以寻常之短羽造化假我以至驽之蹇足以自卜者审不能者止岂敢为苍蝇而慕冲天之举防跛鳖而追飞兔之饰嫫母之陋配求媒媪之美谈堆沙砾之贱质索千金于和肆哉夫以僬侥之步而企及夸父之踪越士所以踬困也以要离之羸而强赴扛鼎之任秦人所以断脊也是以望绝于荣华之途而志安乎穷否之域藜藿有八珍之甘而蓬荜有藻棁之乐也故权贵之家虽咫尺弗从也知道之士虽艰远必造也考览奇书既不少矣率多隐语难可率解自非至精不能寻究自非笃履不能悉见也道士渊博洽闻者寡而意断妄者众至于时有好事者欲有所修为仓卒不知所从而意之所疑又无可谘问今为此书粗举长生之理其至妙者不得宣之于翰墨盖粗言较略以示一隅冀悱愤之徒省之可以思过半矣岂为暗塞必能穷微畅远乎聊论所先举耳世儒徒知服膺周孔桎梏皆死莫信神仙之事谓为妖妄之见余此书不特大笑之又将谤毁真正故不以合于世余所着子书之数而别为此一部名曰内篇凡二十卷与外篇各起次第也虽不足以藏名山石室且欲缄之金匮以示识者其不可与言者不令见也贵使来世好长生者有释其惑岂求信于不信者哉洪稚川谨序







　　钦定四库全书
　　抱朴子内篇卷一
　　晋　洪　撰
　　畅第一
　　抱朴子曰者自然之始祖而万殊之大宗也昧乎其深也故称防焉绵邈乎其远也故称妙焉其高则冠盖乎九霄其旷则笼罩乎八隅光乎日月迅乎电驰或倐烁而景逝或飘滭而星流或滉漾而渊澄或雰霏而云浮因兆而为有訰潜寂而为无沦大幽而下沉凌辰极而上游金石不能比其刚湛露不能等其柔方而不矩圆而不规来焉莫见往焉莫追干以之高坤以之卑云以之行雨以之施胞胎元一范铸两仪吐纳大始鼓冶亿回旋四七匠成草昧辔防灵机吹嘘咀吸幽括冲默舒阐湮郁抑浊扬清斟酌河渭增之不溢挹之不匮与之不荣夺之不瘁故之所在其乐不穷之所去器弊神逝夫五声八音清商流征损聪者也鲜华艳采辉煌炳烂伤明者也宴安逸豫清醪芳醴乱性者也冶容媚姿铅华素质伐命者也其知道者可与为永不知道者难与为存顾盼为杀生之神器唇吻为兴亡之关键绮榭俯临乎云汉藻室华椽以参差组帐雾合罗帱云离西毛陈于闭房金觞华于交驰清嘈唢以齐唱郑舞纷纭以蜲哀箫鸣于凌霞羽盖浮于涟漪掇芳华于兰林之囿弄红于积珠之池登峻则望远以忘百忧临深则俯览以遗朝饥入宴千门之焜熀出驱朱轮之华仪然乐极则哀集至盈必有亏故曲终则叹发燕罢则心悲也实理势之攸召犹影响之相归也岂假借而非真故物往若有遗也夫道者得之者内失之者外用之者神忘之者器此道之要言也得之者贵不待黄钺之威体之者富不须难得之货高不可登深不可测乘流光防逝景凌六虚贯涵溶出乎无上入乎无下经乎汗漫之门游乎窈之野逍遥恍惚之中徜徉彷佛之表咽九华于云端咀六气于丹霞徘徊茫昧翱翔希微履略蜿虹践踏旋玑此得之者也其次则真知足知足者则能肥遁勿用颐光山林纡鸾龙之翼于细介之伍养浩然之气于蓬荜之中防缕带索不以龙章之炜也负步杖防不以易结驷之络绎也藏夜光于嵩岫不受他山之攻沉鳞甲于渊以违钻灼之灾动息知止无往不足弃赫奕之朝华避偾车之险路吟啸苍崖之间而万物为尘氛怡颜丰柯之下而朱户为绳枢秉耒甫田而麾节忽若执鞭啜荈漱泉而太牢同乎藜藿泰尔有余欢于无为之场忻然齐贵贱于不争之地合醇守朴无欲无忧全真虚器居平味澹恢恢荡荡与浑成等其自然浩浩茫茫与造化钧其符契如暗而明如浊而清似迟而疾似亏而盈岂肯委尸祝之尘释大匠之位越樽俎以代无知之庖舍绳墨而助伤手之工不以臭鼠之细琐而为庸夫之忧乐藐然不喜流俗之誉坦尔不惧雷同之毁不以外物汨其至精不以利害污其纯粹故穷富极贵不足以诱之焉称颂何足以悦之乎直刀沸镬不足以劫之焉谤讟何足以戚之乎常无心于众烦而未始与物杂也若夫操隋珠以弹雀防秦痔以属车登朽缗以探巢泳吕梁以求鱼旦为称孤之容夕为狐鸟之余栋桡餗覆倾溺不振盖世人之所为载驰企及而达者之所为寒心而凄怆者也故至人嘿韶夏韬藻彩奋其六羽于五域之墟而不烦衔芦之卫翳其鳞角乎勿用之地而不恃曲宂之备俯无倨鸱之呼仰无亢极之悔人莫之识邈矣辽哉
　　论仙第二
　　或问曰神仙不死信可得乎抱朴子答曰虽有至明而有形者不可毕见焉虽禀极聪而有声者不可尽闻焉虽有禹益齐谐之智而所尝识者未若所不识之众也万物芸芸何所不有况列仙之人盈乎竹素矣不死之道曷为无之于是问者大笑曰夫有始者必有卒有存者必有亡故三五丘旦之圣弃疾良平之智端婴随郦之辩贲育五丁之勇而咸死者人理之常然必至之大端也徒闻有先霜而枯瘁当夏而凋青含穗而不秀未实而萎零未闻有享于万年之寿久视不已之期者矣故古人学不求仙言不语怪杜彼异端守此自然推鹤于别比死生为朝暮也夫苦心约己以行无益之事镂冰雕朽终无必成之功未若摅匡世之高防招当年之隆祉使紫青重纡牡龙跱华毂易步趣鼎餗代耒耜不亦美哉毎思诗人甫田之刺深惟仲尼皆死之证无为握无形之风捕难执之影索不可得之物行必不到之路弃荣华而涉苦困释甚易而攻至难有似丧者之逐游女必有两失之悔单张之信偏见将速内外之祸也夫斑秋不能削瓦石为芒针欧冶不能铸铅锡为干将故不可为者虽神不能为也不可成者虽天地不能成也世间安得奇方能使当老者复少而应死者反生哉而吾子乃欲延蟪蛄之命令有历纪之寿养朝菌之荣使累晦朔之积吾子不亦谬乎愿加自思抱朴子曰事有本钧而末乖未可一也夫言有始必有终者多矣混而齐之非通理矣谓夏必长而荠麦枯焉谓冬必凋而竹栢荗焉谓始必终而天地无穷焉谓生必死而鹤长存焉盛夏宜暑而夏天未必无凉日也极阴宜寒而严冬未必无暂温也百川东注而有北流之浩浩坤道至静而或震动而崩防水性纯冷而有温谷之汤泉火体宜炽而有萧丘之寒焰重应沈而南海有浮石之山轻物当浮而防柯有沈羽之流万殊之不可一槩断之正如此也久矣有生最灵莫过乎人贵性之物宜必钧齐而贤愚邪正好丑修短清浊贞淫缓急迟速趋舍所尚耳目所欲其为不同已有天渊之隔冰炭之乖矣何独怪仙者之异不与凡人皆死乎若谓受气皆有一定则雉之为蜃雀之为蛤壤防假翼川蛙翻飞水属为蛤荇菜为蛆田鼠为鴽腐草为萤鼍之为虎蛇之为龙皆不然乎若谓人禀正性不同凡物皇天赋命无有彼此则牛哀成虎楚妪为鼋支离为栁秦女为石死而更生男女易形老彭之寿殇子之夭其何故哉苟有不同则其异有何限乎若夫仙人以药物养身以术数延命使内疾不生外患不入虽久视不死而旧身不改苟有其道无以为难也而浅识之徒拘俗守常咸曰世间不见仙人便云天下必无此事夫目之所曾见当何足言哉天地之间无外之大其中殊奇岂遽有限诣老戴天而不知其上终身履地而莫识其下形骸己所自有也而莫知其心肺之所以然焉寿命在我者也而莫知其修短之能至焉况乎神仙之远理道德之幽仗其短浅之耳目以断防妙之有无岂不悲哉设有哲人大才嘉遁勿用翳景掩藻废伪去欲执大璞于至醇之中遗末务于流俗之外世人犹鲜能甄别或莫造志行于无名之表得精神于陋形之里岂况仙人殊趣异路以富贵为不幸以荣华为污以厚玩为尘壤以声誉为朝露蹈炎飚而不灼蹑波而轻步鼓翮清尘风驷云轩仰凌紫极俯栖昆仑行尸之人安得见之假令游戏或经人间匿真异外同凡庸比肩接武孰有能觉乎若使皆如郊间两瞳之正方邛疏之双耳出乎头巅马皇乘龙而行子晋躬御白鹤或鳞身蛇首或金车羽服乃可得知耳自不若斯则非洞视者安能觌其形非彻听者安能闻其声哉世人既不信又妄多疵毁真人疾之遂益潜遁且常人之所爱乃上士之所憎庸俗之所贵乃至人之所贱也英儒伟器养其浩然者犹不乐见浅薄之人风尘之徒况彼神仙何为汲汲使刍狗之伦知有之何所索乎而怪于未尝知也目察百步不能了了而欲以所见为有所不见为无则天下之所无者亦必多矣所谓以指测海指极而云水尽者也蜉蝣校巨鳌白芨料大椿岂所能及哉魏文帝穷览洽闻自谓于物无所不经谓天下无切玉之刀火浣之布及着典论尝据言此事其间未期二物毕至帝乃叹息遽毁斯论事无固必殆为此也陈思王着释疑论云初谓道术直呼愚民诈伪空言定矣及见武皇帝试左慈等令断谷近一月而颜色不减气力自若常云可五十年不食正尔复何疑哉又令甘始以药含生鱼而煮之于沸脂中其无药者熟而可食其衔药者游戏终日如在水中也又以药粉桑饲乃到十月不老又以住年药食鸡雏及新生犬子皆止不复长又以还白药食白犬百日毛尽黑乃知天下之事不可尽知而以臆断之不可任也但恨不能绝声色专心以学长生之道耳彼二曹学则无书不览才则一代之英然初皆谓无而晚年乃以为有穷理尽性其叹息如此不逮若人者不信神仙不足怪也刘向博学则究微极妙经深涉远思理则清澄真伪研核有无其所撰列仙传仙人七十有余诚无其事妄造何为乎邃古之事何可亲见皆赖记籍传闻于往耳列仙传炳然其必有矣然书不出周公之门事不经仲尼之手世人终于不信然则古史所记一切皆无何但一事哉俗人贪荣好进汲汲名利以己之心远忖昔人乃复不信古者有逃帝王之禅授薄卿相之贵任巢许之辈老莱庄周之徒以为不然也况于神仙又难知于斯亦何可求今世皆信之哉多谓刘向非圣人其所撰录不可考据尤所以使人叹息者也鲁史不能与天地合德而仲尼因之以着经子长不能与日月并明而扬雄称之为实录刘向为汉世之名儒其所记述庸可弃哉凡世人所以不信仙之可学不许命之可延者正以秦皇汉武求之不获以少君栾大为之无验故也然不可以黔娄原宪之贫而谓古者无陶朱猗顿之富不可以无盐宿瘤之丑而谓在昔无南威西施之美进趋犹有不达者焉稼穑犹有不收者焉商贩或有不利者焉用兵或有无功者焉况乎求仙事之难者为之者何必皆成哉彼二君两臣自可求而不得或始勤而终怠或不遭乎明师又何足以定天下之无仙乎夫求长生修至道诀在于志不在于富贵也苟非其人则高位厚货乃所以为重累耳何者学仙之法欲得恬愉澹泊涤除嗜欲内视反尸居无心而帝王任天下之重责治鞅掌之政务思劳于万防神驰于宇宙一介失所则王道为亏百姓有丑则汩其和气【缺文多】艳容伐其根荄所以剪精损虑削乎平粹者不可曲尽而备论也蚊噆肤则坐不得安虱群攻则卧不得宁四海之事何祗若是安得掩翳聪明闭藏喘息长斋久洁躬亲炉火夙兴夜寐以飞八石哉汉武享国最为寿考已得养性之小益矣但以升合之助不供钟石之费【缺文多】汉武招求方士宠待过厚致令斯辈敢为虚诞耳栾大若审有道者安得待煞乎夫有道者视爵位如汤镬见印绶如缞绖视金玉如土粪睹华堂如牢狱岂当扼腕空言以侥幸荣华居丹楹之室受不訾之赐带五利之印尚公主之贵耽沦势利不知止足实不得道断可知矣按董仲舒所撰李少君家录云少君有不死之方而家贫无以市其药物故出于汉以假途求其财道成而去又按汉禁中起居注云少君之将去也武帝梦与之共登嵩山半道有使者乘龙持节从云中下云上帝请少君帝觉以语左右曰如我之梦少君将舍我去矣数日而少君称病死久之帝令人发其棺视尸唯衣冠在焉按仙经云上士举形升虚谓之天仙中士游于名山谓之地仙下士先死后蜕谓之尸解仙今少君必尸解者也近世壶公将费长房去及道士李意期将两弟子去后人见之皆在郫县其家各凿棺视之三棺只有竹杖一枚以丹书于杖此皆尸解者也昔王莽引典坟以饰其邪不可谓儒者皆为篡盗也相如因鼓琴以窃文君不可谓雅乐主于淫佚也噎死者不可讥神农之播谷烧死者不可怒燧人之钻火覆溺者不可怒帝轩之造舟醟者不可非杜仪之为酒见赵高董卓便谓古无伊周霍光见商臣冒顿便云古无伯奇孝己也又神仙集中有召神劾之法又有使人见之术俗人闻之皆谓虚文或云天下无神或云有之亦不可劾召或云见者在男为觋在女为巫当须自然非可学而得按汉书及太史公记皆云齐人少翁武帝以为文成将军武帝所幸李夫人死少翁能令武帝见之如生人状又令武帝见灶神此史籍之明文也夫方术既令见其形又令本不见者见推此而言其余亦何所不有也神数为民间作光怪变异又经典所载多神之据俗人尚不信天下之有神况乎仙人居高处远清浊异流登遐遂往不返于世非得道者安能见闻而儒墨之家知此不可以为训故终不言其有焉俗人之不信不亦宜乎惟有识真者校练众方得其征验审其必有可独知之耳不可强也故不见神不见仙人不可便谓世间无仙人也人有贤愚皆知己身之有魂魄魂魄分去则人病尽去则人死故分去则术家有拘录之法尽去则礼典有招呼之义此之为物至近者也然与人俱生至乎终身莫或有自闻见之者也岂可遂以不闻见之而云无之乎若夫辅氏报施之成汤怒齐之灵申生交言于狐子杜伯报恨于周宣彭生托形于豕如意假体于苍狗灌夫守田鼢于义掊燕简蓐收之降于莘栾侯之止民家素姜之说防纬孝子之着文章神君言于上临罗阳仕于吴朝神之事着于竹帛昭昭如此不可胜数然而蔽者犹谓无之况长生之事世所希闻乎望使必信是令蚊防负山与井蛙论海也俗人未尝见龙麟鸾凤乃谓天下无有此物以为古者虚设瑞应欲令人主自勉不息冀致斯珍也况于令人之信有仙人乎世人以刘向作金不成便谓索行怪好传虚无所撰列仙皆复妄作悲夫此所谓以分寸之瑕弃盈尺之夜光以蚁鼻之剑捐无价之纯钩非荆和之远识风胡之真赏也斯朱公所以郁悒薛烛所以永叹矣作金皆在神仙集中淮南王抄出以作鸿宝枕中书虽有其文然皆秘其要必须口诀临文指解然后可为耳其所用药复多改其本名不可按之便用也刘向父德治淮南王狱中所得此书非有师授也向本不知道术偶偏见此书便谓其意尽在纸上是以作金不成耳至于撰列仙传自删秦太史暨汉书中出之或所亲见然后记之非妄言也狂夫童谣圣人所择刍荛之言或不可遗采葑采菲无以下体岂可以百虑之一失而谓经典之不可用以日月曾蚀之故而谓象非大明哉外国作水精椀实是合五种灰以作之今交广多有得其法而铸作之者今以此语俗人殊不肯信乃云水精本自然之物玉石之况于世间幸有自然之金俗人当何信其有可作之理哉愚人乃不信黄丹及胡粉是化铅所作又不信骡及是驴马所生云物各自有种况乎难知之事哉夫所见少则所怪多世之常也信哉此言其事虽天之明而人处覆甑之下焉识至言哉
　　对俗第三
　　或人难曰人中之有老彭犹木中之有松栢禀赋之自然何可学乎抱朴子曰夫陶冶造化莫灵于人故达其浅者则能役用万物得其深者则能长生久视知上药之延年故服其药以求仙知鹤之遐寿故效其导引以增年且夫松栢枝叶与众木则别鹤体貌与众虫则殊至于彭老犹是人耳非异而寿独长者由于得道非自然也众木不能法松栢诸防不能学鹤是以短折耳人有明哲能修老彭之道则可与之同功矣若谓世无仙人乎然前哲所记近将千人皆有姓字及有施为本末非虚语也若谓彼皆特禀异气然其相传皆有师授服食非生知也若道术不可学得其变易形貌吞刀吐火坐在立亡兴云起雾召致虫蛇合聚鱼鳖三十六石立化为水消玉为渍金为浆入渊不没就刃不伤幻化之事九百有余按而行之无不皆效何为独不肯信仙之可得乎但仙道迟成多所禁忌自无超世之志强力之才不能守之其或颇好心疑中道而废便谓仙道长生果不可得耳仙经曰服丹守一与天相毕还精胎息延寿无极此皆至道要言也民间君子犹内不负心外不愧影上不欺天下不食言岂况古之真人宁当虚造空文以必不可得之事诳误将来何所索乎苟无其命终不肯信亦安可强令信哉或难曰鹤长寿盖世间之空言耳谁与二物终始相随而得知之也抱朴子曰苟得其要则八极之外如在指掌百代之久有若同时不必在乎庭宇之左右俟乎瞻视之所及然后知之也玉防记曰千岁之五色具焉其额上两骨起似角浮于莲叶之上或在丛蓍之下其上时有白云蟠旋千岁之鹤随时而鸣能登于木其未千载者终不集于树上也色纯白而脑尽成丹如此则见便可知也然物之老者多智率皆深藏远处故人少有见之耳按玉防记及昌宇经不但此二物之寿也云千岁松树四边枝起上杪不长望而视之有如偃盖其中有物或如青牛或如青羊或如青犬或如青人皆寿千岁又云蛇有无穷之寿狝猴寿八百岁变为猿寿五百岁变为玃玃千岁蟾蜍寿三千岁麒麟寿二千岁腾黄之马吉光之兽皆寿三千岁千岁之鸟万岁之禽皆人面而鸟身寿亦如其名虎及鹿兔皆寿千岁满五百岁者其毛色白能寿五百岁者则能变化狐狸豺狼皆寿八百岁满五百岁则善变为人形鼠寿三百岁满百岁则色白善凭人而卜名曰仲能知一年中吉防及千里外事如此之例不可具载但博识者触物能名洽闻者理无所惑耳何必常与鹤周旋乃可知乎苟不识物则园中草木田池禽兽犹多不知况乎巨异者哉史记防传云江淮间居人为儿时以支床至死后家人移床而故生此亦不减五六十岁也不饮不食如此之久而不死其与凡物不同亦远矣亦复何疑于千岁哉仙家象之息岂不有以乎故太丘长颕川陈仲弓笃论士也撰异闻记云其郡人张广定者遭乱常避地有一女年四岁不能步涉又不可担负计弃之固当饿死不欲令其骸骨之露村口有古大冢上巅先有穿穴乃以器盛缒之下此女于冢中以数月许干饭及水浆与之而舍去候世平定其间三年广定乃得还乡里欲收冢中所弃女骨更殡埋之广定往视女故坐冢中见其父母犹识之甚喜而父母犹初恐其也入就之乃知其不死问之从何得食女言粮初尽时甚饥见冢角有一物伸颈吞气试效之转不复饥日月为之以至于今父母去时所留衣被自在冢中不往来衣服不败故不寒冻广定乃索女所言物乃是一大耳女出食谷初小腹痛呕逆久许乃习此又足以知有不死之法及为道者效之可与同年之验也史迁与仲弓皆非妄说者也天下之虫鸟多矣而古人独举斯二物者明其独有异于众故也睹一则可以悟之矣或难曰能土蛰鹤能天飞使人为须臾之蛰有顷刻之飞犹尚不能其寿安可学乎抱朴子答曰虫之能蛰者多矣鸟之能飞者饶矣而独举鹤有长生之寿者其所以不死者不由蛰与飞也是以真人但令学其导引以延年法其食气以绝谷不学其土蛰与天飞也夫得道者上能竦身于云霄下能潜形于川海是以萧史谐翔凤以凌虚琴高乘朱鲤于深渊斯其验也何但须臾之蛰顷刻之飞而已乎龙蛇蛟螭狙鼍蠡皆能竟冬不食而乃肥于食时也莫得其法且夫一致之善者物多胜于人不独鹤也故太昊师蜘蛛而结金天据鸿雁以正时帝轩候凤鸣以调律唐尧观蓂荚以知月终归知往干鹊知来鱼伯识水旱之气蜉蝣晓潜泉之地白狼知殷家之兴鸑鷟见周家之盛鹤偏解导养不足怪也且仙经长住之道有数百事但有迟速烦要耳不必皆法鹤也或曰审其神仙可以学致翻然凌霄背俗弃世蒸尝之礼莫之修举先有知其不饿乎抱朴子曰盖闻身体不伤谓之终孝况得仙道长生久视天地相毕过于受全归完不亦远乎果能登虚蹑景云舆霓盖餐朝霞以沆瀣吸黄之醇精饮则玉醴金浆食则翠芝朱英居则瑶堂瑰室行则逍遥太清先有知将蒙我荣或可以翼亮五帝或可以监御百灵位可以不求而自致膳可以咀茹华琼势可以总摄罗酆威可以叱咤梁柱诚如其道防识其妙亦无饿之者得道之高莫过伯阳伯阳有子名宗仕魏为将军有功封于段干然则今之学仙者自皆有子弟以承祭祀之事何缘便绝或曰得道之士呼吸之术既备服食之要又该掩耳而闻千里闭目而见将来或委华骝而辔蛟龙或弃神州而宅蓬瀛或迟回于流俗或逍遥于人间不便绝迹以造虚其所尚则同其逝止或异何也抱朴子答曰闻之先师云仙人或升天或住地要于俱长生住留各从其所好耳又服还丹金液之法若且欲留在世间者但服半剂而弃其半若后求升天便尽服之不死之事已定无复奄忽之虑正欲但游地上或入名山亦何所复忧乎彭祖言天上多尊官大神新仙者位卑所奉事者非一但更劳苦故不足役于天而止人间八百余年也又云古之得仙者或身生羽翼变化飞行失人之本更受异形有似雀之为蛤雉之化蜃非人道也人道当食肥甘服轻暖通阴阳处官秩耳目聪明骨节坚强颜色悦泽老而不衰延年久视坐处任意寒温风湿不能伤神众精不能犯五兵百毒不能中忧喜毁誉不能累乃为贵耳若委弃妻子独处山泽邈然断绝人理块然与木石为邻不足多也昔安期先生龙眉宁公修羊公阴其长生皆服金液半剂者也其止世间或近千年然后去耳笃而论之求长生者正惜今日之所欲耳本不汲汲于升虚于飞腾为胜于地上也若幸可止家而不死者亦何必求于速登天乎若得仙无复任理者复一事耳彭祖之言为附人情者也或曰我等今人不知长生之理古人何独知之抱朴子曰此盖愚暗之局谈非达者之用懐也上士用思遐邈自然畅难以愚俗之近情而推神人之远防今如术家【缺文】步七政之盈缩论凌犯于既往审崇替于将来仰望云物之征祥俯定封兆之休咎运三棋以定行军之兴亡推九符而得分野之祸福乘除一算以究神之情状错综六情而处无端之善否其根元可考也形理可求也而庸才近器犹不能学之徒锐思于糟粕不能穷测其精防也夫凿枘之粗而轮扁有不传之妙掇蜩之薄术而伛偻有入神之巧在乎其人由于至精也况于神仙之道防意深远求其根荄良未易也松乔之徒虽得其效未必测其所以然也况凡人哉其事可学故古人记而垂之以传识者耳若心解意得则可信而修之其猜疑在胸皆自其命不当诘古人何以独晓此而我何以独不知之意邪吾今知仙之可得也吾能休粮不食也吾保流珠之可飞也黄白之可求也若责吾求其本理则亦实复不知矣世人若以思所能得谓之有所不能及则谓之无则天下之事亦鲜矣故老子有言以狸头之治鼠漏以啄木之防齵齿此亦可以求者也蟹之化漆麻之坏酒此不可以理推者也万殊纷然何可以意极哉设令抱危笃之疾须良药之救而不肯即服须知神农岐伯所以用此草治此病本意之所由则未免于死也或曰生死有命修短素定非彼药物所能损益夫指既斩而连之不可续也血既洒而吞之无所益也岂况服彼异之松栢以延我短促之年命甚不然也抱朴子曰若夫此论必须同乃能为益然则既斩之指已洒之血本自一体非为殊族何以既斩之而不可续已洒之而不中服乎余数见人以蛇衔膏连已斩之指桑豆易鸡鸭之足【豆一作防】异物之益未可诬也若子言不恃他物则宜捣肉治骨以为金疮之药剪皮熬发以治秃发之疾夫水土不与百卉同体而百卉仰之以植焉五谷非生人之而生人须之以为命焉脂非火种水非鱼属然脂竭则火灭水竭则鱼死伐木而寄生枯芟草而兔丝萎川蟹不归而蛣败桑树见断而蠧殄触而长之斯可悟矣金玉在于九窍则死人为之不朽盐卤沾于肌髓则脯腊为之不烂况于以宜身益命之物纳之于己何怪其令人长生乎或难曰神仙方书似是而非将必好事者妄所造作未必出黄老之手经松乔之目也抱朴子曰若如雅论宜不验也今试其小者莫不效焉今数见人以方诸求水于夕月阳燧引火于朝日形以沦于无象易貌以成于异物结巾投地而免走针缀丹带而蛇行果结实于须臾鱼龙瀺灂于盘盂皆如说焉按方术岂不得长生也史迁汉书载栾大初见武帝令斗棋自相触而后汉书又载魏尚能坐在立亡张楷能兴云起雾皆良史所记信而有征而此术事皆在神仙之部其非妄作可知矣史记有验则长生之道何独不然乎或问曰为道者当先立功德审然否乎抱朴子答曰有之按玉铃经中篇云立功为上除过次之为道者以救人危使免祸防人疾病令不枉死为上功也欲求仙者要当以忠孝和顺仁信为本若德行不修而但务求道无益也上天司命之神察人过恶其行恶事大者司命夺纪小过夺算随所轻重故所夺有多少也凡人之受命得寿自有定数所禀本多则纪算难尽而迟死若所禀本少而所犯者多则纪算速尽而早毙又云人欲地仙当立三百善欲天仙当立千二百善若有千一百九十九善而忽复中行一恶则尽失前善乃当复更起善数耳故善不在大恶不在小也虽不作恶事而口及所行之事及责求布施之报便复失此一事之善但不尽失耳又云积善事未满虽服仙药亦无益也若不服仙药并行好事虽未便得仙亦可无卒死之祸矣吾更疑彭祖之辈善功未足故不能升天耳
　　金丹第四
　　抱朴子曰余考览养性之书鸠集久视之方曾所披涉篇卷以千计矣莫不皆以还丹金液为大要者焉然则此二事盖仙道之极也服此而不仙则古来无仙矣往者上国丧乱莫不奔播四出余周旋徐豫荆襄江广数州之间阅见流移俗道士数百人矣或有素闻其名乃出在云日之表者然率相似如一其所知见深浅有无不足以相倾也虽各有数十卷书亦未能悉解之也为写误之耳时有知行气及断谷服诸草木药法所有方书略为同文无一人不有道机经唯以此为至秘乃云是尹喜所撰余告之曰此是魏世军督王图所撰耳非古人也图了不知大药正欲以行气入室求仙作此道机经谓道毕于此复是误人之甚者也余间问诸道士以神丹金液之事及三皇文召天神地祗之法了无一人知之者其夸诞自誉及欺人云已久寿又言曾与仙人共游者将太半矣足以与尽征者甚鲜矣或有颇闻金丹而不谓今复有得之者皆言唯上古已度仙人乃当晓之或有得方外说不得其真经或得杂碎丹方便谓丹法尽于此也昔左元放于天柱山中精思而神人授之金丹仙经防汉末乱不遑合作而避地来渡江东志欲投名山以修斯道余从祖仙公又从元放受之凡受太清丹经三卷及九鼎丹经一卷金液丹经一卷余师郑君者则余从祖仙公之弟子也又于从祖受之而家贫无由买药余亲事之洒扫积久乃于马迹山中立坛盟受之并诸口诀之不书者江东先无此书此书出于左元放元放以授余从祖从祖以授郑君郑君以授余故他道士了无知者也然余受之已二十余年矣资无担石无以为之但有长叹耳有积金盈柜聚钱如山者复不知有此不死之法就令闻之亦万无一信如何夫饮玉则知浆荇之薄睹昆仑则觉丘垤之卑既览金丹之道则使人不欲复视小小方书然大药卒难办得当须且将御小药以自支持耳然服他药万斛为能有小益而终不能使人遂长生也故老子之诀言云子不得还丹金液虚自苦耳夫五谷犹能活人人得之则生人绝之则死又况于上品之神药其益人岂不万倍于五谷夫金丹之为物烧之愈乆变化愈妙黄金入火百链不消埋之毕天不朽服此二药链人身体故能令人不老不死此盖假求于外物以自坚固有如脂之养火而可不灭铜青涂脚入水不腐此是借铜之劲以扞其肉也金丹入身中沾洽荣卫非但铜青之外傅矣世间多不信至道者则悠悠皆是耳然万一时偶有好事者而复不见此法不值名师无由闻天下之有斯妙事也余今略钞金丹之都较以示后之同志者其勤求之不可守浅近之方而谓之足以度世也遂不遇之者直当悉意于无穷之异耳想见其说必自知出潢污而浮沧海背萤烛而向日月闻雷霆而觉布鼓之陋见巨鲸而知寸介之细已知其喽喽无所先入欲以弊药必规升腾者何异防蹇驴而追迅风棹蓝舟而济大川乎又诸小饵丹方甚多然作之有浅深故力势不同虽有优劣转不相及犹一酘之酒不可以方九酝之醇耳然小丹之下者犹自远胜草木之上者也尽凡草木烧之即烬而丹砂烧之成水银积变又还成丹砂其去凡草木亦远矣故能令人长生神仙独见此理矣其去俗人亦何缅邈之无限乎世人少所识多所怪或不知水银出于丹砂告之终不肯信云丹砂本赤物从何得成此白物又云丹砂是石耳今烧诸石皆成灰而丹砂何得独不烬耳此近易之事犹不可喻其闻仙道而大笑之不亦宜乎上古真人愍念将来之可教者为作方法委曲欲使其脱死亡之祸耳可谓至言矣然而俗人终不肯信谓为虚文若是虚文者安得九转九变日数所成皆如方耶真人所以知此者诚不可以庸近思求也余少好方术负步请问不惮险远毎有异闻则以为喜虽见毁笑不以为戚焉知来者之不如今是以着此以示识者岂苟尚奇怪而崇饰空言欲令书行于世信结流俗哉盛阳不能荣枯朽上知不能移下愚书为晓者传事为识者贵农夫得彤弓以驱鸟南夷得衮衣以负薪夫不知者何可强哉世人饱食终日复未必能勤儒墨之业治进德之务但共逍遥遨游以尽年月其所营也非荣则利或飞苍走黄于中原或留连杯觞于沸或荒沈丝竹或耽沦绮纨或控以弊筋骨或博奕以弃功夫闻至道之言而如醉防知睹大道之论而欠伸昼睡有身不修动之死地不肯求问养生之法自欲割削之煎熬之憔悴之漉汔之而有道者自宝秘其所知无求于人亦安肯强行语之乎世人之常言咸以长生若可得者古人之富贵者已当得之而无得之者无此道也而不知古之富贵者亦如今之富贵者耳俱不信不求而天下果自有此不死之道者不亦当复为得之者所笑乎日月有所不能周照人心安足孤信哉抱朴子曰按黄帝九鼎神丹经曰黄帝服之遂以升仙又云虽呼吸导引及服草木之药可得延年不免于死也服神丹令人寿无穷已与天地相毕乘云驾龙上下太清黄帝以传子戒之曰此道至重必以授贤苟非其人虽积玉如山勿以此道告之也受之者以金人金鱼投于东流水中以为约唼血为盟无神仙之骨不可得见此道也合丹当于名山之中无人之地结伴不过三人先斋百日沐浴五香致加精洁勿近污及与俗人往来又不令不信道者知之谤毁神药药即不成矣成则可以举家皆仙不但一身耳世人不合神丹反信草木之药草木之药埋之即腐焚之即焦不能自生何能生人乎九丹者长生之要非凡人所当闻见也万兆蠢蠢唯知贪富贵而已岂非行尸者乎合时又当祭祭自有图法一卷也第一之丹名曰丹华当先作黄用雄黄水石水一钵作汞戎盐卤醎石牡蛎赤石脂滑石胡粉各数十斤以六一泥封之火之三十六日成服之七日仙又以膏丸此丹置猛火上须臾成黄金又以二百四十铢合水银百斤火之亦成黄金金成者药成也金不成更封药而火之日数如前无不成也第二之丹名曰神丹亦曰神符服之百日仙也行度水火以此丹涂足下步行水上服之三刀圭三尸九虫皆即消坏百病皆愈也第三之丹名曰神丹服一刀圭百日仙也以与六畜吞之亦终不死又能辟五兵服百日仙人玉女山川神皆来侍之见如人形第四之丹名曰还丹服一刀圭百日仙也朱鸟凤凰翔覆其上玉女至傍以一刀圭合水银一斤火之立成黄金以此丹涂钱物用之即日皆还以此丹书凡人目上百走避第五之丹名饵丹服之三十日仙也神来侍玉女至前第六之丹名链丹服之十日仙也又以汞合火之亦成黄金第七之丹名柔丹服一刀圭百日仙也以缺盆汁和服之九十老翁亦能有子与金公【即铅也】合火之即成黄金第八之丹名伏丹服之即日仙也以此丹如枣核【缺文】不敢前又辟盗贼虎狼也第九之丹名寒丹服一刀圭百日仙也仙童仙女来侍飞行轻举不用羽翼凡此九丹但得一丹便仙不在悉作之在人所好者耳凡服九丹欲升天则去欲且止人间亦任意皆能出入无间不可得而害之矣抱朴子曰复有太清神丹其法出于元君元君者老子之师也太清观天经有九篇云其上三篇不可教受其中三篇世无足传当沈之三泉之下下三篇者正是丹经上中下凡三卷也元君者大神仙之人也能调和阴阳役使神兴作风雨骖驾九龙十二白虎天下众仙皆肄焉犹自言本亦学道服丹之所致也非自然也况凡人乎其经曰上士得道升为天官中士得道栖集昆仑下士得道长生世间民愚不信谓为虚言从朝至暮但作求死之事了不求生而天岂能强生之乎凡人唯知美食好衣声色富贵而已恣心尽欲奄忽终殁之徒慎无以神丹告之令其笑道谤真传丹经不得其人身必不吉若有笃信者可将合成药以分与之莫轻以其方传之也知此道者何用王侯为神丹既成不但长生又可以作黄金金成取百斤先设大祭祭自有别法一卷不与九鼎祭同也祭当别称金各检署之礼天二十斤　　日月五斤　　北斗八斤
　　太乙八斤　　　井五斤　　　灶五斤
　　河伯十二斤　　社五斤
　　门户闾神清君各五斤凡八十八斤余一十二斤以好韦囊盛之良日于都市中市盛之时嘿声弃之于多人处径去无复顾凡用百斤外乃得恣意用之耳不先以金祀神必被殃咎又曰长生之道不在祭祀事神也不在导引与屈伸也升仙之要在神丹也知之不易为之实难也子能作之可长存也近代汉末新野阴君合此太清丹得仙其人本儒者有才思善着诗及丹经赞并序述初学道受师本末列己所知识之得仙者四十余人甚分明也作此太清丹小为难合于九鼎然是白日升天之法也合之当先作华池赤盐艮雪白飞符三五神水乃可起火耳
　　神丹
　　一转之丹服之三年得仙
　　二转之丹服之二年得仙
　　三转之丹服之一年得仙
　　四转之丹服之半年得仙
　　五转之丹服之百日得仙
　　六转之丹服之四十日得仙
　　七转之丹服之二十日得仙
　　八转之丹服之十日得仙
　　九转之丹服之三日得仙
　　若取九转之丹内神鼎中夏至之后爆之鼎翕然辉煌俱起神光五色即化为还丹取而服之一刀圭即白日升天又九转之丹者封涂之于土釜中糠火先文后武其一转至九转迟速各有日数多少以此知之耳其转数少则用日多其药力不足故服之用日多得仙迟也其转数多药力盛故服之用日少而得仙速也又有九光丹与九转异法大都相似耳作之法当以诸药合火之以转五石五石者丹砂雄黄白曾青慈石也一石转而各成五色五石二十五色各一两而异器盛之欲起死人未满三日者取青丹一刀圭和水以浴死人又以一刀圭发其口内之死人立生也欲致行厨取黑丹和水以涂左手其所求如口所道皆自至可致天下万物也欲形及先知未然方来之事及住年不老服黄丹一刀圭即便长生不老矣及坐见千里之外吉凶皆知如在目前也人生宿命盛衰寿夭富贵贫贱皆知之也其法俱在太清经中卷耳抱朴子曰其次有灵丹经一卷有五法也用丹砂雄黄雌黄石硫黄曾青石磁石戎盐太乙禹余粮亦用六一泥及神室祭醮合之三十六日成又用五帝符以五色书之亦令人不死但不及太清及九鼎丹药耳又有岷山丹法道士张盖踏精思于岷山石室中得此方也其法鼓冶黄铜以作方诸以承取月中之水以水银覆之致日精火其中长服之不死又取此丹置雄黄铜燧中覆以曝之二十日发而治之以井花水服如小豆百日盲者皆能视之百日病者自愈发白还黑齿落更生务成子丹法用巴沙汞置八寸铜盘中以土炉盛炭倚三隅堑以枝盘以硫黄水灌之常令如泥百日服之不死又羡门子丹法以酒三升和丹一斤曝之四十日服之一日则三防百病立下服之三年仙道乃成必有玉女二人来侍之可役使致行厨此丹可以压百及四方死人殃注害人宅及起土功妨人者悬以向之则无患矣又有立成丹亦有九首似九鼎而不及也其要一本更云取雌黄雄黄烧下其中铜铸以为器覆之于三岁淳苦酒上百日此器皆生赤乳长数分或有五色琅玕取埋而服之亦令人长生又可以和菟丝菟丝是初生之根其形似掘取克其血以和此丹服之立变化任意所作也又和以朱草朱草状似小枣栽长三四尺枝叶皆赤茎如瑚喜生名山岩石之下刻之汁流如血以玉及八石金银投其中便可丸如泥久则成水以金投之名为玉醴服之皆长生又有伏丹法云天下诸水有名丹者如南阳丹水之属是也其中皆有丹鱼常先夏至十日夜伺之丹鱼必浮于水侧赤光上照赫然如火也而取之可得之得之虽多勿尽取也割其血涂足下则可步行水上长居渊中矣又赤松子丹法取千岁蔂汁及桃汁淹丹着不津器中炼盖其口埋之入地三尺百日绞柠木赤实取汁和而服之令人面目皆赤长生也昔中黄仙人有赤子者岂非服此乎又石先生丹法取鸟鷇之未生毛羽者以真丹和牛肉以吞之至长其毛羽皆赤乃煞之阴干并毛羽捣服一刀圭百日得寿五百岁又康风子丹法用羊鸟鹤卵雀血合少室天雄汁和丸内鹄卵中漆之内云母水中百日化为赤水服一合辄益寿百岁服一升千岁也又崔文子丹法内丹鹜腹中蒸之服令人延年长服不死又刘元丹法以丹砂内水液中百日紫色握之不污手又和以云母水内管中漆之投井中百日化为赤水服合得百岁久服长生也又乐子长丹法以曾青铅于砂中蒸之八十日服如小豆三年仙矣又李文丹法白素裹丹以竹汁煮之名红泉丹浮汤上蒸之和以水一合日服之一年仙矣又尹子丹法以云母水和丹密封致金华池中一年出服一刀圭尽一斤得五百岁又太乙招防丹法所用五石及封之以六一泥皆似九丹也长于起卒死三日以还者折死者口内一丸与硫黄和一丸俱以水送之令入喉即活皆言见使者持节召之又采女丹法以兔血和丹与蒸之百日服之如梧桐子者大一丸日三至百日有神女二人来侍之可役使又稷丘子丹法以清麻油百华醴龙膏和封以六一泥以糠火煴之十日成服如小豆一丸尽剂得寿五百岁又墨子丹法汞及五石液于铜器中火熬之以防匕搅之十日还为丹服之一刀圭万病去身长服不死又张子和丹法用汞曾青水合封之蒸之于赤黍米中八十日成以枣膏和丸服之如大豆百日寿五百岁又绮里丹法先飞取五石玉尘合以丹砂汞内大铜器中煮之百日五色服之不死以铅百斤以药百刀圭合火之成白银以雄黄水和而火之百日成黄金金或太刚者以猪膏煮之或太柔者以白梅煮之又玉桂丹法以华池和丹以曾青硫黄末覆之荐之内筒中沙中蒸之五十日服之百日玉女六甲六丁神女来侍之可役使知天下之事也又肘后丹法以金华和丹干瓦封之蒸八十日取之如小豆置盘中向日和之其光上与日连服如小豆长生矣以丹投雄黄铜中火之成金又李公丹法用真丹及五石之水各一升和令如泥釜中火之三十六日出和以石硫黄液服之十年与天地相毕又刘生丹法用菊花汁地楮汁樗汁和丹蒸之三十日研合服一年得五百岁老翁服更少不可识少年服亦不老又王君丹法巴沙及汞内鸡子中漆合之令鸡伏之三枚以王相日服之住年不老小儿不可服不复长矣与新生鸡犬服之皆不复大鸟兽皆亦如此验又陈生丹法用白和丹内铜器中封之沈之井中一期服之经年不饥尽一斤寿百岁又韩终丹法漆和丹煎服之可延年久视立日中无影过此以往尚数十法不可具论抱朴子曰金液太乙所服而仙者也不减九丹矣合之用古秤黄金一斤并用明龙膏太乙旬首中石冰石紫游女水液金化石丹砂封之百日成水真经曰金液入口则其身皆金色老子授之于元君元君曰此道至重百世一出藏之石室合之皆斋戒百日不得与俗人相往来于名山侧东流水上别立精室百日成服一两便仙若未欲去世且作地水仙之士者但斋戒百日服半两则长生不死万害百毒不能伤之可以畜妻子居官秩任意所欲无所禁也若复欲升天者乃可斋戒断欲一年更服一两便飞升矣以金液为威喜巨胜之法取金液及水银一味合煮之三十日出以黄土瓯盛以六一泥封置猛火炊之六十时皆化为丹服如小豆大便仙此丹一刀圭粉水银一斤便成银又取此丹一斤置火上扇之化为赤金而流名曰丹金以涂刀剑辟兵万里以此丹金为盘椀饮食其中令人长生以承日月得液如方诸之得水也饮之不死金液和黄土内六一泥区中猛火炊之尽成黄金中用也复以火炊之皆化为丹服之如豆可以入名山大川为地仙以此丹一刀圭粉水银立成银以银一两和铅一斤皆成银受金液经投金银八两于东流水中饮血为誓乃告口诀不如本法盗其方而作之终不成也凡人有至信者可以药与之不可轻传其书必两受其殃天神鉴人甚近人不知耳抱朴子曰九丹诚为仙药之上法然合作之所用杂多若四方清通市之可具若九域分隔则物不可得也又当起火昼夜数十日伺候火力不可令失其适勤苦至难故不及合金液之易也合金液唯金为难得耳古秤金一斤于今为二斤率不过直三十许万其所用杂药差易具又不起火但以置华池中日数足便成矣都合可用四十万而得一剂可足八仙人用也然其中稍少合者其气力不足以相化成如酿数升米酒必无成也抱朴子曰其次有小饵黄金法虽不及金液亦远不比他药也或以豕负革肪及酒炼之或以樗皮治之或以荆酒磁石消之或有可引为巾或立令成水服之或有禁忌不及金液也或以雄黄雌黄合饵之引之张之如皮皆地仙法耳银及蚌中大珠皆可化为水服之然须长服不可缺故皆不及金液也抱朴子曰合此金液九丹既当用钱又宜入名山绝人事故能为之者少且亦千万人中时当有一人得其经者故凡作道书者略无说金丹者也第一禁勿令俗人之不信道者谤讪评毁之必不成也郑君言所以尔者合此大药皆当祭祭则太乙元君老君女皆来鉴作药者若不绝迹幽僻之地令俗间愚人得经过闻见之则诸神便责作药者之不遵承经戒致令恶人有谤毁之言则不复佑助人而邪气得进药不成也必入名山之中斋戒百日不食五辛生鱼不与俗人相见尔乃可作大药虽成亦须斋戒不但初作时斋也郑君云老君告之言诸小小山皆不可于其中作金液神丹也凡小山皆无正神为主多是木石之精千岁老物血食之此辈皆邪炁不念为人作福但能作祸善试道士须当以术辟身及将从弟子然或能坏人药也今之医家每合好药好膏皆不欲令鸡犬小儿妇人见之若被诸物犯之用便无验又染彩者恶恶目者见之皆失美色况神仙大药乎是以古之道士合作神药必入名山不止凡山之中正为此也又按仙经可以精思合作药者有华山泰山霍山恒山嵩山少室山长山太白山终南山女几山地肺山王屋山抱犊山安丘山潜山青城山峨眉山绥山云台山罗浮山阳驾山黄金山鳖祖山大小天台山四望山盖竹山括苍山皆是正神在其山中其中或有地仙之人上皆生芝草可以避大兵大难不但于中可合药也若有道者登之则此山神必助之为福药必成若不得登此诸山者海中大岛屿若防稽之东翁洲亶洲纻屿洲及徐州之羊莒洲泰光洲郁洲皆其次也今中国名山不可得至江东名山之可得往者有霍山在晋安长山太白在东阳四望山大小天台山盖竹山括苍山并在防稽抱朴子曰余忝大臣之子孙虽才不足以经国理物然畴之好进趋之业而所知不能远余者多挥翮云汉耀景辰霄者矣余所以绝庆吊于乡党弃当世之荣华者必欲远登名山成所着子书次则合神药规长生故也俗人莫不怪余之委桑梓背清涂而躬耕林薮手足胼胝谓余有狂惑之疾也然道与世事不并兴若不废人间之务何得修如此之志乎见之诚了执之必定者亦何惮于毁誉岂移于劝沮哉聊书其心示将来之同志尚者云后有断金之徒所捐弃者亦与余之不异也小神丹方用真丹三斤白六斤搅合日暴煎之令可丸旦服如麻子许十丸未一年发白者黑齿落者生身体润泽长服之不老老翁成年少长生不死矣小丹法丹一觔筛淳苦酒三斤漆二斤凡三物合令相得防火上煎令可丸服如麻子三丸日再服三十日腹中百病愈三尸去服之百日肌骨坚强千日司命削去死籍与天地相毕日月相望形易容变无常日中无影乃别有光也小饵黄金法链金内清酒中约二百过出入即沸矣捏之出指间令如泥若不沸及捏之不出指间即复销之内清酒中无数也成服之如弹丸一枚亦可二丸亦可分为小丸服之三十日无寒温神人玉女侍之银亦可饵之与金同法服此二物能居名山石室中一年即轻举矣止人间服亦地仙勿妄传也两仪子小饵黄金法猪负革脂三斤淳苦酒一升取黄金五两置器中煎之土炉以金置脂中百入百出苦酒亦尔餐一斤寿蔽天地餐半觔寿二千岁五两寿千二百岁无多少便可饵之当以王相日作服之神良勿传示人令药不成不神欲去当服丹砂也
　　至理第五
　　抱朴子曰防妙难识疑惑者众吾聪明岂能过人哉适偶有所偏解鹤知夜半燕知戊己而未必达于他事也有以校验知长生之可得仙人之无种耳夫道之妙者不可尽书而其近者又不足可说昔庚桑胼胝文字董颜勤苦弥久及受大诀良有以也夫圆首含气孰不乐生而畏死哉然荣华势利诱其意素颜玉肤惑其目清商流征乱其耳爱恶利害搅其神功名声誉束其体此皆不召而自来不学而已成自非受命应仙穷理独见识变通于常事之外运清鉴于漠之域寤身名之亲疎悼过隙之电速岂能弃交修赊抑遗嗜好割目下之近欲修难成之远功哉夫有因无而生焉形须神而立焉有者无之宫也形者神之宅也故譬之于堤堤坏则水不留矣方之于烛烛麋则火不居矣形劳则神散气竭则命终根竭枝繁则青青去木矣气疲欲胜则精灵离身矣夫逝者无反期既朽无生理达道之士良可悲矣轻璧重阴岂不有以哉故山林养性之家遗俗得意之徒比崇高于赘疣方万物乎蝉翼岂苟为大言而强薄世事哉诚其所见者了故弃之如忘耳是以遐栖幽遁韬鳞掩藻遏欲视之目遣损明之色杜思音之耳远乱听之声涤除览守雌抱一专气致柔镇以恬素遣欢戚之邪情外得失之荣辱割厚生之腊毒谧多言之枢机反而后所闻彻内视而后见无朕养灵根于钧除诱慕于接物削斤浅务御以愉慔为乎无为以全天理尔乃咀吸宝华浴神太清外除五曜内守九精坚玉钥于命门结北极于黄庭引三景于明堂飞元始以链形味灵液于金梁长驱白而留青凝澄泉于丹田引沈珠于五城瑶鼎俯爨藻禽仰鸣瑰华擢颖天鹿吐琼懐重规于绛宫潜九光于洞云苍郁而连天长谷湛而交经履蹑干兑召呼六丁坐卧紫房咀吸金英晔秋芝朱华翠茎玉晶珍膏溶溢露零治饥止渴体轻故能防风云以腾虚并混舆而永生也然梁尘盈尺非可求之漏刻山溜洞彻非可致之寸晷夫得之者甚希而不成者至多而显世人不能知其者而但见其显者故谓天下果无其仙道也抱朴子曰防坚则水无漉弃之费脂多则火无寝曜之患龙泉以靡割常利斤斧以日用速弊雪以违暖经夏藏冰以居深过暑单帛以裹镜不灼凡卉以偏覆越冬泥壤易消者也而陶之为瓦则与二仪齐其久焉柞栁速朽者也而燔之为炭则可亿载而不败焉辕豚以优蓄晚卒良马以陟峻早毙寒虫以通已倍寿南林以处温长茂接煞气则雕瘁于凝霜值阳和则郁蔼而条秀物一也而荣枯异功岂有秋收之常限冬藏之定例哉人之受命死生之期未若草木之于寒天也而延养之理补救之方非徒温暖之为浅益也乆视之效何为不然而世人守近习隘以仙道为虚诞谓黄老为妄言不亦惜哉夫愚人乃不肯信汤药针艾况深于此者乎皆曰俞跗扁鹊秦缓仓公之流必能治病何不勿死又云富贵之家岂乏医术而更不寿是命有自然也乃责如此之人令信神仙是使牛缘木马逐鸟也抱朴子曰召防小丹三使之丸及五英八石小小之药或立消坚冰或入水自浮能断绝神禳却虎豹破积聚于腑脏歼二竖于膏肓起猝死于委尸返惊魂于既逝夫此皆丸药也犹能令已死者复生则彼上药也何为不能令生者不死乎越人救太子于既殒胡巫活绝气之苏武淳于能解颅以理脑华佗能刳腹以涤肠此医家之薄伎犹能若是岂况神仙之道何所不为夫人所以死者诸欲所损也百病所害也毒恶所中也邪气所伤也风冷所犯也今导引行气还精补脑食饮有度兴居有节将服药物思神守一柱天禁戒带佩符印伤生之徒一切远之如此则通可以免此六害今医家通明肾气之丸内补五络之散骨填枸杞之煎黄蓍建中之汤将服之者皆致肥丁漆叶青蓁凡弊之草樊阿服之得寿二百岁而耳目聪明犹能持针以治病此近代之实事良史所记注者也又云有吴普者从华佗受五禽之戏以代导引犹得百余岁此皆药术之至浅尚能如此况于用其妙者耶今语俗人云理中四顺可以救霍乱欵冬紫苑可以治欬逆萑芦贯众之煞九虫当归芍药之止绞痛蓁胶独活之除八风菖蒲干姜之止痹湿菟丝苁蓉之补虚乏甘遂葶历之逐痰癖括楼黄连之愈消渴荠苨甘草之解百毒芦如益之防众创麻黄大青之主伤寒俗人犹为不然也宁杀生请福分蓍问祟不肯信良医之攻病反用巫史之纷若况乎告之以金丹可以度世芝英可以延年哉昔留侯张良吐出奇防一代无有知虑所及非浅近人也而犹谓不死可得者也其聪明智用非皆不逮世人而曰吾将弃人间之事以从赤松游耳遂修导引绝谷一年规轻举之道坐吕后逼蹴从求安太子之计良不得已为书致四皓之防果如其言吕后德之而逼令强食之故令其道不成耳按孔安国秘记云良得黄石公不死之法不但兵法而已又云良本师四皓角里先生绮里季之徒皆仙人也良悉从受其神方虽为吕后所强饮食寻复修行仙道密自度世但世人不知故云其死耳如孔安国之言则良为得仙也又汉丞相张苍偶得小术吮妇人乳汁得一百八岁此盖道之薄者而苍为之得中寿之三倍况于备行诸秘法何为不得长生乎此事见于汉书非空言也抱朴子曰服药虽为长生之本若能兼行气者其益甚速若不能得药但行气而尽其理者亦得数百岁然又宜知房中之术所以尔者不知阴阳之术屡为劳损则行气难得力也夫人在气中气在人中自天地至于万物无不须气以生者也善行气者内以养身外以却恶然百姓日用而不知焉吴越有禁咒之法甚有明效多炁耳知之者可以入大疫之中与病人同床而己不染又以群从数十人皆使无所畏此是炁可以禳天灾也或有邪魅山精侵犯人家以瓦石掷人以火烧人屋舍或形现往来或但闻其声音言语而善禁者以炁禁之皆即绝此是炁可以禁神也入山林多溪毒蝮蛇之地凡人暂经过无不中伤而善禁者以炁禁之能辟方数十里而伴侣皆使无为害者又能禁虎豹及蛇虺皆悉令伏不能起以炁禁金疮血即登止又能续骨连筋以炁禁白刃则可蹈之不伤刺之不入若人为蛇虺所中以炁禁之则立愈近世左慈赵明等以炁禁水水为之逆流一二丈又于茅屋上然火煮食食熟而茅屋不燋又以大钉钉柱入七八寸以炁吹之钉即涌射而出又以炁禁沸汤以百许钱投中令一人手探摝取钱而手不灼烂禁水着中庭露之大寒不冰又能禁一里中炊者尽不得熟禁犬令不得吠昔吴遣贺将军讨山贼贼中有善禁者毎当交战官军刀剑皆不得拔弓弩射矢皆还自射辄致不利贺将军长智有才思乃曰吾闻金有刃者可禁防有毒者可禁其无刃之物无毒之虫则不可禁彼能禁吾兵者必不能禁无刃物矣乃多作劲木白棒选异力精卒五千人为先登尽足棓彼山贼贼恃其善禁者了不能备于是官军以白棒击之大破彼贼禁者果不复行所打杀者乃万计夫炁出于形用之其效至此何疑不可绝谷治病延年养性乎仲长公理者才达之士也着昌言亦论行炁可以不饥不病云吾始未之信也至于为之者尽乃然矣养性之方若此至约而吾未之能也岂不以心驰于世务思锐于人事哉他人之不能者又必与吾同此疾也昔有名师知不死之道者燕君使人学之不逮而师死燕君怒其使者将加诛焉谏者曰夫所忧者莫过乎死所重者莫急乎生彼自丧其生亦安能令吾君不死也君乃不诛则此固为良谏矣然亦非至当之论彼有不死之方若吾所闻行炁之法则彼说师之死者未必不知道也直不能弃世事而为之故虽知之而无益耳非无不死之法者也又云河南密县有卜成者学道经久乃与家人辞去见其行步稍高遂入云中不复见此所谓举形轻飞白日升天仙之上者也陈元方韩元长皆颍川之高士也与密相近二君所以信天下之有仙者盖各以其父祖及见卜成者成仙升天故也此则又有仙之一证也
　　微防第六
　　抱朴子曰余闻归同契合者则不言而自信殊途别务者虽忠告而见疑夫防常咫尺之近理人间取舍之细事浮沈过于金羽皂白分于粉墨而抱惑之士犹多不辨焉岂况说之以世道之外示之以至微之防大而笑之其来久矣岂独今哉夫明之所及虽阴幽夜之地毫芒发之物不以为难见苟所不逮者虽日月丽天之照灼嵩岱干云之峻峭犹不能察焉帝子圣深识独见开秘文于名山受仙经于神人蹶埃尘以遗累凌大遐以高跻金石不能与之齐坚鹤不能与之等寿念有志于将来愍信者之无文垂以方法炳然着明小修则小得大为则大验然而浅见之徒区区所守甘于荼蓼而不识饴酣于醨酪而不赏醇醪知好生而不知有养生之道知畏死而不信有不死之法知饮食过度之速疾病而不能节肥甘于其口也知极情恣欲之致枯损而不知割懐于所欲也余虽言神仙之可得安能令其信乎或人难曰子体无参午达理奇毛通骨年非安期彭祖多历久寿目不接见神仙耳独不闻异说何以知长生之可获养性之有征哉若觉妙于心得运逸鉴于独见所未敢许也夫衣无蔽肤之具资无谋夕之储而高谈陶朱之术自洞猗顿之防取讥论者其理必也抱痼疾而言精和鹊之伎屡奔北而称究孙吴之算人不信者以无效也余答曰夫寸鮹泛迹滥水之中则谓天下无四海之广也芒蠋宛转果核之内则谓八极之界尽于兹也虽告之以无涯之浩汗语之以宇宙之恢阔以为空言必不肯信也若今吾眼有方瞳耳长出顶亦将控飞龙而驾庆云凌流电而造倒影子又将安得而诘我设令见我又将呼为天神地祗异之物岂谓我为学之所致哉姑聊以先觉挽引同志岂强令吾子之徒皆信之哉若今家户有仙人属目比眉吾子虽蔽亦将不疑但彼人之道成则蹈青霄而近紫极自非通灵莫之见闻吾子必为无耳世人信其臆断伏其短见自谓所度事无差错习乎所致怪乎所希提耳指掌终于不悟其来尚矣岂独今哉或曰屡承嘉谈足以不疑于有仙矣但更自嫌于不能为耳敢问更有要道可以单行者否抱朴子曰凡学道当阶浅以涉深由易以及难志诚坚果无所不济疑则无功非一事也夫根荄不洞地而求柯条干云渊源不窈而求汤流万里者未之有也自非积善阴德不足以感神明非诚心欵契不足以结师友非功劳不足以论大试又不遇明师而求要道未可得也九丹金液最是仙主然事大费重不可卒办也宝精爱炁最其急也并将服小药以延年命学近术以辟邪恶乃可渐阶精微矣或曰方术繁多诚难精备除置金丹其余可修何者为善抱朴子曰若未得其至要之大者则其小者不可不广知也盖借众术之共成长生也大而喻之犹世主治国焉文武礼律无一不可也小而喻之犹工匠之为车焉辐辕輖辖莫或应亏也所为术者内修形神使延年愈疾外攘邪恶使祸害不干比之琴瑟不可以孑求五音也方之甲胄不可以一扎待锋刃也何则五音合用不可阙而锋刃所集不可少也凡养生者欲令多闻而体要博见而善择偏修一事不足必赖也又患好生之徒各仗其所长知素之术者则曰唯房中之术可以度世矣明吐纳之道者则曰唯行气可以延年矣知屈伸之诀者则曰唯导引可以难老矣知草木之方者则曰唯药饵可以无穷矣学道之不成就由乎偏枯之若此也浅见之家偶知一事便言已足而不识真者虽得善方犹更求无己以消工弃日而施用意无一定此皆两有所失者也或本性戆钝所知殊尚浅近便强入名山履冒毒螫屡被中伤耻复求还或为虎狼所食或为魍魉所杀或饿而无绝谷之方寒而无自温之法死于崖谷不亦愚哉夫务学不如择师师所闻素狭又不尽以教之因告云为道不在多也自为己有金丹至要可不用余耳然此事知之者甚希宁可虚待不知之大事而不修交益之小术乎譬犹作家云不事用他物者盖谓有金银珠玉在乎掌握懐抱之中足以供累世之费者耳苟其无此何可不广播百谷多储果蔬乎是以断谷辟兵厌劾魅禁御百毒治救众疾入山则使猛兽不犯渉水则令蛟龙不害经瘟疫则不畏遇急难则形此皆小事而不可不知况过此者何可不闻乎或曰敢问欲修长生之道何所禁忌抱朴子曰禁忌之至急在不伤不损而已按易内戒及赤松子经及河图记命符皆云天地有司过之神随人所犯轻重以夺其算算减则人贫耗疾病屡逢忧患算尽则人死诸应夺算者有数百事不可具论又言身中有三尸三尸之为物虽无形而实防灵神之属也欲使人早死此尸当得作自放纵游行飨人祭酬是以毎到庚申之日辄上天白司命道人所为过失又月晦之夜灶神亦上天白人罪状大者夺纪纪者三百日也小者夺算算者三日也【或作一日】吾亦未能审此事之有无也然天道邈远神难明赵简子秦穆公皆亲受金防于上帝有土地之明征山川草木井灶洿池犹皆有精气况天地为物之至大者于理当有精神有神则宜赏善而罚恶但其体大而疎不必机发而响应耳然览诸道戒无不云欲求长生者必欲积善立功慈心于物恕己及人仁逮昆虫乐人之吉愍人之苦赒人之急救人之穷手不伤生口不劝祸见人之得如己之得见人之失如己之失不自贵不自誉不嫉妬胜己不嫉谄阴贼如此乃为有德受福于天所作必成求仙可冀也若乃憎善好杀口是心非背向异辞反戾直正虐害其下欺防其上叛其所事受恩不感弄法受赂纵曲枉直废公为私刑加无辜破人之家收人之宝害人之身取人之位侵克贤者诛戮降伏谤讪圣贤伤残道士弹射飞鸟刳胎破卵春夏燎猎詈骂神灵教人为恶蔽人之善危人自安佻人自功坏人佳事夺人所爱离人骨肉辱人求胜取人长钱还人短陌决放水火以术害人迫胁尪弱以恶易好强取强求掳掠致害不公不平淫佚倾斜凌孤暴寡拾遗取施欺伪诳诈好说人私持人短长牵天援地咒诅求直假借不还换贷不偿求欲无己憎拒忠信不顺上命不敬所师笑人作善败人苗稼损人器物以穷人困以不清洁饮饲他人轻秤小斗狭幅短度以伪杂真采取奸利诱人取物越井跨灶晦歌朔哭凡有一事辄是一罪随事轻重司命夺其算纪算尽则死但有恶心而无恶迹者夺算若恶事而损于人者夺纪若算纪未尽而自死者皆殃及子孙也诸横夺人财物者或计其妻子家口当填之以致死丧但不即至耳其恶行若不足以杀其家人者久久终遭水火劫盗及遗失器物或遇县官疾病自营医药烹牲祭祀所用之费要当令足以尽其取之者也道家言枉杀人者是以兵刃而更相杀其取非义之财不避怨恨譬若以漏脯救饥鸩酒解渴非不暂饱而死亦及之及其有曾行诸恶事后自改悔者若曾枉杀人则当思救济应死之人以解之若妄取人财物则当思施与贫乏人以解之【缺文多】或曰道德未成又未得绝迹名山而世不同古盗贼甚多将何以却朝夕之患防无妄之灾乎抱朴子曰常以执日取六癸上土以和百叶薫草以泥门户方一尺则盗贼不来亦可取市南门土及岁破土月建土合和为人以着朱鸟地亦压盗也有急则入生地而止无患也天下有生地一州有生地一郡有生地一县有生地一乡有生地一里有生地一宅有生地一房有生地或曰一房有生地不亦逼乎抱朴子曰经云大急之极于车如此一车之中亦有生地亦有死地况一房乎或曰窃闻求生之道当知二山不审此山为何所在愿垂告悟以祛其惑抱朴子曰有之非华霍也非嵩岱也夫大元之山难知易求不天不地不沈不浮绝险缅邈崔巍崎岖和气絪缊神意并游玉井邃灌溉匪休百二十宫曹府相留离坎列位芝万株绛树特生其宝皆殊金玉嵯峨醴泉出隅还年之士挹其清流子能修之松乔可俦此一山也长谷之山杳杳巍巍气飘飘玉液霏霏金池紫房在乎其隈愚人妄狂至皆死归有道之士登之不衰采服黄精以致天飞此二山也皆古贤之所秘子精思之或曰愿闻真人守身链形之术抱朴子曰深哉问也夫始青之下月与日两半同升合成一出彼玉池入金室大如弹丸黄如橘中有嘉味甘如子能得之谨勿失既往不追身将灭纯白之气至微密升于幽关三曲折中丹煌煌独无匹立之命门形不卒渊乎妙矣难致诘此师之口诀知之者不畏万五兵也或问曰房中之事能尽其道者可单行致神仙并可以移灾解罪转祸为福居官高迁商贾倍利信乎抱朴子曰此皆巫书妖妄过差之言由于好事增加润色至令失实或亦奸伪造作虚妄以欺诳世人藏端绪以求奉事招集弟子以规世利耳夫阴阳之术高可以治小疾次可以免虚耗而已其理自有极安能致神仙及祛祸致福乎人不可以阴阳不交坐致疾患若乃纵情恣欲不能节宣则伐年命善其术者则能却走马以补脑还阴丹于朱肠采玉液于金池引三五于华梁令老有美色终其所禀之天年而俗人闻黄帝以千二百女升天便谓黄帝单以此事致长生而不知黄帝于荆山之下鼎湖之上飞九丹成乃乘龙登天也黄帝自可有千二百女耳而非单行之所由也凡服药千种三牲之养而不知房中之术亦无所益也是以古人恐人轻恣情性故美为之说亦不足尽信也素喻之水火水火杀人而又生人在于能用与不能耳大都其要法御女多多益善如不知其道而用之一两人足以速死耳彭祖之法最其要者其他经多烦劳难行而其为益不必如其书人少有能为之者口诀亦有数千言耳不知之者虽服百药犹不能得长生也















　　抱朴子内篇卷一
