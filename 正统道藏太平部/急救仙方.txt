急救仙方
　　经名：急救仙方。宋佚名撰。十一卷。底本出处：《正统道藏》太平部。参校本：明刻本《仙授理伤续断秘方》（简称《理伤续断方》）、《四库全书》本《急救仙方》（简称『四库本』）。
　　目录
　　急救仙方序
　　卷一
　　妊娠诸疾品
　　卷二
　　产难诸疾品
　　卷三
　　妇女杂病品
　　卷四
　　济阴品
　　卷五
　　　　济阴品
　　卷六（理伤续断方）
　　仙授理伤续断秘方序　医治整理补接次第口诀
　　卷七
　　治伤损方论
　　卷八
　　疔疮治法　李世安治疗法
　　卷九
　　秘传五痔品　痔二十四证歌
　　卷十
　　上清紫庭追痨仙方论法　总论传痨苏游论
　　痨疗诸证浴法　守庚申法
　　修合药法　医传尸方越王文　论已试功效
　　卷十一
　　上清紫庭追痨仙方品　　黄帝灸二十一种痨图并序
　　急救仙方
　　经名：急救仙方。宋佚名撰。十一卷。底本出处：《正统道藏》太平部。参校本：明刻本《仙授理伤续断秘方》（简称《理伤续断方》）、《四库全书》本《急救仙方》（简称『四库本』）。
　　急救仙方序
　　医之疗疾，莫难于妇人，妇人之疾，莫重于胎产。胎产之重者何？盖以一身之疾否，系乎母子之存亡，故《千金方》部居独以妇人厕其首，此思邈孙真人之用心不苟矣。世之胎产诸方，不为不富，然其间多犯冗、僻、贵。冗则仓卒之际难备，僻则穷乡下邑难得，贵则贫窭之家难求，是三者虽非君子用心之不周，而人之蒙其惠者，往往求什一于千百。今此方之编，分为三类，末附以杂病，虽不能如诸方之广载博该，要之不犯冗、僻、贵，而凡胎产危急之证，大略亦尽之矣。俾仓卒之际、穷乡下邑、贫窭之家，皆得易而求之，虽一草一木足以收效，岂若前三者之难为功哉！苟有用者，始信其为闺门之重宝云。金川徐守贞序。
　　急救仙方卷之一
　　妊娠诸疾品
　　术苓#1汤，治妇人胎孕不安。
　　白术 黄苓各等分
　　右为粗末，每服三钱，水二盏，当归一根，同煎至一盏，稍温服。
　　立效散，治胎动不安，如重物所坠，冷如冰。
　　川芎　当归各等分
　　右为粗末，每服五钱，水煎，食前温服。或下血，心腹痛，酒水相半煎服。
　　保安散，治妊娠因有所伤，胎动疼不可忍，及血崩不止。
　　连皮缩砂不以多少，炒黑去皮
　　右为细末，温酒调下。觉腹中热，则胎已安矣。
　　治妊娠胎动不安，或腰痛，胞转抢心，下血不止。
　　石菖蒲根捣汁三升饮之
　　又方，艾叶如鸡子大，以酒四升，煮取二升，分二服。良。
　　又方，槟榔一两，为末，葱白汤调下一钱匕，佳。
　　二黄散，治有孕胎漏下血。
　　生地黄 熟地黄各等分
　　右为细末，每服三钱，煎白术枳壳调下。
　　立圣散，治妊娠下血不止。
　　鸡肝二具，用好酒一升煮熟，共酒食之，大效。
　　枳苓散，治胎漏下血，或因事下血。
　　枳壳去穰，半两，麸炒　黄芩半两　白术二两
　　右为粗末，每服五七钱，水煎，去滓，食前服。
　　治妊娠误有失坠，或推筑着，疼痛难忍。
　　当归一两　新青竹茹二合
　　右以好酒二升，煮十数沸，分三服。 
　　又方，以川芎为末，每服二钱，温酒调下。
　　治妊娠因顿跌，胎动不安，腰痛腹满，或有所下，或胎上抢心。
　　熟地黄二两　白芍药　艾叶　当归　甘草　阿胶炒珠　黄耆　川芎各一两
　　右□咀，每服半两，姜三片，枣一枚，水煎服。
　　火龙散，治妊娠心气痛。
　　艾叶半两、盐炒一半　茴香半两，炒　川练子半两，炒
　　右为细末，水煎，食前服。
　　通气散，治妊娠腰痛，状不可忍，此药神妙。
　　破故纸不以多少，瓦上炒香熟，为末，嚼胡桃肉一个，空心，温酒调下三钱。
　　芍归汤，治妊娠胎动，子死或不死。
　　川芎　当归各等分
　　右□咀，每服三五钱，加紫苏数叶，酒水合煎服。死者即下，未死者即安。
　　黄连汤，治妊娠儿在腹中啼。
　　黄连二钱　生甘草一钱
　　右浓煎汁，令母呷之。
　　又方，以多年空屋下鼠穴中土一块，令母噙之，即止。
　　猪苓散，治妊娠从脚上肿至腹，小便微利，微渴引饮。
　　猪苓五两
　　右为末，以熟水服方寸匕，日三。
　　葶苈散，治妊娠遍身洪肿。
　　葶苈二两　白术五两　白茯芩　桑白皮　郁李仁各二两
　　右为粗末，水六升，煮取二升，分三服。小便利即差。
　　又方，泽泻二两　葶苈二两　茯芩　枳壳麸炒　白术各六两
　　右为细切，以水六升，煮取二升，分二服。
　　防己汤，治妊娠脾虚，遍身浮肿，心腹胀满，喘促，小便不利。
　　防己七钱半　桑白皮　赤茯苓　紫苏茎叶各一两　木香二钱半
　　大便不通加枳壳、槟榔。
　　右粗末，每服四钱，姜四片，水同煎，食前服。
　　当归芍药散，治妊娠腹中绞痛，心下急痛。
　　白芍药四两　当归　茯芩各一两　泽泻二两　川芎二两　甘草炙，一两
　　右为细末，每服三钱，食前温酒调服，以蜜丸亦可。
　　人参散，治妊娠霍乱吐泻，心烦腹痛。
　　人参一两　厚朴一两，姜制　陈皮一两　当归炒　甘草半两，炙　乾生姜一两
　　呕逆不止，加益智仁、煨草豆寇。
　　右□咀，每服四钱，枣三个，水煎服。
　　茯芩半夏汤，治妊娠恶阻，心中愦闷，头目眩晕，四肢怠惰，百节烦疼，胸膈痰逆，呕吐#2恶心，嫌闻食气，好啖酸咸，多卧少起，全不进食，先服茯芩半夏汤，次服茯芩丸。
　　半夏一两二钱，汤洗七次，炒　赤茯芩　熟地黄各七钱半　陈皮　人参　旋覆花　芍药　川芎　桔梗各半两　甘草半两，炒
　　右为粗末，每服五钱，姜三片同煎，食前热服。
　　茯芩丸
　　赤茯丸　人参　桂炒　半夏汤洗，炒　陈皮　乾姜炮，各五钱　白术　葛根各一两　甘草一两，炙　枳实二两，麸炒
　　右为细末，炼蜜丸桐子大，米饮下三五十丸，食前。
　　竹沥汤，治妊娠恒若烦闷，心胆怯，此名子烦。
　　茯芩三两　竹沥一升
　　右以水四升，煎取二升，分三服，不差再服。
　　又方，茯芩四两　防风　麦门冬去心　黄苓各三两　人参一两五钱
　　右□咀，每服四钱，淡竹叶数片同煎服。不得眠，加酸枣仁。
　　紫苏饮，治妊娠胎上逼，胀满疼痛，谓之子悬。兼治临产惊悸，气结连日不下。
　　紫苏一两　当归　甘草各二钱半　人参　川芎　大腹皮　陈皮　白芍药各半两
　　右□咀，每服半两，水一盏半，姜四片，葱白七寸，去滓，空心温服。
　　知母散，治妊娠烦躁闷乱、口乾及胎藏热。
　　知母　甘草　麦门冬去心，各半两　黄苓　赤茯苓各七钱
　　右□咀，每服四钱，竹茹一块，水煎服，四肢壮热，加葛根、柴胡。
　　治妊娠忽下黄汁如胶，或如小豆汁。
　　苎根切，二升
　　右水四升，煎取二升，分二服，每服入酒半升，再煎服。
　　厚朴散，治妊娠下利黄水不止。
　　厚朴三两，姜汁炙　黄连二两　肉豆寇五个，连皮
　　右□咀，用水二升，煮取一升服。
　　治妊娠无故卒下血。
　　阿胶二两重，以蚌粉同炒珠，捣为末　生地黄半斤，捣取汁
　　右以清酒三升，将二味搅匀温过，分三服。
　　治妊娠无故尿血。
　　龙骨一两，为末　蒲黄五钱，研匀
　　右以酒调方寸匕，日三服。
　　治妊娠藏气本虚，脾胃久弱，脐腹疼痛，滑泄无度，产后同。
　　厚朴二两，姜汁浸，炒黄　草豆寇一个，煨　肉豆寇一个，面裹煨
　　右□咀，每服三钱，姜三片，煎服。
　　大宁散，治妊娠下利赤白，及泄泻疼痛垂死者。
　　黑豆三十粒　甘草二寸半，半生半熟　莺粟壳二十一，生炒一
　　右为粗末，都作一服，生姜三片同煎，食前服，神效。
　　治妊娠挟热下痢。
　　黄连一两　黄柏一两　栀子仁十枚
　　右□咀，每服五钱，水二盏，浸三时久，煮十沸，去滓，顿服。呕加生姜、橘皮。
　　治妊娠下痢腹痛，小便涩。
　　糯米一合　当归一两，炒　黄耆一两
　　右细切和匀，水二盏，煮取一盏二分，去滓，分四服。
　　黄连散，治妊娠下痢赤白脓血，久不止。
　　黄连八钱　厚朴姜制　阿胶蚌粉炒　当归各六钱　艾叶　黄柏各四钱　乾姜炮，四钱
　　右为细末，空心米饮调下方寸匕，日三服。
　　治妊娠小便不禁。
　　桑嫖蛸十二个，炙
　　右为细末，每服二钱，空心米饮调下。
　　白薇散，治妊娠遗尿不禁。
　　白薇　白芍药炒，各等分
　　右为末，每服二钱，食前温酒调下。
　　茯苓散，治妊娠小便不通。
　　赤茯苓　黄葵子各等分
　　右□咀，每服五钱，水二盏，煎一盏，温服。如不通，恐是转胞，加发灰少许调服，极妙。
　　治妊娠患淋，小便涩，水道热不通。
　　车前子一两　葵根五钱，切
　　右二味，以水升半，煎至一半，空心温服。
　　大腹皮散，治妊娠大小便赤涩。
　　大腹皮　枳壳去白，麸炒　甘草　黄苓各一钱　赤茯苓去皮，二钱
　　右□咀，加葱白，水一盏煎七分，空心温服。
　　斩邪丹，治妇人鬼胎，如抱一瓮。
　　吴茱萸　川乌　秦艽　柴胡　白僵蚕洗　巴戟生用　巴豆去壳不去油　芫#3花醋煮，各一两
　　右为末，炼蜜为丸，如梧桐子大，每服七丸，蜜酒吞下，取出恶物即愈。
　　桔梗散，治妊娠肺壅，及外伤风寒咳嗽、喘急。
　　天门冬去心，一两　贝母　人参　甘草　桑白皮　桔梗　紫苏各半两　赤茯苓一两　麻黄去节，七钱
　　右□咀，每服四钱，姜三片，水煎服。服药忌食鲤鱼。
　　紫菀汤，治妊娠咳嗽不止，胎不安。
　　紫菀　天门冬各一两　桔梗半两　甘草　桑白皮　杏仁各二钱半　防风半两
　　右□咀，每服三钱，竹茹一块，水煎去滓，入蜜半匙，再煎二沸温服。服药忌食鲤鱼。
　　人参橘皮汤，治妊娠呕吐痰水多，是恶阻。
　　人参　橘红　白术　麦门冬去心，各一两　甘草三钱　厚朴姜制　白茯苓各半两
　　右为粗末，每服四钱，入淡竹叶弹子大，生姜三片水煎，空心食前服。
　　加味四物汤，治妊娠伤寒诸证。
　　熟地黄　当归　川芎　芍药各等分
　　右□咀，每服四五钱，水煎服。
　　若妊娠伤寒头痛，身热无汗，脉浮紧，加麻黄、细辛。
　　若妊娠伤寒中风，表裹自汗，头痛项强，身热恶寒，脉浮而弱，加黄耆、地骨皮。
　　若妊娠伤寒，中风湿之气，肢节烦疼，脉浮而热，头痛，加防风、苍术制。
　　若妊娠伤寒，胸胁满痛而脉弦，加柴胡、黄苓。
　　若妊娠伤寒，大便硬，小便赤，气满而脉沉数，加大黄生、桃仁去皮尖，麸炒。
　　若妊娠伤寒，小便不利，加茯苓、泽泻。
　　若妊娠伤寒，小便赤如血状者，加琥珀、茯苓。
　　若妊娠伤寒，四肢拘急、身凉微汗，腹中痛，脉沉而迟，加附子炮去脐、桂少用。
　　若妊娠伤寒畜血证，加生地黄、酒浸大黄。
　　若妊娠伤寒，身热大渴，蒸又而热，脉长而大者，加石膏、知母。
　　若妊娠伤寒，下后过解而不愈，温毒发班如锦纹，加升麻、连翘。
　　若妊娠伤寒，下后咳嗽不止者，加人参、五味子。
　　若妊娠伤寒，下后虚痞腹满，加厚朴姜制、枳实麸炒。
　　若妊娠伤寒，下后不得眠者，加栀子、黄苓。
　　若妊娠伤寒，汗后血漏不止，胎气损者，加阿胶、炙甘草、黄耆。
　　若妊娠脉浮，头肿自利，腹中疼痛，去地黄，加桂枝炒。
　　若妊娠伤寒，自利腹中痛，饮食不下，脉沉者，去地黄、川芎，加白术、炙甘草、茯苓，加黄耆。
　　护胎法　治妊娠伤寒。
　　白药子不拘多少，为末，用鸡子清调，摊於纸花上，可碗来大，贴在脐下胎存处，乾则以温水调之。
　　又方，以灶心土，水调涂脐下，乾又涂之。又调服弹子大，佳。
　　又方，壮热甚则以井底泥敷心下，令胎不伤。
　　白术散，治妊娠伤寒，烦热头痛，胎气不安，或时吐逆不下食。
　　白术　橘红　人参　前胡　川芎　麦门冬去心　赤茯苓各一两　半夏汤洗，炒　甘草各半两
　　右每服四钱，姜四片，竹茹二钱半，水煎服。
　　升麻散，治妊娠伤寒头痛、身体壮热。
　　升麻　苍术炒　麦门冬去心　麻黄去节　石膏各一雨　黄苓　知母各五钱
　　右每服四钱，姜四片，淡竹叶十四片，水煎服。
　　柴胡散，治妊娠伤寒头痛，项强身热，口乾，胸胁疼。
　　柴胡　前胡　川芎　当归　人参　芍药　甘草　生地黄各等分
　　右为细末，每服四钱，姜三片，枣三枚，葱白三根，水煎出汗。
　　秦艽散，治妊娠伤寒，五六日不得汗，口乾多吃水，狂语呕逆。
　　秦艽　柴胡各一两　石膏二两　前胡　赤茯苓　甘节　葛根　犀角屑　升麻　黄苓各半两
　　右每服四钱，姜四片，竹茹三钱，水煎。
　　防风葛根汤，治妊娠中风，腰背强直，时复反张。
　　防风　葛根　川芎　生地黄各二两　杏仁制，一两半　麻黄去节，一两半　桂心炒　独活　甘草　防己　各一两'
　　右□咀，每服四钱，水煎。
　　治妊娠中风，角弓反张，口噤语涩，谓之风痉，亦名子痫。
　　麻黄去节　防风　独活各一两　桂心炒　升麻　甘草　羚羊角犀#4　酸枣仁　秦艽各半两　川芎　当归　杏仁制，各七钱
　　右□咀，每服四钱，姜四片，竹沥一合，水煎服。
　　治妊娠临月，因发风痉，忽闷愦不识人，吐逆眩倒，名子痫。
　　葛根　贝母去心　牡丹皮　防己　防风　当归　川芎　甘草　泽泻　白茯苓　桂心炒，各二两　独活　石膏　人参各三两
　　右□咀，以水九升，煮取三升，分二服。贝母令人易产，若未临月，以升麻代之。
　　柴胡散，治妊娠疟疾。
　　柴胡　生大黄各二钱　黄苓一钱半　甘草一钱
　　右□咀，作一服水煎，临发日五更温服，必取利为愈。如胎上逼心，可服枳壳散，忌油面、辛热等物。
　　又方，大黄二两　柴胡一两半　黄苓　芍药各一两
　　右为细末，清水糊为丸，如桐子大，每服百丸，临发日五更冷汤吞下，
　　隔两时再服五十丸，以利为度。
　　治妊娠疟疾，发热口乾渴，饮无度者。
　　生地黄一两半　黄苓　麦门冬去心　人参　知母各一两　石膏二两　甘草半两　乾葛一两
　　右( )咀，每服五钱，入乌梅半个，煎服。
　　治妊娠疟疾得效方。
　　常山　石膏各一两　甘草炙　黄苓各半两　乌梅七个
　　右细切，以酒水各一碗，浸一宿，平旦煎至一碗，去滓，分二服，临发日＃５。
　　验胎方，治妇人经脉不行，已经三月者。
　　川芎不见火
　　右为细末，空心，浓煎艾汤调下方寸匕，觉腹内微动，则有胎也。
　　急救仙方卷之一竟
　　＃１ 苓：原作『苓』，据本方药物组成改。
　　＃２ 吐：原作『土』，据文义改。
　　＃３ 芫：原作『莞』，据文义改。
　　＃４ 犀：疑当作『屑』。
　　＃５ 日：此下疑有脱文。 
　　急救仙方卷之二
　　产难诸疾品
　　枳壳散，治妇人临月，服即合，胎瘦易产。
　　枳壳四两，各用麸炒　甘草二两，生
　　右为细末，每服一二钱，白汤调服。
　　治孕妇日月未足，疼痛而欲产者。
　　菖蒲根捣汁，灌喉中。
　　又方，蒲黄如枣许大，井花水调下。
　　又方，知母三两，为末，蜜丸桐子大，每服二十丸米饮下。
　　如圣散，治产难。
　　紫苏叶　当归各等分
　　右每服三五钱，长流水煎服。如无流水，以水顺搅动，煎服。
　　又方，以黄葵子百粒研烂。酒汤任服，立产。
　　又方，以好墨一寸，末之，水调服，立产。
　　又方，取夫棍带五寸，烧末存性，酒调服。
　　又方，蓖麻子二枚，令妇两手各把一枚，即下。
　　又方，取槐树东枝，令孕妇把之，易产。
　　又方，取皂角子二枚，吞之，立产。
　　又方，取槐子七粒，新汲水吞之，即产。
　　又方，．取皂角少许末，吹鼻中令嚏，子便生。
　　又方，紫苏煎汤调益元散服，即产。
　　治妇人临产累日，气尽不能生，兼恶露出尽，胞乾终不产者。
　　右用赤小豆一斗，水九升，煮令熟，去豆滓，将阿胶三两入豆汁中溶化，每服止半盏。未产，再服即出。
　　治妇人生产，五七日不下，及矮石女子交骨不开者。
　　右取自死灶壳或占卜废壳，酥炙或醋浸炙，及用生男女多者妇人头发一握，烧存性，以当归、川芎同煎服，屡效，约人行五里，生死胎俱下。
　　乌蛇散，治妇人逆产。
　　乌蛇蜕一条　蝉蜕十四合　血余一个，即胎发
　　右三味烧为灰，分作二服，温酒调下，并进二服，仰卧霎时，儿即顺生。
　　又方，用小绢针於小儿脚心刺三五下，急用盐少许涂刺处，即顺生，用谷尖刺尤好。
　　又方，以盐涂儿足底，又可爪甲搔之，并以盐摩母腹上。
　　又方，以手中指取锅底墨，交画儿足下，即顺生。
　　又方，取其父名书儿足下，即顺生。
　　治妇人横生不可出。
　　右车前子为末，酒服二钱匕。
　　又方，兔丝子为末，酒调服一钱匕，米饮调亦可。
　　治妇人横逆生，得效方。
　　百草霜　香白芷各等分，不见火
　　右用童子小便与好醋各一合，调
　　成膏，沸汤侵服，甚者二服即生。
　　治妇人逆横难产，子死腹中。
　　先用黑豆一合炒熟，水与童便合煎服，神效。
　　又方，艾叶半斤，酒四升，煮取一升，服之。
　　又方，当归为末，酒服方寸匕，紫苏汤调服亦可。
　　夺命散，治妇人产死腹中，胎不下。
　　桂二钱　麝香当门子一粒
　　右件用为末，研酒服，须臾即下。
　　又方，用鹿角屑三二方寸匕，煎葱豉汤和服之，立出。
　　又方，用朱砂一两，水煮数沸，末之，酒调服，效。 ' 
　　又方，榆白皮煮汁，服二升即出。
　　又方，取灶心土为末，以水调三钱匕服之，其土儿当戴出。
　　又方，用瞿麦二两，锉，水八盏煮三盏，服一盏，未出再服。
　　又方，朴硝二钱，温童子小便调服，亦治胞衣不出，立效。
　　又方，用蓖麻子一百粒去壳，雄黄末二钱，一处研成膏，摊纸上，贴母右脚心，先置冷水一碗，才下急洗去，亦治胞衣不下。
　　治妇人产难已死，子不出者。
　　用水银如弹子大，斡开口灌之，扶令坐少顷，又扶令倚立，子即出。
　　秘方　治妇人胎衣不下。
　　取本妇裈覆井口，立下。
　　又方，米、麦、赤小豆三味，同煮浓汁服之，即效。
　　又方，皂角刺不以多少，烧灰存性为末，每服一大钱，温酒下。
　　又方，取灶下土一寸研碎，用好醋调纳於脐中，取甘草汤服之。
　　又方，牛膝半斤，以水九升，煎取三升，分三服。
　　治妇人堕胎，胞衣不下，腹中疼痛牵引腰脊，用好墨细研，每服二钱匕，温酒下无时。
　　治妇人落胎，下血不止方。
　　又生地黄汁调代赭末一钱，日三服。
　　取桑木中蜴虫，烧末存性，酒服方寸匕，日三服。
　　治妇人落胎，身下有血方。
　　丹参十二两，以酒五升，煎取三升，分三服。
　　治妇人小产，下血子死增寒，唇口爪甲皆青，面色白黄黑；或胎上抢心，则闷绝欲死，冷汗自出；或食毒物伤动胎气，下血不止，胎尚未损服之可安，已死者服之可下。
　　牡丹皮　白茯苓　桂心　桃仁去皮尖，麸炒　赤芍药
　　右各等分，为细末，炼蜜丸如弹子大，每服一丸，细嚼，淡醋汤下，连进两丸，若胎腐烂腹中，危甚者，立可取出。
　　治妇人推肠生，又名盘肠产，盖临产则子肠先出，既产其肠不收。
　　右以半夏为末搐鼻中，又以蓖麻子研膏贴顶心，肠上即拭去。
　　产后诸疾品
　　治妇人产后血晕不知人，狂语颠倒，健忘失志。
　　紫矿一两
　　右细研，温酒调二钱匕服。
　　又方，用苏合香丸，童子小便煎一二沸，调下。
　　治产后血晕，昏迷心气绝。
　　夏枯草绞汁服一盏，妙。
　　又方，五灵脂二两，半生半炒，为细末，每服一钱，温酒调下。口禁者斡开灌之。加荆芥等分为末，温童便调下，更妙。
　　又方，红花一两，分为两服，酒、童便各一盏，煎取一盏服。
　　又方，半夏一两为末，冷水和丸如豆大，纳鼻中，即愈。
　　又方，醋磨京墨服之，良。
　　治产后血晕连心，头硬，闷乱气绝，手脚烦热，及寒热不禁。
　　延胡索炒为末，酒服一钱匕。亦治秽汗不尽，胸腹胀满。
　　又方，续断皮二两，锉，以水三升，煎取一升，分作三服，温服，如人行二三里再服。无忌。虽垂死者亦愈。
　　又方，生地黄汁一盏　当归　赤芍药各二钱半
　　右水煎三五沸，温服。如觉烦热，去当归，入童便半盏服之。
　　治产后败血冲心，发热，狂言奔走，脉虚大者。
　　乾荷叶　生地黄　牡丹皮
　　右等分，煎汤调蒲黄二钱匕，一服即定。
　　治产后恶血冲心，胞衣不下，腹中血块。
　　锦纹大黄一两，研为细末，用酽醋半升熬成膏，丸如桐子大，用醋七分盏，化五丸至七丸服之，须臾即下。
　　治产后血上心，已死或胎不下。
　　郁金烧存性为末，每服二钱，酽醋一合，调灌之，立活。
　　治产后败血冲心，胸满上喘，命在须臾。
　　真血碣如无，紫矿代　没药
　　右等分，轻手研细，每服二钱，用童便合酒半大盏煎一沸，温调下，才产下服之，上床良久再服。
　　治产后气喘，为孤阳绝阴不治者。
　　人参 苏木各一两
　　右每服五钱，水二盏煎七分，频频呷之。
　　又方，用胡桃肉，不去皮，同人参等分，每服五钱，水一盏半煎七分，频频呷之，屡效。
　　仓公散，治产后郁冒血厥，闭目昏默，先以仓公散取嚏，后服白薇汤。
　　甜瓜蒂 藜卢　雄黄　明矾煅，等分
　　右为细末，吹入鼻中。
　　白薇汤
　　白薇　当归各一两　人参半两　甘草二钱半
　　每服四钱，水煎，温服。
　　孤凤散，治产后闭目不语。
　　白矾一钱
　　右为细末，熟水调下。
　　治产后血不下。
　　夏枯草绞汁，每服一小盏，入酒一合，温搅匀服。
　　又方，蒲黄三两，水三升，煎取一升，顿服。
　　治妇人产后败血未尽，心腹胀满。
　　生姜切，五两
　　右以水五升，煮三升，分三服，立效。
　　治产后血癖痛。
　　大黄一两 当归半两 官桂二钱
　　右以酒三升，煮十沸，顿服。
　　治产后恶物不尽，腹内疼痛。
　　生乾地黄一两，微炒 当归一两，微炒 生姜半两，瓦上炒焦黑
　　右以为细末，每服二钱，姜酒调服，神效。
　　治产后心腹痛，欲死。
　　五灵脂 蒲黄各等分
　　右为末，先用酽醋调二钱，熬膏，入水半盏、童便半盏，煎七分，食前热服，神效。
　　治产后腹中绞痛不可忍。
　　延胡索 当归 芍药 川芎 乾姜各等分
　　右为细末，每服三钱，温酒调下。
　　治产后恶露不尽，腰腹痛、儿枕痛并皆治之。
　　延胡索 桂心 当归各等分
　　右为细末，每服三钱，热酒调服。
　　治产后内虚，寒气入腹，腹中绞痛，及两胁当脐急痛，名曰寒疝。
　　肥羊肉一斤 当归 甘草 芍药炒 人参各一两
　　右□咀，以水一斗，先煮取七升，入药更煮再二升，去滓，分二服。
　　治产后血瘕痛，脐下胀，不下食。
　　当归二两 桂心 芍药各半两 蒲黄各一两半 血碣 延胡索各一两
　　胁肋胀，去血碣，加槟榔、柴胡、青木香。
　　右为细末，每服二钱，温酒调下。
　　治产后血入於肺，面黑发喘，欲死者。
　　人参一两，另为末 苏合香二两
　　右以水二碗，煮苏合香至一碗，去滓，调参末随多少，如神效。
　　治产后恶露不下，三四日呕逆、壮热。
　　芍药二两半　知母　生姜　当归　蒲黄各二两　红花五钱　生地黄汁一盏　荷叶中心蒂七个
　　右以水二升，煎至一升，去滓，下蒲黄煎四沸，空心分作三服。
　　治产后呕吐不止。
　　陈皮一两　半夏曲　甘草各半两　藿香二两
　　右为细末，每服三钱，姜三片，煎热服。
　　趁痛散，治产后气弱，血滞，身热，头疼及遍身疼痛。
　　牛膝　当归　桂心　白术　黄耆　独活　生姜各半两　甘草炙　薤白各二钱半
　　右□咀，每服半两，水三盏煎至盏半，去滓，食前热服。
　　治产后头痛。
　　川芎　当归　荆芥穗各等分
　　右□咀，每服五钱，水煎热服。
　　治产后下血不止。
　　炙桑白皮煮水饮之，良。
　　又方，菖蒲二两，以酒二升煮，分作两服止。
　　治产后下血，虚赢殆死。
　　蒲黄二两，水二升，煮取八合，顿服。
　　治产后子宫不收。
　　荆芥穗　藿香叶　□椿树皮各等分
　　右煎汤熏之，子宫即入。
　　又方，五倍子、白矾为末，温汤泡洗。
　　又方，萆麻子捣涂顶心，吸入即洗去药。
　　治产后生肠不收。
　　枳壳煎汤温浸，良久即入。
　　治产后阴下脱。
　　蛇床子绢袋盛蒸熨之，亦治阴户痛。
　　又方，顺火草一斤，阴乾，水五升煮取汁，分温服。
　　又方，以铁炉中紫尘、羊脂二味搅令稠，布裹炙热熨，推纳之差。
　　治产后阴道开不闭。
　　以石灰一斗，炒黄，水三斗投灰中，放冷，澄清，取一斗二升，暖洗，又治阴肠脱出。
　　治产后中风寒，遍身冷直，口噤不识人。
　　白术三两　川芎　当归　生姜各一两
　　右以酒三升，煎取一升，顿服。
　　治产后中风，语涩，四肢拘急。
　　羌活三两　当归一两　官桂半两　杏仁半两，去皮尖，炒
　　右为末，每服五钱，酒水各半盏煎，去滓，温服。
　　治产后中风，烦渴。
　　红花五合微炒，水一升，煎取七合，徐徐呷之。
　　治产后中风，不省人事，口吐涎沬，手足瘈疭。
　　当归　荆芥穗各等分
　　右为细末，每服三钱，水一盏，入酒煎七分，灌之。口噤者，斡开灌。
　　小续命汤，治产后中风，腰强直，时时反张，或半身不遂，口眼喎斜，手足战掉，语言蹇涩。
　　防己　肉桂去皮　黄苓　芍药　杏仁去皮尖　甘草　川芎　麻黄去根节　人参各一两　防风一两半　附子去皮脐，半两
　　右□咀，每服五钱，水一盏，姜五片，枣一枚，煎七分，热服。若藏寒下利者，去防己、黄苓，加白术、附子一倍。若自汗者，去麻黄、杏仁，加白术、黄耆。若失音者，加杏仁一倍。
　　治产后中风，手足不遂，语言蹇涩，恍惚多忘，精神不定。
　　独活　当归　芍药　防风　川芎　玄参　天麻各五钱　桂心三钱
　　若作丸，已上皆加分两。
　　右□咀，以水八升，煮取二升半，分为三服，亦可蜜丸服。若有气证，加生姜一两半；若有热，加葛根五两；冷加白术五两；若手足不稳，加牛膝一两二钱、萆#1薢三两、黄耆四两。
　　治产后血渴不止。
　　一方用黄苓、麦门冬去心，等分煎服。
　　延胡索　蔚金　乾葛　桂心　青皮　枳壳麸炒，各等分
　　右并以好醋浸一宿，焙乾为细末，每服二钱，冷橘皮汤调下。
　　又方，生地黄汁和蜜微炼过，熟水温调服，即止。
　　竹叶汤，治产后虚渴少气。
　　竹叶三升　甘草　人参　茯苓各一两　小麦五合　生姜　半夏各三两　麦门冬去心，五两　大枣十五枚
　　右□咀，以水九升，先煮竹叶、小麦、生姜、枣，取七升，去滓，纳药再煎，取三升，去滓，一服五合，日三服，夜一服。
　　益元散，治产后虚渴，煎人参、五味子、麦门冬去心，汤调服，良。
　　治产后小便数及遗尿。
　　桑螵蛸半两，炙　龙骨一两
　　右为细末，米饮调下二钱，空心服。
　　又方，以鸡矢烧灰，空心，酒服方寸匕。
　　治产后大小便不通，或下血。
　　车前子　黄苓　蒲黄　牡蛎　生地黄　芍药各一两
　　右为细末，空心，米饮服方寸匕。忌面蒜。
　　治产后虚烦不得眠。
　　芍药　当归　栀子各五钱　香豉半合
　　右□咀，每服一两，水煎服。
　　治产后往来寒热。
　　柴胡二两　黄苓七钱　人参五钱　半夏一两半，汤洗　甘草七钱半　大枣三枚　生地黄　栀子　枳壳麸炒，各五钱
　　右□咀，每服一两，姜五片，煎热服。
　　柴胡散，治产后虚赢，发寒热，饮食少，腹胀增损。
　　柴胡　人参　甘草　半夏汤洗　陈皮　川芎　白芍药各等分
　　右□咀，每服五钱，姜五片，枣二枚，水煎，食后服。咳嗽加桑白皮、地骨皮。
　　治产后血不止。
　　以鸡子三枚，醋半升、好酒二升，煎取一升，分四服，如行二三里，微温进之。
　　治产后泻白不止。
　　艾叶半两，炙热　老生姜半两
　　右水煎服之，即止。
　　治产后诸痢，神效方。
　　苍耳叶捣绞汁，入蜜温服半盏，日三。
　　黄苓丸，治产后赤白痢，腹中绞痛不可忍。
　　阿胶　蒲黄　栀子仁各#2两　黄连四两　当归一两半　黄柏三两　黄苓　芍药各二两
　　右为细末，炼蜜为丸，桐子大，每服六十丸，米饮下，日三夜一。
　　又方，芍药　阿胶　艾叶　熟地黄　甘草　当归各四两
　　右□咀，每服一两，水煎服。危急者，已上分两只作一服。水三升，煮取一升，分二服，空心，名救急散。
　　又方，芍药三钱　黄苓二钱半　当归二钱　甘草一钱半
　　右□咀，水一升，煎七分，温服，食前。裹急后重，加根壳、槟榔。
　　治产后虚汗不止。
　　当归　黄耆　麻黄根　牡蛎煅为粉　人参　粉草炙，各等分
　　右□咀，每服五钱，水一盏煎，温服。
　　又方，牡蛎煅　小麦麸炒黄
　　右等分，为细末，煮生猪汁调下二钱，无时候。
　　治产后吃意。
　　丁香　白豆蔻各半两　伏龙肝一两
　　右为细末，煎桃仁、吴茱萸汤调下一钱，如人行五里再服。
　　治产后咳逆，三日不止，欲死者。
　　桂心半两　生姜三合
　　右同煎取二合，以火先炙背，摩令热，涂药，尽妙。
　　治产后经脉不调，四肢烦疼，饮食全少，日渐羸瘦。
　　琥珀　牛膝　生地黄　当归各一两　桃仁　赤芍药各半两
　　右粗末，每服三五钱，水一盏，姜三片，煎去滓，温服。
　　治产后心膈迷闷，腹藏撮痛，气急，月信不通。
　　乌药二两　当归　莪木各一两
　　右为细末，每服二钱，温酒调下，服后以食压之。大忌生冷、油腻等物。
　　急救仙方卷之二竟
　　＃１萆：原作『草』，据文义改
　　＃２各：此下疑有脱文。
　　急救仙方卷之三
　　妇女杂病品
　　四物汤
　　熟地黄　川芎　芍药　当归各等分
　　右为粗末，水煎服。
　　若女蒸劳热，加地骨皮、牡丹皮、知母、柴胡、黄苓。
　　若妊娠胎动不安，下血不止者，加艾十叶、阿胶、黄耆、葱。
　　若血脏虚冷，崩中去血过多，亦加胶、艾。
　　若血崩者，加生地黄、蒲黄、黄苓，一加阿大艾、黄苓。
　　若血虚而腹痛微汗，而恶风，加莪术、官桂。
　　若风虚眩运，加秦艽、羌活。
　　若气虚弱，起则无力，眶然而倒，加厚朴、陈皮。
　　若发热而烦，不得睡卧，加黄连、栀子。
　　若虚寒脉微，自汗，气难布息，清便自调，加乾姜、附子炮。
　　若中湿，身沉重无力，身凉微汗，加白术、茯苓。
　　若筋骨肢#1节痛，及头痛增寒，加羌活、防风、稿本、细辛。
　　若脐下虚冷，腹痛及腰脊间闷痛，加玄胡索、苦练各炒。
　　若经水过多，别无余证，加黄苓、白术。
　　若经水涩少，加葵花、红花。
　　若虚劳气弱，咳嗽喘满，加姜制厚朴、麸炒枳实。
　　若经水暴下，加黄苓。
　　若血积块痛，加莪术、三棱、桂、乾漆炒。
　　若赤白带下，加香附子、桂炒。
　　若血痢，加胶、艾、黄连。
　　若产后血痢，腹痛疼，加槐花、黄连、御米壳。
　　若血热相搏#2，舌乾口渴，加栝蒌、麦门冬。
　　若大渴引饮，加石膏、知母。
　　若藏府秘涩，加大黄、桃仁。
　　若呕吐者，加白术、人参、藿香、生姜。
　　若虚寒滑泄者，加官桂、附子炮。
　　若虚烦不得睡，加竹叶、人参、酸枣仁。
　　若目赤，暴发作云翳，疼痛不可忍，加防风、羌活、防己酒浸、草龙胆酒浸。
　　芎归汤
　　川芎　当归各等分
　　右□咀，水煎热服。
　　若产后眩运，加芍药、甘菊花。
　　若产后腹痛，加官桂，酒、童便合煎。
　　若妊娠子死，或不死胎动，加紫苏，酒、水合煎，死者即下，未死者即安。
　　若临月服之，则缩胎易产。
　　若倒横难生，或子死腹中，加黑豆一合，先炒熟，水、童便合煎。
　　若肠风藏毒，加槐花末半钱，三日取下血块即愈。
　　若吐血，加生地黄、黄苓、枳壳。
　　若血气，上喘下胀肿，加艾煎汤，空心调散服。
　　若产后血闷心迷，喘急腹痛，加炒黑豆一合，入姜汁同煎服。
　　若崩中漏下，失血不止，加香附子炒，每两入甘草一钱，汤点服。
　　若白带，加芍药半两，乾姜二钱半，同为末，米饮调下。
　　若赤白带下，加香附子、棕榈烧灰，同为末，米饮调下。
　　苦练丸，治赤白带。
　　苦练碎，酒炒　茴香炒　当归各五钱
　　右为细末，酒糊为丸，每服五十丸，空心，温酒送下。
　　又方，云母为粉，温水和服三方寸匕，立见神效。
　　又方，夏枯草花开时采，捣为末，每服二钱，食前温饮调下，能饮者酒服。
　　又方，用酸浆草阴乾为末，空心，酒下三钱匕。
　　治月候湛浊，赤白带下，多年不差者。
　　石燕一枚，於坚硬瓷器内，以温水磨服之。
　　丁香胶艾汤，治白带白崩之物，虽多间有，如屋漏水下，时有鲜血。
　　当归身一钱半　熟地黄　白芍药　川芎各半钱　阿胶六分，炒珠　丁香四分　生艾叶一钱
　　右当归酒洗，锉艾，亦锉川芎、丁香、地黄为细末，都作一服，水五盏，先煎作一盏半，去滓入阿胶，再煎至一盏，带热空心服之，三两服愈。
　　补经固真丸，治心胞尺脉极微，白带流而不止。
　　甘草炙　柴胡各一钱　黄苓一钱，令锉　乾姜末三钱　橘皮半钱　人参二钱　白葵花十六个，去萼剪　郁李仁一钱，去皮尖，另研如泥
　　右件除苓外，以水三盏，煎至盏七分，再入黄苓同煎至一盏，去滓，空心热服，少时，以早膳压之。
　　万金散，治妇人血崩不止。
　　香附子四两，炒　当归尾一两二钱　五灵脂一两，炒
　　右为细末，每服五钱，醋调，空心服，立愈。
　　当归散，治血崩。
　　当归一两　龙骨一两，烧　香附子三钱，炒　棕毛灰半两
　　右为细末，空心，米饮调下四钱，忌油腻等物。
　　莲壳散，治血崩。
　　乾莲蓬烧存性　棕皮及毛烧灰，各半两　香附子三钱，炒
　　右为细末，每服四钱，空心米饮调下。
　　小蓟汤，治崩漏不止。
　　小蓟茎叶研汁，一盏　生地黄汁一盏　白术半两，锉
　　右三件，入水一盏，煎至一半，去滓温服。
　　槐花散，治血崩。
　　陈槐花一两　百草霜半两
　　右为末，每服三四钱，温酒调下，若昏愦不省人事，则烧红秤锤淬酒下。
　　芎藭酒，治崩中昼夜不止。
　　芎藭一两　生地黄汁一盏
　　右先用酒五盏，煮芎藭一盏，去滓，下地黄汁再煎三二沸，分为三服。
　　槐灰散，治崩中或下赤白，不问年月远近，并皆治之。
　　槐枝不以多少，烧灰
　　右以温酒调下方寸匕，食前。
　　螵蛸散，治漏下脐腹痛，久不止者。
　　乌贼鱼骨烧存生#3
　　右研为细末，每服二钱，煎木贼汤下。
　　红花散，治妇人产后血昏崩，月事不调，远年乾血气。
　　乾荷叶　牡丹皮　当归　红花　蒲黄炒，各等分
　　右为细末，每服半两，酒煎，和滓温服。如胞衣不下，调榆白皮末半两，服之立下。
　　万病丸，治女人月经瘀闭，月候不来，绕脐痛。
　　乾漆杵碎，炒令一时久，大烟出，烟头青白为度　牛膝酒浸一宿，焙，各一两
　　右为末，以生地黄汁一升，入二味药末，瓦石器内熳火熬，可丸即丸如桐子大，每服二丸，空心米饮调下。
　　牛膝散，治妇人月水不利，脐腹□痛。
　　牛膝一两　桂心　赤芍药　桃仁　玄胡索　当归　牡丹皮　川芎　木香各七钱
　　右为细末，每服方寸匕，温酒调下，食前。
　　催经散，治妇人经脉不行。
　　凌霄花不以多少，捣罗为末
　　右每服二钱，温酒调下，食前服。
　　卫生汤，治妇人女子虚弱，月事不来。
　　白芍药　当归各二两　黄耆三两　甘草　人参各一两
　　右为粗末，每服五钱，水煎，空心服。
　　二神丸，治室女血气相搏#4；腹中刺痛，经候不调。
　　橘红二两　玄胡索去皮，醋煮　当归锉，酒浸炒，各一两
　　右为末，酒煮米糊丸，如桐子大，每服一百丸，艾醋汤下。
　　莲蓬散，疗经血不止。
　　莲蓬烧灰存性
　　右为细末，每服二钱，热酒调下。
　　彻清膏，治妇人头痛。
　　川芎三钱　蔓荆子　细辛　薄荷　稿本各一钱　生甘草半钱，炙　甘草半钱　当归一钱半
　　右为细末，食后，茶清调下二钱。
　　石膏散，治头痛不可忍。
　　石膏　麻黄去根节，各一两　乾葛七钱半　何首乌半两，忌铁
　　右为细末，每服三钱，生姜三片，水煎热服。
　　川芎散，治妇人偏头疼。
　　川芎　甘菊花　石膏各三钱　白僵蚕六钱，生用
　　右为极细末，每服三钱，茶清调下。
　　清宁散，治妇人偏头痛，连睛痛者。
　　石膏　黍粘子炒　川芎各等分　菊花　细辛减半
　　右为末，茶清调下，食前。
　　涌泉散，治妇人奶汁因气绝少。
　　瞿麦穗　麦门冬去心　龙骨　川山甲炮黄　王不留行
　　右为细末，每服一钱，热酒调下，后吃猪蹄羹少许。又用木梳左右乳上梳三二十下，日三服。
　　栝蒌散，治乳汁少。
　　栝蒌根　薄荷乾等分为末，酒调服
　　右先吃羊骨汁一碗，次服药，后再吃葱丝羊羹，少时微汗出，效。
　　下乳散
　　粳米　糯米各半合　生甘草半两　莴苣子一合，益淘净
　　右煎汁一升，研药令极细，去滓，分作三服，立下。
　　乳香散，治吹奶。
　　乳香一钱　栝蒌根末，一两
　　右研匀，每服二钱，温酒调下。
　　又用天南星末，温汤调涂之。
　　橘皮散，治乳痈初发，神效。
　　橘皮汤浸去白，晒乾，面炒微黄
　　右为末，每服二钱，麝香研酒调服。
　　栝蒌散，治乳痈奶劳，屡效。
　　栝篓一个，去皮，焙为末　生甘草一钱　乳香一钱，另研　没药二钱，末另研　当归酒浸焙，各半两
　　右用无灰酒三升，银石器内慢火熬取一升清汁，分三服。
　　连翘散，治妒乳。
　　连翘　升麻　硭硝各一两　玄参　芍药　白敛　防己　射干各八钱　大黄二钱　甘草六钱　杏仁四十个，去皮尖
　　右□咀，水五升，煮二升，后下大黄，数沸却下硝，分三服。
　　阴蚀疮方。
　　当归　芍药　甘草　地榆　芎藭各三两
　　右细切，以水五升，煮取二升，去滓熏洗，日三夜一。
　　又方，蒲黄一升　水银一两，二味研均以粉上
　　又方，虾　兔屎等分为末，敷疮上，良
　　治妇人梦与鬼交，妄有所见闻，言语错乱。
　　茯神一两半　茯苓　人参　石菖蒲各一两　赤小豆半两
　　右□咀，每服四钱，水一盏煎，食前温服。
　　辟邪丹，治妇人与鬼魅交通。
　　虎头骨二两　朱砂　雄黄　雌黄　鬼臼　皂荚　鬼箭　黎卢　芜夷仁各一两
　　右件生为末，炼蜜丸，如弹子大，囊盛一丸，男左女右，系臂上，及用一丸，当病人户前烧之，一切邪鬼不敢近。
　　菖蒲散，治妇人月水涩滞，阴问肿痛。
　　菖蒲　当归各一两，炒　秦艽七钱半　吴茱萸半两，制
　　右为粗末，每服三钱，水一盏，葱白五寸煎，空心温服。
　　又方，艾叶五两　防风三两　大戟二两
　　右锉细，以水一斗，煮取五升，热洗，日三。切宜避风泠。
　　治妇人阴肿或疮烂者。
　　麻黄　黄连　蛇床各二两　艾叶一两半　乌梅十个
　　右锉细，以水一斗，煮取五升，去滓热洗，避风泠。
　　大黄散，治阴痒。
　　大黄微炒　黄苓　黄耆炙，各一两　赤芍药　玄参　丹参　山茱萸　蛇床子各半两
　　右为细末，食前，温酒调二钱服。
　　又方，杏仁烧灰，乘热绵裹纳阴中，日二易之。
　　又方，蒜煮汤洗之。一方用枸杞根煎汤洗之。
　　又方，取鸡肝乘热纳阴中，如有虫当尽下。
　　治阴痒脱方。
　　矾石为末，空心酒服方寸匕，日三。
　　治阴挺下脱方。
　　当归炒　黄苓各二两　牡蛎二两半　猬皮炙，一两　赤芍药一两半
　　右为细末，每服二钱，食前暖酒调下，米饮亦可。
　　治阴中生疮方。
　　杏仁炒存性　雄黄　矾石各半两　麝香一钱二分
　　右为末，敷阴中。
　　内补丸，治妇女五劳七伤，子息断绪，服一月当妊娠，百病皆愈。
　　萆薢四两　牛膝　五加皮　白术各二两　川乌炮　枳实麸炒　丹参各一两
　　右为细末，炼蜜丸如桐子大，温酒下二十丸，空心、日午、晡后各进一服，有娠住服。
　　辨证诗括
　　紫色红伤寒，青惊白色疳，黑时因中恶、黄色困脾端。观儿颜色及男左女右手二指节文，如经过三节上者，难治。自下而上看。
　　全婴紫圆，治小儿变蒸，发热不解，并挟伤寒，温壮后热不歇，腹中有痰癖，哺乳不进，乳则吐哯食痫，先寒后热，此方无所不治，虽下不虚人。
　　代赭石　赤石脂各一两　大杏仁五十粒，去皮尖　巴豆三＋粒，去壳，用厚纸槌#5 去油
　　或加青蒙石一钱重，另为末入和
　　右二味为末，别研巴、杏为膏，相和更捣一二千杵，当自相得，若硬，入炼熟蜜少许，同杵，收密器中。若生才三十日儿，服止如麻子大一粒，与少乳汁令下，食顷又与，坐乳勿令多，至日中当小下则热除。若未全除，明日更与一粒。如百日儿，圆如小豆一粒，以此准定加减。
　　盖小儿初生，骨骼未成，筋骨未就，脏腑未充，精神未全，气血虚浮，肌肤软脆，资乳以养，积渐增长，故有变蒸之候。三十二日为一变，变者变其形容，再变为一蒸，蒸者蒸长肌肉。十变而五小蒸，又四大蒸，积五百七十六日，大小蒸俱毕，乃得成人。故当变蒸之时，轻者体热而微惊，耳冷尻冷，上唇头有白泡起，如鱼目珠子，微汗时出。其重者，体壮热而脉乱，或汗或不汗，不欲乳食，食辄吐哯，目白微赤，黑睛微白，变蒸毕则目明矣。此乃气血周流，肌肤充溢所致，谨无他治，但少与紫圆微下，其热即退。若二次下后，身有热而耳热、尻热，乃为他病，宜别治焉。
　　保婴桃红散，亦可用水煮面糊为丸，如龙眼大，临用各依汤使磨化服。如用吞服，则丸如绿豆大，每服十五丸。
　　川乌　白附子各五钱，生用　大南星陈半夏各二钱，生用
　　右锉碎，以新汲井花水拌湿，瓦器中浸之，春五、夏三、秋七、冬十，日晒夜露，一日一换新水，日足晒乾为末，以好大粒朱砂五钱重，另研为细末，和如桃红色为度治急惊风薄荷、灯心、金银环同煎汤下，重则灸百会；慢惊用全竭、钩藤同煎汤下，重灸百会；呕泻，姜葱煎汤下，或老米饮加酸醋一呷下；腹痛，淡姜汤下；咳嗽，桑白皮煎汤下；胎惊夜啼及觉腹中有虫，用苦练根皮煎汤，露一宿下；伤风咳嗽，姜葱煎汤下；疟亦姜葱汤下，后用姜汤调末子服，尤佳。
　　保命丹，治小儿急慢惊风，痰涎壅盛，牙关紧急，角弓反张，睡中惊跳，哭泣叫啖，偏搐斜目，面青脸赤，两眼直视，手足搐搦，天吊客件，摇头上窜，一切风痰并皆治之。
　　大个无油南星二两，煨　朋砂净，六钱　白僵蚕二两，姜汁浸炒　茯神去皮尖，六钱　蝉退去头足翅净，一两　白矾一两，火枯　天龙四条，酒煮，即娱蚣也　麝香一钱　全蝎去尾毒净，用二两，糯米炒黄为度，去米　远志去骨用净肉，一两，甘草一节同煮过，去草　大粒朱砂五钱，另研为衣　猪牙皂角二两，打碎，煎浓汁
　　右先将南星煨，以皂角汁淬十数次，余皂汁留煮米糊，以前药俱为末，丸如龙眼大，以朱砂为衣，阴乾，每用一丸，以薄荷、灯草、金银环子同煎，汤浸磨化，临时於火上顿温与服。
　　保童丹，治小儿急慢惊风，痰涎咳嗽，喘满，不进乳食，虫疳，积热膨胀等证。
　　陈枳壳五对，大者去根，用巴豆七粒，去壳入内，以线十字缚定，好醋反覆煮软，去巴切片，焙乾，余醋留煮糊　三棱　莪术煨，各五钱　金箔十个　朱砂二钱，另研
　　右为末，以前醋煮面糊为丸，绿豆大，朱砂为衣。未及周岁一丸，周岁已上三丸，三岁已下五丸，已上七丸，用薄荷、灯心、金银环同煎汤下，不能吞，磨化与服。
　　急救仙方卷之三竟
　　#1肢：原作 『技』，据文义改。
　　#2搏：原作『慱』，据文义改。
　　#3生：疑当作『性』。
　　#4搏：原作『博』，据文义改。
　　#5槌：原作 『追』，据文义改。
　　急救仙方卷之四
　　济阴品
　　序论医经云：香附子，妇人仙药，常用导血调气，佐以乌药，使阳不至强，阴不至弱。自女子而至妇人，由有生以来，虽日禀赋，众阴所集，以血为主，得病之因，其源皆未有不先因气所触作，然后血气相搏#1，结成大病。盖以血本属阴，性柔软闰，易於成病，感热即血溢，冒寒即血凝；劳伤之过，血失常经，喜怒不常，血结气聚；忧思不伸，血不归络。又巢氏云：血得凉而生，医治之问，轻重失审，冷热有差，未免转成他疾，而有伤生之危，可不慎哉。今此前后用方，性味温平，乃出神仙之旨要，不凉不僭，顺荣卫之疏通，胎前产后无不备矣。若老若少，皆获全生。切恐用方之士疑此药品之不精良，妄意浅近而轻忽之，却不知此方为女人养生去疾之宝，可不依而行之，诸方逐一故具于后。 
　　异香四神散又名四神汤，专调理妇人室女血气不调，及胎前产后诸疾皆主之。盖女人以气血为主，殊不知因气先不调，然后血脉不顺，即生诸证，此方大有奥理。
　　香附子去毛炒，半斤　乌药炒，四两　甘草炙，一两
　　右□咀，每服五钱重，水一盏，生姜三片，枣一个，煎至七分，去滓，空心温服。或用葱白三寸同煎。如治诸证，依后加减用之，立见功效。
　　妇人气血不顺，心胸痞满，加紫苏叶同煎。惊忧闷气，喜怒伤神，心满腹疼，面目虚浮，及一切气疾，并加石菖蒲同煎。血脉不调，血膈番胃，呕吐饮食，以老姜一块，烧令黑，切作五片，入盐少许同煎。脾胃感冷，亦依前用。血积、血晕闷、血症、血刺痛，煎熟入好醋一呷服。经血行时被风雨，或惊忧相并，经候不时，名曰搐脉，腹痛紧胀，腰腿疼痛，每服加炒茴香一撮同煎。血气不顺，喘满气急，面目浮肿，加生姜、紫苏叶同煎。唾血，咯红痰，喉中腥气，加黄桑叶三四皮，花桑尤佳。血涩气秘，大便结滞不通，宜加枳壳数片，或去白青皮亦可。凡血脏虚冷，血涩腹痛，血海久冷，血崩，赤白带下，小便频数，又血脉妄行，渗入大肠，有似肠风并入，炒吴茱萸末一匕同煎，易名温经汤。经络感热经水沸溢，血脉妄行，病曰热崩，加生地黄。凡败血攻冲脾胃，血噎气血，若咳逆，加生姜三片、柿蒂五个。血气昏闷，心腹刺痛，加良姜、赤芍药，以水酒各半盏同煎。胎脉伤食，胸膈闷不快，噎气食臭，心腹紧满，更加南木香，或宿砂仁煎。怀胎临月，近上逼心，名日子悬，依旧用姜片、紫苏同煎。产后诸疾，不明血脉去留，不辨虚实冷热，且宜此药通顺血气，不致差误，然后随证调理。产后寒气入腹硬紧，脐下刺痛，名日寒疝，加炒昊茱萸煎。产后，因产中用力太过，子宫脱下，俗名□病，先用此顺气安肠，兼以樗树根或枝梗，同葱白，以花椒煎汤熏洗，子肠自定，及平居女人患此，亦然。
　　乌犀圆，调治血脉，治风补虚，及血海一切疾证，应血风、血冷、血滞、血气，悉宜服之。
　　马鸣肝即晚蚕砂，五月收者良，拣冷，炒至烟起用，半斤　大草乌二两重，入灰火内逼裂，取出以布袋打去皮尖
　　右二味为细末，酸醋煮作糊为丸，如梧桐子大，每服三十丸。常服以淡醋汤、温酒随下。如别有证候依后汤使。凡血气不顺，月水不调，或过期不来，或月内再至，淡醋汤温酒吞下。凡血弱阴虚，经水枯竭，数月不得，痿黄瘦瘁，腰腹疼痛，厌厌不已，及脚膝挛急，并以黑豆炒，浸酒吞下，久服血闰自通。凡经脉凝滞，久久不行，腰重疼痛，数月不利，以土牛膝根浸酒吞下，脉复即行。凡妇人年未五十，住脉太早，腰脊重疼，腿足麻痹，目多昏暗，常用茶清或酒任下。凡血气逆上，血上冲肺，喉间作腥，或咯血唾血，以葱白或花桑叶煎汤吞下。凡感踏风冷，血气□痛，时复昏懵，以铁秤槌烧红淬酒下，或伏龙肝捣碎细炒浸酒下。凡经脉妄行不止，渐或成崩，或赤白带下，兼生黄水，名曰漏下，并艾醋汤吞下，或炒黑豆浸酒，或以绵子烧灰调酒下，或北艾、地榆、柏叶煎汤吞下，兼以《局方》艾醋汤相间来进。治血气攻脾，心胸懵杂，此名血懵，以猪呕血入麻油少许，同煎酒浸送下。治血风筋豚挛急，脚肿疼痛，脚多转筋，以木瓜汤下，或当归木瓜牛膝浸酒下，或炒黑豆同羌活浸酒下，兼以红蓼茎叶细切，煎汤熏洗。治血沥腰肿痛，膝重，此皆血脉凝滞於足太阳经，可先嚼茴香一撮，温酒吞下，或炒黑豆浸酒吞下，尤佳。血风攻注，手足偏重，顽麻酸疼，炒生姜酒下。血虚，血风上攻，齿牙浮肿，及血风头疼，偏正头风，耳内呜响，耳聋重听，遍身生疮，顽麻燥痒，以上并用荆芥穗叶或生葱茶服，食前后并宜服之。肝虚生风，眼多冷泪，多饶昏睛，木泽煎汤吞下，或煎黑豆汤下，不拘时候。风寒触血，遂成血症瘕，咳嗽喘急，桑白皮煎汤下。大便下血，侧柏地榆煎汤吞下。
　　蒲黄黑神散，调理室女妇人风虚劳冷，一切血气之疾，及胎前产后血滞血晕，恶露不快，败血为疾，并皆服之。凡生产之后，首先进乌金散，压血晕，逐恶血，第二日即便常进此药，逐败血，安新血，自然百病不生。此方常用，百发百中，悉得效验。若将调理女人诸疾，用炼蜜为剂，每一两三钱重，分作十丸，或用酒煮面糊为丸，如梧桐子大，每服三五十丸，随证用汤使，各以其病立名称之，名益阴丹，又名通真丸，又名胜金丹，又名金钗煎，又名保生丸，又名四顺理中丸。
　　黑豆一升，炒熟，去皮　香附子末，四雨　乾姜炮　生乾地黄各一两
　　右为末，每服二钱，食前温酒调下。或以酒煮面糊为丸，如梧桐子大，每服三十丸，温酒米汤任下。新产败血不散，儿枕堤硬疼痛者，童子小便下。临产胎死腹中，或死胎不下，以黑豆一合，醋煮豆熟为度，调药七分盏，服暖，其胎即自下。临产之时，胞衣不下，以童子小便同煎，酒调下。产后恶露不快，血晕冲心，眼昏黑闷晕；口禁不省人事，并用温酒调下；若稍重，可用秤锤淬酒服。前项黑神散，以炼蜜和剂为丸，如梧桐子大，名四顺理中丸。新产五腊，暴露羸弱，少气，体常自汗，以米饮吞下三十丸，空心服之。若以炼蜜为丸，如弹子大，冶胎前，名保生丸，理妇人初受胎时，胎气不安，多卧少起，不进饮食，名日恶阻，每服一丸，细嚼，以苎根糯米煎饮送下，或以秦芄糯煎饮亦好。又漏胎下血不止，或下黄赤汁，腰腹痛重，以温酒咽下．兼以胶艾汤法，艾汤、六物汤、安胎饮。又有初结胎气盛，烦壅，呕逆痰涎，不喜饮食，过腹膨胀，以淡竹刮青，同橘皮煎汤送下，兼以茯苓半夏汤，或二陈汤下。若因房劳，动胎下血，名曰伤胎，温酒下。若妊娠数经坠胎，多至半产漏下，用温酒服，气顺摄血，自然胎自安固。若妊娠日月不足，而一向似欲产者，以真知母煎汤下。若妊娠胎上逼心，胎不近下，煎川芎汤下。若妊娠至七八月，常服养胎益血，安和子脏，仍令易产，以枳壳糯米煎汤下、但糯米饮下亦得。若产后用，名胜金丹，治产后一切诸疾，并以温酒或米饮下。若补理血虚、血劳、血气、血风等病，名益阴丹，以温酒米汤下。若女人血冷，面白脱色，青筋迸露，以酒服良验。若调理经候，溢养少女，名金钗煎，凡是经候不调，月水湛浊，腹常刺痛，及室女血弱阴虚，经脉不匀，并依前酒饮送下。又一等少女，经脉已行一二次，复至一二年又不行，或有四季一行，或有三五个月复至，此本血脉柔弱未充，故行脉断续，宜以此药调气润血，血旺自通，不必攻之，不尔成血症积块，变成血劫劳气，传为骨蒸劳瘵，兼《百一方》沈香胜金丹、滋血汤佐之。若妇人时行杂病，用大圣通真丸。治诸中风口禁，角弓反张，手足亸曳，并以羌活同黑豆炒，酒下，兼以小续命汤、乌荆丸之类。又妇人漏下五色，及治血少气寒，面色青白及产后百日内，常服能除宿血，生养新血，兼益气补虚，调和冲任，不生诸疾，皆以温酒米饮下。
　　前蒲黄黑神散，其中万品佐助，温和看不上眼，而自有妙理，与大局方法不同，临产对证，且如妊娠一节，至精才媾，一气方凝。经云：秘法潮养胞源，稍着寒温即致损坠，故经云举寒为痛，伤热而惊，峻僭汤剂，勿可妄用。怒伤胎气，及其生产之后，百节开张，去血过多，津液燥少，阴阳俱虚，脏腑怯弱，偶有疾伤，即成危殆，故经云犯时微若秋毫，感病重於嵩岳，故冻冷之剂、刚燥之药，尤戒轻用，转生他病。若委有冒风感热之疾，亦是和解，随证调理。纵有虚寒极冷之候，亦宜用性温平和之药救疗，渐次加进大温药调治，切戒粗疏。若依此说，则产后胎前百无一失，不可取目前之急，乱投汤剂，反致其祸，罪福非轻，切须记之。
　　大当归汤，治临产腹虽趁痛，生理未顺，破水已行，血道凝滞，经一二日，皆因惊动稍早，与催生药急，以致如此，且须顺调产母，多进此药，自然安泰。　　
　　川当归　地黄　川芎　白茯苓　甘草　赤芍药　熟枳壳各半两　桂心二钱半
　　右每服三钱，水一盏，煎七分，入滴乳香末一字，煎一沸，温服不拘时候。或儿身已下，而胎衣未即来，且须断带，以物击之，进黑神散，及夺命丹并此药。如儿已下，腹尚满，仍服小黑神散，打醋炭调和胃气，无令粥食缺少，如能饮者，少与酒亦加#2，不可过多，乳香汤亦可。
　　托珠丹，治催生，要认得是正产时，腰腹坠痛，不可胜任，方可进此。但要进得一两丸，产理自然顺快无忧疑。然亦须不曾轻进此药，则功效可必矣。
　　车前子四两，淘洗略炒，碾罗为末　兔丝子淘洗酒蒸，焙碾为末，四两
　　右二味，择逐月上七日晴明良吉，用鸦酸，俗名婆婆酸草，捣自然汁少许，添酸醋，炒面糊为丸，鸡头子大，用辰砂为衣，阴乾。每服半丸或一丸，用老鸦酸叶捣自然汁磨化，添入百沸醋汤调服。
　　乳香汤，通明滴乳不问多少，为末，如觉腰腹痛，急且先用此，每服一匕，或半盏沸汤点服。偶迟滞，则是坐草早，致令有不顺，亦宜服之。能酒人，以酒调服亦可。取其通经络，去滞定痛止疼，於产母甚有益。然亦不可过多，恐伤儿骨力也。
　　治难产第一方，金箔三片，兔毫笔头三个，烧灰。
　　右为末，用黄蜡为丸，如梧桐子大。此料为一服，丸酒下。如又经日不生，用云母粉半两，澄过，研细，取一团如鸡子大，临时以无灰酒下。此方已活三五千人矣。
　　神应散，疗横生逆生，甚者每服即分娩。
　　百草霜研　白芷等分
　　右为末，每服二钱，童便、好醋各一茶脚许调，更以沸汤浸起服。
　　治死胎不出，朴硝二钱，为末，童便调下。
　　又死胎不下，其证指甲青，舌青，胀闷甚者，口如屎臭。先以平胃散一贴，作二服，每服水酒各一盏，同煎至一盏，即投朴硝末，再煎三五沸，倾出，候微温服尽，其胎即化为血水而下。
　　探胎汤，治验妇人三个月经不行，以此认之是否妊娠。
　　川芎为末
　　右用艾汤，空心调服，觉微动则是胎。若脐下动及不动，此皆血症也，可用行血药治之，宜早。
　　万方散
　　苍术米泔浸，锉炒　陈皮去白炒　青皮去白锉炒　军姜锉炒　良姜锉炒　粉草炒，已上各半斤　砂仁去膜炒　草果锉炒，各六两　益智炒　丁皮不见火，各五两　香附子洗炒　杜乌药炒　紫苏炒　厚朴去粗皮，姜制炒，已上各一斤　大腹皮四两，净洗，锉，姜汁炒　桂枝不见火
　　右每服水一盏半，生姜五片，同煎七分，去滓空心服，要温。切忌生冷毒物。
　　腹疼，加小茴香一撮。四肢浮肿，加陈萝卜子炒入。冷气，加吴茱萸炒入。腰脚疼，加川牛膝酒洗，不见火，木瓜锉。头疼风证者，加防风去芦，北细辛去叶，或加川乌汤炮去皮尖，生用，焙，姜汁煎。四肢骨节痛，加小茴香炒。感风恶寒者，加葱白煎。潮热，加葱白，热退则止。心气不通，喘急，加麦门冬去心，每三粒，或加灯心三寸。作渴，加乌梅每半个，或加粉葛。咳嗽，加桑白皮，向东取去粗皮，锉，蜜炒，乾再入蜜炒。伤肺者，加北五味子，或桑叶一皮，向东取。五心烦热，小便赤，加车前草、茆根、蔗，或灯心。经脉来不已，加烧棕灰存性。泄泻，加炒糯米一撮，或肉豆蔻。催生，用苎根三茎。经脉败，正胶艾汤。经脉不匀，加北艾叶，浸洗炒乾，用醋。
　　真料济阴丹，治胎前产后百疾。
　　净香附子八两，二两□咀，好醋浸二两，无灰酒浸二两，盐汤浸二两，用二三岁童便浸一日夕，长流水洗。如无童便，用姜汁、艾煎汁浸亦可。已上共炒乾，以：
　　乌药　当归　泽兰　赤芍　百草霜　陈皮　川芎　五灵脂　熟苍术半两
　　右件共十一味，为末，醋煮面糊为丸，每服三十丸。诸疾各汤使。无孕加三棱、莪木、白芷各一两，桂半两，四味为末，醋糊丸服。产后加百草霜，或添益母草，蜜浸，炒乾为末，入前药内用。
　　急教仙方卷之四竟
　　#1搏：原作『博』，据文义改。
　　#2加：疑当作『佳』。
　　急救仙方卷之五
　　济阴品
　　四十一证歌括用药
　　调经
　　妇人经血有七七，七七通行病难识，非寒非热及头疼，次第调经不须失。
　　正胃汤
　　半夏一两　川芎四钱　旋覆花四钱　陈皮三钱　丁香一钱　白茯苓半钱
　　右用姜煎空心服。
　　平胃汤
　　人参　草果　白术　宿砂　白茯苓　红枣肉煨过，焙乾
　　右为末，空心白汤调下。
　　漏胎腹痛
　　漏胎下血不须医，乾煞孩儿悔莫追，方内有汤名缩住，皆因妊母受灾危。
　　凡妇人三两月或五七月，时下血块，多不治，曰漏胎。
　　缩住汤
　　宿砂仁一两　益智仁半两
　　右为末，每服三钱，空心白汤下。
　　安胎饮
　　香附子一两，去毛炒
　　右为末，白汤下。
　　手足疼痛
　　百节酸疼时复痛，皆因劳役损精神，梅煎散子加添味，温酒时须活络灵。
　　凡妇人四肢痛，皆因先前坐草时及经络劳役，受风入体。
　　梅煎散
　　当归　北柴胡　黄耆各半两　鳖甲　天仙藤　甘草各一两
　　右为末，熟酒调下。
　　活络丸
　　川乌　草乌各半两　赤小豆　地龙各一两　大蒜一个，煨
　　右为末，酒煮糊丸，熟酒下。
　　腰脚痛
　　水触经时经不行，因而脚痛致腰疼，但用流经调血药，治疗迟时别病生。
　　凡妇人脚疼腰痛，皆因气血凝滞，多因经行之际，水湿所触住而不行，流入脚经，故成疾，甚不转侧，日夜呻吟不止，或有发热。
　　流经散
　　当归　肉桂　川芎　威灵仙　黑牵牛各三钱　乌豆　乌药　地黄各半钱　京芍药四钱　牡丹皮二钱
　　右□咀，半酒半水煎服。
　　头疼
　　太阳头疼血虚风，渐渐疼加两眼中，先须补取阳经候，须用苏风最有功。
　　一字散
　　南星生　全蝎三个　川芎　白芷　荆芥穗各二钱
　　右为末，茶调下。
　　头晕
　　肝脏虚时眼晕花，心中欲吐是痰邪，早上起来痰晕转，须知脏腑受寒邪。
　　凡妇人头晕眼花，不得起止，心中欲吐，是肝虚受痰饮所致，宜补肝行风化痰。
　　娄金丸
　　茴香　香附子各半钱　草乌一个　半夏曲一两　白茯苓　细辛各半两
　　右酒面糊为丸，每服二十丸，食后酒下，仍以三五七散补之。
　　腹常痛
　　经年积血在关元，日夜呻呤不得眠，青皮乌药姜香附，莪术三棱方得痊。
　　凡妇人腹中常痛，上下不足，经年积血也。
　　立效散
　　青皮　陈皮　乌药　乾姜　香附子　莪术　三棱
　　右用醋煮，焙乾为末，空心陈皮汤下。
　　消痛丸
　　乾漆　三棱各半两　良姜一两　斑猫三个，炒
　　右醋一升煮乾，焙为末，醋糊丸，每服三十丸，醋汤下，姜汤亦可。
　　又方，三棱　莪术　青皮　麦芽　半夏各四两
　　右醋六升煮，乾焙为末，醋糊丸，每服二十丸，醋汤或姜汤下。
　　胁下刺痛
　　两旁胁痛气不通，或时冲下气连胸，乌沉香附玄胡索，七气汤中加减功。
　　凡妇人两胁痛，小腹疼至胸背，乃气不顺也。
　　加减七气汤
　　人参　桂各三钱　甘草　玄胡索　香附子　沉香各二钱　乌药五钱　半夏四钱
　　右用姜煎，不拘时煎服。
　　小肠满痛
　　血在三焦满腹间，或时淋沥小便难，万灵散子通神用，热酒调加三两餐。
　　凡妇人小腹痛，是血也、热也、气也，注於三焦之内，流於膀胱之中，小便淋也，或大小产后，是遗经败血所致。
　　万灵散
　　桂半两　当归一两　莪术半两　木香三钱　地黄六钱
　　右为末，热酒调下。又以小建中汤补之。小便淋沥，八正散、《本事方》桃仁煎。
　　手足心热
　　经血行时受其湿，致令心中热来侵，白术柴胡滋血后，手足烦热自然清。
　　凡妇人经行时，手足受水，触血风所致，手足心时时有烦热，先服磁石汤加柴胡。
　　磁石汤
　　芍药　地黄各二钱　白术　甘草　地骨皮各三钱　北柴胡五钱
　　右□咀，水煎空心服。
　　往来寒热
　　阴阳相胜致伤寒，或是胎前杂病得，但服柴胡加减汤，一似烧汤去泼雪。
　　凡妇人寒热往来，此阴阳相胜，阴胜则寒，阳胜则热，所受如是，受胎杂病，但服柴胡散。
　　柴胡散
　　北柴胡　黄苓　甘草各三钱　荆芥　桂各三钱　地骨皮一钱
　　右□咀，水煎，仍服小柴胡汤三五贴。
　　虚热
　　虚热来时日夜般，两手脉来微细看，逍遥散内加香附，竹叶煎时始得安。
　　凡妇人体热脉微，乃虚热，此妄血太过。
　　逍遥散
　　内加地骨皮、甘草各三钱、北柴胡五钱、黄苓、川芎各三钱。
　　右□咀，用水煎，空心服。
　　背心疼痛
　　心生血者资脾养，或因怒炁在於心，就使背心相对痛，乌头妙剂最为灵。
　　凡妇人心能生血，脾能养血，或因怒气冲犯於心，致使气血相搏在於胸膈，故背心相对痛，乌头丸主之。
　　乌头丸
　　川乌一个　川椒一两，焙　桂一两　赤石脂半两，煅　附子一个，炮　狼毒半两　良姜半两
　　右为末，蜜丸，每服十丸，空心温酒米汤下。
　　腹内胀痛
　　腹胀因绿气血虚，因而食积损於脾，硇砂丸子频频服，不得消时蛊有余。
　　凡妇人心生胀，或腹内胀，虚劣血气，因食生冷伤於脾，或月候不行，血注於脾，致使然也。若不苏脾顺气，终成蛊疾，难治。
　　硇砂丸
　　硇砂三两，别研　三棱　青皮　川椒　乾漆各三钱　厚朴二钱
　　右为末，醋糊为丸，每服三十丸，姜汤下。
　　四肢肿毒
　　四肢肿毒便如水，庸医不识用药饵，米饮调下当归丸，自然经脉化为水。
　　凡妇人四肢肿痛，乃经血不得流遍四肢，或肿而痛，此因水湿所伤，触经而然。
　　当归丸
　　当归半两　桂三钱　葶苈二钱　人参一钱　大黄三钱　赤芍药二钱　白茯苓半钱　甘遂半钱
　　右用蜜丸弹子大，米饮化下。
　　皮肉如针刺
　　皮肉之中似针刺，或时自吐呕频频，此是月经伤冷得，血痛元来自有因。
　　凡妇人肌肉如针刺，或时吐呕者，因月经伤冷，血痛但补，胃热方用止痛，先服加乾散，次服立效散方见前腹痛内。
　　加乾散
　　没药　当归　北芍药各三钱　桂二钱　麝香一分　川乌三钱　茴香三钱
　　右为末，酒调下。
　　月候不乾
　　月经太过不乾时，乃是气虚之所为，内补丸中加使用，鹿茸附子补三虚。
　　归茸丸
　　当归一两　牡丹皮　鹿茸各三钱　附子一个　地黄三钱　人参三钱
　　右为末，糊丸，阿胶汤下。
　　自痢下血
　　下痢之病有两般，赤是热证白是寒，腹痛时时频下痢，八宝汤中服立安。
　　凡妇人下痢赤白，腹痛，皆因受寒热之邪，积於脏腑，故有此证，当先去热，然后调脾胃。
　　八宝汤
　　当归一两　大黄半两　枳壳　赤芍药　木香各三钱
　　右水煎服。
　　调胃养中汤
　　人参　白术　陈皮　豆蔻各三钱　诃子一个　白茯苓三钱
　　右为末，米饮调下。
　　喘嗽
　　皆因肺藏受风寒，咳嗽痰涎喘不安，但要安胎调胃气，紫苏汤点伏龙汤。
　　凡妇人肺脏感寒邪而成嗽，渐次传脾，吐痰涎也；治疗之迟，成血块、血劳也。经喘不通，失音也。
　　伏龙汤
　　杏仁七个　诃子五个　陈皮　枳壳各三钱　阿胶七片　麻黄二钱　青黛一钱
　　右为末，苏汤调，食后再用调经散见《三因方》。
　　产后血不乾
　　产后因何血不乾，皆因伤损子宫寒，日久渐加形体瘦，却成带下不能安。
　　凡妇人产后血不乾，或一月之后，其血黄如灰汁者，日久成带。
　　玉神散
　　毛头纸十张，烧灰　楮皮纸一大张，烧灰　荆芥穗一握　半夏半钱
　　右用水酒同煎，若有咳嗽，金沸草散姜枣煎服。
　　小便赤涩
　　脐中有撮小便攻，或在产前产后中，葵子丸中三五服，葱熨脐中立便通。
　　凡妇人小便赤涩，腹中有热，如小便涩赤，两津液血出多，所以小便不寻常也。
　　葵子散
　　木通半两　当归三钱　葵子二钱　通草一两　栀子三个
　　右用水煎，产后葱熨脐中，小便即通也。
　　大便闭结
　　肺脏虚热大便结，此乃脾虚脏中竭，薄荷汤点三四服，自然通利热须撤。
　　凡妇人大便结，肺脏受热风，血虚也。
　　三黄散
　　防风半两　枳壳半两　大黄二两
　　右为末，薄荷汤下。
　　空肠丸
　　麻仁　厚朴　枳壳　大黄　杏仁　川乌各等分
　　右为末，炼蜜#1丸，米饮下。
　　牙疼肿痛
　　牙疼肿痛是脾虚，两颊肿时风热俱，赴筵散子频频漱，续使补肝汤即除。
　　凡妇人牙疼颊肿，脾虚血弱，气不升降，受暴风热，但以祛风赴筵散灌漱。
　　赴筵散
　　细辛　荜□　附子皮　川乌皮
　　右煎汤噙漱，口满吐之。
　　补肝汤
　　肉豆蔻生　陈皮半两　白术半两　荆芥三钱　旋覆花三钱　良姜　茯苓三钱
　　右为末，米汤调下。
　　肠风
　　大便之后血相随，名曰肠风气有余，荆芥川乌为丸子，黄耆酒下便令除。
　　凡妇人此证，因房太过，血不足气有余，致有肛门涩痛。
　　宣肠丸
　　川乌生　荆芥穗一两　枳壳一两
　　右用米糊丸，黄耆酒下。
　　吐血上行
　　经血行时反上行，肺经有病热冲然，但要顺经调肺气，红花散子善能痊。
　　凡妇人吐血有三：一经不行反上行，便伤气也；二伤冲；三肺经受热，随上冲，故便吐血。
　　调脾散
　　三棱　莪术各两　麦芽半两　胡椒二钱　宿砂三钱　川芎二钱　茴香二钱　甘草三钱　青皮三钱　陈皮三钱
　　右为末，米饮调下。
　　通经丸
　　当归，一钱半　桂不见火　青皮去白　大黄炮　乾漆炒令烟尽　乾姜炮　川乌炮　桃仁炒去皮　莪术炒　川椒各钱
　　右十味，每味各同椒微炒，放地上出汗，为末，一半用醋熬成膏，后入一半，更入鸡子清同为丸。阴乾，醋汤下三十丸。
　　胎前腹痛
　　胎气有余肿脚经，三阴受湿未能分，治疗先须调去湿，方可安胎治脚经。
　　凡妇人孕七八月脚肿，此胎气流於三阴脚经，至将月时，经血大过，气随血散，先为去湿，次与分气饮。
　　分气饮
　　陈皮　甘草　赤伏苓各三钱　苍术　木瓜　白术各五钱
　　右以姜枣煎服。
　　筋掣发播
　　风入肝经发为搐，虚之太极又挛拳，参附汤中加减服，要行气脉自然痊。
　　凡妇人气虚太极，肝经受风，肝主筋，受风则搐急不舒，先散风。
　　参附汤
　　人参　附子生　甘草　细辛　白术　乾姜各二钱
　　右为末，热酒调服。
　　遍身黄
　　面目遍身似橘黄，其人经脉不寻常，皆因房事中其血，若不医之定不祥。
　　凡妇人遍身黄疸，名经水不调，房事触犯。
　　寸金散
　　黄腊五钱　白矾五钱　陈皮三钱
　　右以黄蜡丸，滋血汤、调经汤吞下《大全方》上。
　　语音不出
　　或时嗽后语音咽，脱着伤风是亦然，但用盐汤乾与嚼，血劳之病断琴弦。
　　凡妇人气虚，肺感风邪而失音，有因嗽绝，宜用脚经丸，盐煨姜过一宿，早晨服之。久失音者，尤宜助桂汤。
　　助桂汤
　　好真苏子二两　杏仁三＋枚　诃子三枚　百药煎二两
　　右用热酒调下。
　　塞噎
　　气不调和上膈寒，致令塞噎吐痰涎，丁香柿蒂枇杷叶，自然塞去得安痊。
　　凡妇人气不顺，上膈受寒，致塞噎不住，伤风者有此。
　　丁香散
　　丁香　柿蒂　枇杷叶　陈皮各等分
　　右为末，细嚼服。
　　形容瘦瘁
　　气不充时血不荣，肌肉不长瘦其身，谷灵丸子服两月，颊红肥大长精神。
　　凡妇人血弱血虚，肌肉不长，血海虚竭，大要调血气。
　　谷灵丸
　　黄芪　人参　牛膝　当归各一两　附子一枚　地黄半两　杜仲　苍术　白术　桂　枸杞各三钱　茯苓五钱
　　右以酒糊丸，人参汤下。
　　数月怀胎经行如故
　　怀胎数月不能分，饮食无妨经又行，苏合香丸化水下，鬼胎客忤不能迍。
　　凡妇人怀胎三四月，饮食无妨，月经如常，此鬼忤怪气在於脏腑，是以满腹，宜服苏合香丸，井花水早晨服。
　　玉户生疮
　　玉户生疮时痛痒，皆因房色损其元，黄葱水洗两三次，杏仁烧灰油调痊。
　　凡妇人玉户生疮，皆因月事受风，房事太过致生疮，名阴蚀。宜黄葱煎水洗，次用：
　　杏仁散
　　杏仁一两
　　右烧灰，清油调涂。
　　身痛
　　右边身痛为血逆，左边身痛气所煎，思虑风寒於两及，此痛元来通一边。
　　凡妇人身痛，右是血，左是气，皆因受风湿，思虑交会，气血不调，是气匀气汤，是血匀血汤。
　　匀血汤#2
　　茴香　厚朴　乳香　桂　甘草　黑牵牛　地黄　羌活
　　右等分，木香汤下。
　　匀血汤
　　当归　细辛　白芷　没药　泽兰　甘草　天仙藤
　　右等分，为末，热酒调下。
　　寒战
　　身战栗栗似鬼魔，血寒之证实无他，但信子规灵有验，热酒调和不用多。
　　凡妇人战栗者，血寒也，皆因伤风冷，气血弱，所以战栗也。
　　子规丸
　　荆芥　牡丹皮　桂　白芍药
　　右为末，热酒调下。
　　心酸
　　酸心病是脾宿寒，胃中痰积致心酸，陈皮麦蘗能除积，苍术茱萸病日安。
　　凡妇人有积饮痰证，在脾胃间，时时酸心或吐水。
　　茱萸丸
　　吴茱萸盐汤洗　苍术各一两　陈皮去白　麦芽　桂　神面各五钱
　　右水煮面糊为丸，米饮下。
　　耳聋
　　末后三旬耳怎聋，皆因妄血受其风、巴戟丸中加附子，更添脑麝取全功。
　　凡妇人风虚上攻如此，但服巴戟丸加附子，温酒下，更服黄耆汤、巴戟丸《局方》上载。
　　遍身麻痹
　　因虚受湿遍身麻，不知痒痛眼生花，气血一时风毒感，五补祛风大有加。
　　凡妇人遍身麻痹，谓之不仁，皆因血风血虚受风湿所致。
　　五补丸
　　黄耆一两　人参五钱　附子一枚　当归三钱　白芍药五钱
　　右炼蜜丸，祛风散下。
　　祛风散
　　生川乌　白术　白芷　甘草各三钱
　　右温酒调，吞下五补丸。
　　秦桂丸增添别本得效
　　治妇人无子，昔知金州范罗言乞以此方，试令妇人服之四十九日，如无子请罚臣一家，以令天下何德易云。虽其言自夸，然实有异验，臣妻年廿七无子，服此药二十日便有孕，残药以与石门县令妻，年三十四断产，已十六年，服此便有娠，又将残药与太子中守文季妻，年四十无子，服此遂有娠，其效如神，不可具述，乃仙方也。
　　秦艽　桂心　杜仲　防风　厚朴各三分　附子生，一两半　茯苓两半　白薇　乾姜　沙参　牛膝　半夏各五钱　人参一两　细辛一两一分
　　右十四味，并生碾为末，炼蜜丸，如绿豆大。每服三十丸，空心米饮任下。未效，更加数丸，已觉有孕，便不可服。
　　急救仙方卷之五竟
　　#1蜜：原作『密』，据文义改。
　　#2匀血汤：此方《医方类聚》引《仙传济阴方》 名『匀气扬』 。
　　急救仙方卷之六
　　（理伤续断方）
　　仙授理伤续断秘方序
　　此方唐会昌间，有一头陀结草庵于宜春之锺村，貌甚古，年百四五十岁，买数亩垦畲种粟以自给。村垊有彭叟者，常常往来其庐，颜情甚稔，或助之耕。一日，彭之子升木伐条，误坠于地，折颈挫肱，呻吟不绝。彭诉于道人，道人请视之，命买数品药，亲制以饵，俄而痛定，数日已如平时。始知道人能医，求者益众。道人亦厌之，乃取方授彭，使自制以应求者，且誓之以无苟取，毋轻售，毋传非人。由是，言治损者宗彭氏，彭叟之初识道人三十许，今老矣，然风采无异前时。问其姓名，日兰道者；问其氏，日长安人也。始道人闭门不通人事，人亦少至。惟一邓先生，每春暗#1秋爽，携稚过之，必载酒□从焉，道人悬#2一椰瓢壁间，邓至则取瓢更酌。彭或遇之亦酌，二人皆谈笑竟晷，醉则高歌，其词曰：经世学，经世学成无用着；山中乐，山中乐土堪耕凿，瘿瓢有酒同君酌。醉卧草庐谁唤觉，松阴忽听双鸣鹤，起来日出穿林薄。彭□朴不知所言为何，惟熟听其歌，亦得其腔。每归对人歌之，人亦不省。居久，邓先生不至，彭问道人，道人云：已仙去。彭卒不悟，后江西观察使行部至袁州，闻彭所歌，异之，诘其词，得道人姓氏，遂遣人同彭叟至其庐邀之至则行矣，惟瓢存焉。廉大以为恨，谓彭传其治损诸方，因易其村曰巩。道人有书数篇，所授者特其最后一卷云。
　　医治整理补接次第口诀
　　一煎水洗，二相度损处，三拔伸，四或用力收入骨，五捺正，六用黑龙散通，七用风流散填疮，八夹缚，九服药，十再洗，十一再用黑龙散通，十二或再用风流散填疮口，十三再夹缚，十四仍用前服药治之。
　　凡脑骨伤碎，轻轻用手撙令平正。若皮不破，用黑龙散敷贴；若破，用风流散填疮口，绢片包之，不可见风着水，恐成破伤风；若水与风入脑，成破伤风，则必发头疼，不复可治；在发内者，须剪去发傅之。
　　凡脑骨伤碎，在头骨上，则可治。在太阳穴，乃是命处，断然不可治矣。
　　凡肩甲骨出，相度如何整，用椅当圈住胁，仍以软衣被盛簟，使一人捉定，两人拔伸，却坠下手腕，又着曲着手腕，绢片缚之。
　　凡金井骨在胁之下，有损不可夹缚，只是捺平，令安贴平正，用黑龙散贴，绢片缚。两胁骨亦如此。
　　凡跨骨从臀上出者，可用三两人挺定腿拔伸，乃用脚□入。如跨骨从档内出，不可整矣。
　　凡手骨出者，看如何出，若骨出向左，则向右边拔入；骨向右出，则向左拔入。
　　凡手脚骨皆有两胫，若一胫断，则可治；两胫俱断，决不可治矣。凡手脚骨伤甚者，不可治。
　　凡伤损重者，大概要拔伸捺正，或取开捺正，然后傅贴、填涂、夹缚、拔伸，当相近本骨损处，不可别去一节骨上。
　　凡拔伸，且要相度左右骨如何出，有正拔伸者，有斜拔伸者。
　　凡认损处，只须揣摸骨头平正不平正，便可见。
　　凡左右损处，只相度骨缝，子细拈捺忖度，便见大概。要骨头归旧，要撙捺皮相就入骨。
　　凡拔伸，或用一人，或用两人、三人，看难易如何。
　　凡皮破骨出差殳#3，拔伸不入，撙捺相近，争一二分，用快刀割些捺入骨，不须割肉，肉自烂碎了，可以入骨。骨入之后，用黑龙散贴疮之四围肿处，留疮口，别用风流散填，所用刀最要快，剜刀、雕刀皆可。
　　凡捺正，要时时转动使活。
　　凡骨碎断，须要本处平正如何，大抵骨低是骨不曾损，左右看骨方是损处，要拔伸捺正，用药贴、夹缚，要平正方是。
　　凡肿是血作，用热药水泡洗，却用黑龙散傅贴。
　　凡伤重，必用药水泡洗，然后涂药。如伤轻，不必洗便涂药。
　　凡夹缚，夏三两日，冬五三日，解开，夹缚处用热药水泡，洗去旧药，洗时切不可惊动损处，了仍用黑龙散傅夹缚。盖伤重者方如此。
　　凡皮破，用风流散填，更涂。未破，用黑龙散贴，须用杉木及夹缚之。
　　凡拔伸捺正，要软物如绢片之类奠之。
　　凡皮裹有碎骨，只用黑龙散傅贴，后来皮肉自烂，其碎骨必然自出来，然后方愈。
　　凡骨破打断或筋断有破处，用风流散填涂，却用针钱缝合其皮，又四围用黑龙散傅贴。
　　凡夹缚，用杉木皮数片周回紧夹缚，留开皆一缝，夹缚必三度，缚必要紧。
　　凡平处，骨碎皮不破，用药贴，用密夹缚。大概看曲转处、脚凹之类不可夹缚，恐后伸不得，止用黑龙散贴，帛片包缚，庶可曲转屈伸。有数处如指骨断，止用苎麻夹缚；腿上用苎麻绳夹缚，绳如线绳许大。
　　凡贴药，用版子一片，将皮纸或油纸，以水调黑龙散，摊匀在上，然后卷之，贴损处。
　　凡用杉皮，浸约如指大片，疏排令周匝，用小绳三度紧缚，三日一次，如前淋洗，换涂贴药。
　　凡曲缚，如手腕、脚凹、手指之类，要转动。用药贴，将绢片包之后，时时运动。盖曲则得伸，得伸则不得屈，或屈或伸，时时为之方可。
　　凡伤损，其初痹而不痛，应拔伸捺正，复用刀取开皮，皆不痛，三二日方痛。
　　凡损一月，尚可整理，久则不可。
　　凡损不可吃草药，吃则所出骨，不能如旧。
　　凡跌损，肠肚中污血，且服散血药，如四物汤之类。
　　凡损，大小便不通，未可便服损药，盖损药用酒必热，且服四物汤，更看如何。又服大成汤加木通。如大小便尚未通，又加朴硝。待大小便通后，却服损药。
　　凡伤重者，未服损药，先服气药，如匀气散之类。
　　凡浑身无故损痛，是风损，当服风损药，如排风汤之类。
　　凡服损药，不可吃冷物，鱼、牛肉极冷，尤不可吃。若吃牛肉，痛不可治。
　　凡损药必热，便生血气，以接骨耳。
　　凡服药，不拘在红酒，无灰酒、生酒皆可。
　　凡药三四月炼，不可多合，五月尤甚。存散药随时旋丸。
　　凡收药丸子、末子，并用罐子收入厨子内，以火焙之。
　　凡损，用火炙则医不得，服药不效矣。
　　诸药惟小红丸、大活血丹最贵，盖其间用乳香、没药，枫香可代乳香三之一。血碣难得，合大活血丹欠此亦可，若有更佳。
　　合药断不可无乳香、没药。若无没药，以番降真代。血碣无，亦用此代。
　　凡所用药材，有外道者，有当土者。如当归，土与川不同，丸子可用土当归，土药材，末子须用外道者。
　　凡伤重者，用此方煎汤洗之，然后傅药。
　　生葱切断，一本用生姜　荆芥锉　土当归
　　右三味，煎汤温热淋洗。
　　黑龙散贴用，治跌扑伤损，筋骨碎断，差爻出旧#4。先煎葱汤或药汁淋洗，拔伸整擦，令骨相续平正，后却用生姜汁或生地黄汁，和水调稀，却将熟帛或皮纸，量损处大小，薄摊於上贴之。次以木皮，约如指大片，疏排令周匝，将小绳三度缚之，要紧，三日一次，再如前淋洗、换药、贴裹。不可去夹，须护。毋令摇动，候骨生牢稳方去夹，则复如故。若被刀箭伤、虫兽伤啮成疮穰烂#5；肌肉不生，跌磕肿痛，并用姜汁和水调贴，有破则留口，以风流散填涂。
　　川山甲六两，炒黄或烧存性　丁香皮六两　枇杷叶根去毛，入半两，一云山枇杷根　土当归二两　百草霜散血，入半两
　　右焙碾为细末，姜汁水调，或研地黄汁调用。
　　大活血丹，治扑损伤折，骨碎筋伤，疼痛浮肿，腹有瘀血，灌注四肢，烦满不安；痈疽发背，筋肉坏烂，诸般风疾，左瘫右痪，手足顽麻；妇人血风诸疾，产后败血不行，流入四肢，头面浮肿，血气疼痛，浑身疼痹，经脉湛浊，风劳发动，百节酸疼，并宜服之。每服半丸，用无灰酒磨化，微煎三五沸，温服，不拘时，不限多少，此药将纱葛袋收，挂净处，经久不坏，可备急用。孕妇莫服。损在上食后服，在下空心服，伤重不拘，余仿此。
　　天南星一斤，姜汁浸一宿，焙　芍药一斤，赤白皆可　骨碎补一斤，焙，石上生者佳　黑豆一斤，酒煮焙乾　大栗#6 间一斤，老者去皮焙　川乌一斤，炮　自然铜半斤，火煅，酸醋淬存性，取半斤　血碣六两，别研　细辛十两，去苗叶，取十两　白芷一斤　木鳖半斤，去壳，细切，到#7炒，取半斤　川牛膝一斤，去芦，酒浸，焙，取一斤　没药四两，别研，如无，降真香为末代　乳香半斤，别研，如无，以三陪枫香代　青桑炭十斤，青桑木取如臂大者，去皮叶，炭火煅令赤烟起，用酸醋杀为炭
　　右桑、栗、豆、补、星、药，六味为末，和余药研为细末，用米醋煮糯糊拌入，日#8 捣千杵，方聚众人急下手丸，下手稍缓则拆，阴乾半月，然后用火焙，或晒一 日，大丸重六文湿，中丸重三文湿，乾则以漆抹在手上，取两三丸挪漆为衣，每服半丸。合此药，勿令四眼见之，更忌鸡犬妇人，见之则折矣。
　　小红丸，治踒折伤损，皮破骨出，手足碎断，筋肉坏烂，疼痛，甚至昼夜叫呼，百治不止，手足久损，筋骨差爻，举动不得，损后伤风湿，支节挛缩，遂成偏废，劳伤筋骨，肩背疼痛，四肢疲乏，动用无力。常服壮筋骨，治经络，生气血。每服三十丸，用生姜煎酒，或盐汤吞下，不拘时候，孕妇莫服。
　　土当归六两，炱#9取　川乌六两，煨　白杨皮六两，焙　肉桂四两，不见火　莪术二两，焙　丁香二两　乾姜二两，焙　川芎一两　细辛四两，焙　没药三钱，别研　附子三两半，煨去皮　乳香三钱，别研，不焙　芍药六两，焙　骨碎补六两，姜制，焙，取六两
　　右补、药、归、杨四味用当土者，余八味研为细末，乳、没别制，和醋糊为丸，如绿豆大，信朱为衣。每服三十丸，温酒下。傅用生姜自然汁煎酒或盐汤皆可，不拘时候。
　　大红丸，治扑损伤折，骨碎筋断，疼痛痹冷，内外俱损，瘀血留滞，外肿内痛，肢节痛倦，应诸损痛，不问年深日近，并宜服之。常服补损坚筋固骨，滋血生力，神验不可具述。每服三十丸，温酒、醋汤任下，不拘时候。孕妇莫服。
　　天南星一斤，焙　芍药一斤，焙　土当归十两，焙　牛膝十两，酒浸，焙　细辛八两，去苗叶，焙　赤小豆二斤，焙　赤敛一斤，即何首乌，焙乾　川乌一斤七两，火煨坼　青桑皮五斤，煅，醋淬，缺此一味亦可，其上俱要制焙，向后方秤斤两　自然铜四两，煅存性　骨碎补一斤，姜制焙
　　右敛、星、芍药、归、补、膝、辛七味，并用当土者，同余药罗为末，醋煮面糊为丸，如梧桐子大，朱为衣。每服三十丸，温酒下，醋汤亦可。损在上食后服，在下空心服，伤重不俱时服，或与小红丸互用亦可。
　　黑丸子，治打扑伤损，驴马跌坠，骨断筋碎，百节疼痛，瘀血不散，浮肿结毒，一切风疾，四肢疼痹，筋痿力乏，浑身倦怠，手足缓弱，行步不前，妇人诸般血风劳损，并宜服之。每服二十丸、三十丸，用煨葱酒或茶任下，孕妇莫服。
　　白敛一斤，焙　白芨四两，焙　南星六两，焙　芍药十两，焙　土当归四两，焙　骨碎补八两，焙　川乌三两，焙，　牛膝六两，焙　百草霜十两　赤小豆一斤
　　右除星、芍、归、补、膝、豆用土产者，草霜釜上取，同为末，醋糊为丸，如梧子大，每服三二十丸。
　　当归散，治打朴伤损，皮肉破碎，筋骨寸断，瘀壅滞结，肿不散，或作痈疽，疼痛至甚，因损后中风，手足痿痹，不能举动，筋骨缝纵，挛缩不舒，及劳役所损，肩背四肢疼痛，并宜服之。此药大能续筋接骨，克日取效。
　　泽兰　川当归　牛膝　川续断各十两　芍药　白芷　川芎　肉桂去粗皮，各五两　川乌　川椒去目，各三两　结#10梗　甘草各四两白杨皮不用亦可　细辛五两，已上俱要好者
　　右为极细末，每服二钱，热酒调下，不拘时。
　　乳香散，治跌扑伤损，皮肉破绽，筋骨寸断，败血壅滞，结肿烂坏，疼痛至甚，或劳役所损，背肩四肢疼痛，损后中风，手足痿痹，不能举动，筋骨乖纵，挛缩不舒，大能续筋接骨，卓有奇验。常服。结血止痛生力，每服二钱，温汤调下，不拘时候。
　　肉桂　乾姜各三两　牛膝　羌活　川芎　细辛　姜黄　芍药　草乌　川乌各四两　白芷二两　碎补　当归　苍术　木鳖去壳麸炒，各六两　没药五两　何首乌十四两　赤小豆一升　乳香半斤　桔梗十两
　　乳香、没药别研一方去木鳖加海桐皮。
　　右焙碾为末，续入乳，没末，和汤使，调服如前。鳖甲散，治五劳七伤，四时伤寒，浑身增寒壮热，骨节烦疼，嗽咳痰涎#11酒色伤惫，四肢倦怠，及治山岚瘴疟，一切积气，心腹膨胀，呕吐泄泻，应是风疾，并宜服之。
　　肉桂　川芎　白芷　蓁艽　鳖甲醋炙三次，令赤色　紫苑净洗，焙乾　麻黄不去节　羌活一云独活　当归去尾　乾姜　紫苏不过火　橘皮已上各四两　天台乌药　乌药　柴胡　五味子各七两　苍术　桔梗三斤半，焙　川乌半只，焙
　　右焙碾为细末，每服二钱，水一盏，姜三片，乌梅一个，同煎至七分，热服。伤寒，加葱白煎；劳损，入盐，热酒调下。
　　小红丸
　　乌头一个　何首乌　苍术　蛇床子　五灵脂　牛膝　赤小豆　白胶香　当归各一两　乳香二钱
　　右为末，好酒煮糊为丸，如绿豆大。每服三十丸，温酒下。
　　小黑丸
　　白敛　白芨　南星　芍药各十两　当归五两　细辛三两　赤小豆一升　百草霜六两
　　右为末，醋糊为丸，如梧子大。每服三十丸，温酒下。
　　搜风丸，治风损腰痛，头疼治效与丸#12子同。
　　何首乌　南星　骨碎补　川乌各半斤　土牛膝　芍药各五两，云#13二两　细辛三两　当归十两　白藓皮
　　右为末，醋糊为丸，如梧子大。每服三十丸，温酒盐汤不拘时吞下。
　　驱风丸治效同黑丸子。
　　骨碎补五两　川乌　川芎各一两　草乌川当归　牛膝　木鳖各二两　何首乌四两　乌金四两，即百草霜，一云京墨
　　右为末，醋糊丸，如梧子大。每服三十丸，空心盐汤下，或荆芥茶汤食后下。
　　黑虎丹，治男子、妇人手足麻痹。
　　川乌　木鳖各一斤　地龙十两　黑豆半升　五灵脂二两　松墨二两，醋炒
　　右四味为末，五灵脂醋研碎，煮面糊为丸龙眼大。每服一丸或二丸，细嚼酒下，薄荷茶亦可，不拘时。
　　首乌丸，治风损，宽筋。
　　何首乌十斤，黑豆半升同蒸熟　牵牛子十两，炒　牛膝　薄荷各二十两　川乌二两　青木香五两　皂角二斤，一斤烧存性，一斤蜜炙用
　　右为末，酒糊丸如梧子大。每服三十丸，葱汤或薄荷汤，不拘时下。
　　匀气散，凡伤重，先下此药调气，然后服损药。
　　茴香　青皮　厚朴制　白芷　乌药　杏仁去皮尖，各半两　陈皮　麦蘗　前胡　桔梗　苍术　粉草各一两
　　右为末，每服二钱，水一盏，姜枣煎至八分，空心服。
　　四物汤，凡伤重，肠内有瘀血者，用此。
　　白芍药　川当归　熟地黄　川芎
　　右等分，每服三钱，水一盏半，煎至七分，空心热服。一方只用当归、大黄二味。
　　七气汤
　　半夏五两　人参　肉桂　甘草炙，各一两
　　右每服三钱，水一盏，姜三片，煎至七分，食前热服。
　　五积散，治五劳七伤，凡被伤头痛，伤风发寒，姜煎二钱，仍入葱白，食后热服。
　　苍术　桔梗各二＋两　枳壳　陈皮　麻黄去根节，各六两　芍药　白芷　川芎　川归　甘草　肉桂　茯苓　半夏汤泡，各三两　厚朴　乾姜各四两
　　右除枳壳、桂两件外，余细锉，用慢火炒令色变，摊冷，入枳、桂令匀。
　　每服三钱，水一盏，姜三片，煎至中盏，热服。
　　大成汤一名大承气汤
　　应伤损极重，大小便不通者，方服此。可加木通煎。如未通，加朴硝，俟大小便通，方可服损药。损药不可用酒煎，愈不通矣。然亦须量人肥弱用。如孕妇、小儿莫服。
　　大黄　枳壳各四两　川芒硝　甘草　陈皮　红花　当归　苏木　木通各二两　厚朴少许
　　右件□咀，每服二钱，水一盏半，煎至一沸，去祖#14温服，不拘时。此乃专治男子伤重，瘀血不散，腹肛膨胀，大小便不通，上攻心腹，闷乱至死者，急将此药通下血瘀后，方可服损药。
　　小承气汤
　　大黄四两　芒硝二钱，煎熟渐入　枳实二两　厚朴八两
　　右治效同大成汤。此较力轻，不拘妇人、女子、小儿，皆可服。
　　排风汤，治诸风疾损。
　　白藓皮　白术　芍药　肉桂去粗皮　川芎　杏仁去皮尖　川当归去芦　防风　甘草各二两　独活　麻黄去根节，各三两　白茯苓三两
　　右每服二钱，水一盏半，姜四片，煎至八分，不拘时服。更宜续命汤、消风散。
　　接骨药 下窟乌，一名鹗，用骨烧存性，用古铜钱一个，煅醋淬七次，为末，等分，骨断夹缚讫，用药一钱，酒调下，不可过多。病在下空心服，在上食后服。此方极验。
　　常用整骨药，用大草乌，刮去皮，为细末，每服逐半钱，温酒调下。如未觉，再添二分，药酒下。
　　又方，用乳香、没药各二两，别研；次用血竭、自然铜、无名异、醋煮黄木鳖子各一两，地龙二两，并为末，蜜丸如龙眼大，嚼烂，热酒咽下。俟了用生葱嚼解。
　　至真散，治打破伤损，破脑伤风，头痛，角弓反张一名夺命散。
　　天南星炮　防风去芦叉
　　右等分为末，凡破伤风病，以药傅贴疮口，即以温酒调一钱服；如牙关紧急，以童便调二钱服；垂死，心头微温，童便调二钱，并进三服。
　　急救仙方卷之六竟
　　#1暗：《理伤续断方》作『晴』。
　　#2悬：原作『县』 ，据文义改。
　　#3殳：《理伤续断方》 作『爻』 。
　　#4旧：《理伤续断方》 作『臼』。
　　#5穰烂：据文义当作『坏烂』。
　　#6栗：《理伤续断方》 作『粟』 。
　　#7锉：《理伤续断方》 作『麸』
　　#8日：《理伤续断方》 作『臼』，连上读。
　　#9炱：《理伤续断方》 作『焙』 。
　　#10结：《理伤续断方》 作『桔』 。
　　#11涎：原作『诞』，据《理伤续断方》 改。
　　#12丸：此上《理伤续断方》 有『黑』字。
　　#13云：此上《理伤续断方》 有『一』字。
　　#14祖：原作『相』，据《理伤续断方》改。 
　　急救仙方卷之七
　　治伤损方论
　　如伤重者，第一用大承气汤，或小承气汤，或四物汤，通大小便，去瘀血也。惟妇人别有阴红汤通下。第二用黄末药，温酒调，不拘时。病在上食后服，在下空心服，遍身痛临卧时服。第三服白末药，热酒调，其法同黄末服。妇人产后诸血疾，并皆治之。第四服乌丸子。第五服红丸子。第六服麻丸子，用温酒吞下，妇人艾醋汤下，孕妇不可服。第七服活血丹、当归散、乳香散。二散方见前方内，并用酒调，不拘时，与黄末、白末服法同。惟乳香散参之，山泉方则又加六味：白杨皮一斤，生芥子十个，泽兰一斤，檀香六两，沉香二两，川芎一斤。余方条具如后。
　　大承气、小承气、四物汤，并见前方内。
　　黄末药，治跌扑伤损，皮肉破绽，筋肉寸断，败血壅滞，结痈烂坏，疼痛至甚，或劳役所损，肩背四肢疼痛，损后中风，手足痿痹，不能举动，筋骨乖张，挛缩不伸。续筋接骨，方有奇功。常服活血止肿生力。
　　川乌炮　草乌醋煮　枫香别研，各三斤　当归去芦头，酒浸一宿，阴乾　赤芍药各半两　川独活去芦　川芎汤泡七次　细辛去苗净洗　香白芷　山桂去粗皮　白姜面裹煨　黄姜湿纸裹煨　五加皮净洗，去骨　桔梗去芦　碎补去毛，炒　苍术醋煮七次　何首乌用黑豆酒煮七次　牛膝酒浸七日，焙乾，各二斤　知母半斤　没药半斤
　　右件为细末，每服二钱，盐酒调，病在上食后，下空心服。遍身损，临卧服。孕妇莫服。
　　白药末，治打破伤损，皮肉破碎，筋骨寸断，瘀血壅滞，结肿不散，或作痈疽，疼痛至甚，或因损后中风，手足痿痹，不能举动，筋骨偏纵，挛缩不伸，及劳伤破损，肩背四肢疼痛，并宜服之。此药大宜续筋接骨，刻日取效。妇人产后诸血疾，并治之。
　　桔梗去苗　白芷　甘草炙，各十两　川芎汤泡七次　山桂去粗皮　细辛去苗，各半斤　川乌炮　断续米汁浸　牛膝去苗，酒浸一宿　当归　香附子炒，各六两　花椒五两，去子、合口者　赤芍药酒浸一宿　泽兰叶去叉枝，各九两　白杨皮十二两，米汁浸一宿
　　右为细末，每服二钱，酒调下，服法同前。妇人诸血风气，皆治之。
　　乌丸子，治打扑伤损，骨碎筋断，瘀血不散，及一切风疾，筋痿力乏，左瘫右痪，手足缓弱，诸般风损；妇人血疾，产后败血不散，灌入四肢，面目浮肿，并宜服之。惟孕妇勿服。
　　赤小豆炒　白敛　细辛去苗　赤芍药　何首乌醋煮　白芨煨　草乌醋煮七次　山桂去粗皮　川芎　南星麸裹煨　当归酒浸一宿　川牛膝去苗，酒浸一宿　百草霜　骨碎补去毛炒　天台乌药乌豆酒煮后焙乾，已上各一两半
　　右为细末，用煮豆酒煮面糊为丸，如梧子大，每服五十丸，用煨葱酒或煨葱茶任下。
　　红丸子，治打扑伤损，骨碎筋断，疼痛痹冷，内外俱损，瘀血留滞，外肿内痛，肢节疼倦，应诸伤损，不问年月日久，并宜服之。常服补损坚筋，固骨，滋血生力，神效不可具述。孕妇勿服。
　　牛膝酒浸一宿　川乌炮　南星醋煮三次　细辛去苗净洗　何首乌用水煮熟　桔梗去芦　山桂去粗皮　当归　白敛　赤芍药　没药别研　骨碎补去毛　羌活去芦　赤小豆不见火　自然铜煅，醋淬七次，别研
　　右除研药外，余并打和，炒乾为末，酒煮面糊为丸，每服五十丸，随病上下服之。
　　麻丸子，治踒折伤损，皮破骨出，手足碎断，肌肉坏#1烂，疼痛至甚，日夜叫呼，百治不止，手足久损，筋骨差爻，举动不能，损后伤风湿，肢节挛缩，遂成偏废，劳伤筋骨，肩背疼痛，四肢废乏，动作无力。常服壮筋骨，活经络，
　　生气血，及治妇人血气。惟孕妇勿服。
　　川当归　桔梗名布罗匐　牛膝不用酒浸，各半两　骨碎补二两，去毛　川芎　百草霜　草乌周#2山矾灰汁浸，各一斤　木鳖子去油壳赤芍药各半斤　金毛狗脊去尾　乌豆一升，酒煮焙乾川乌不见火，切片子，煮醋
　　右为末，酒煮面糊为丸，如梧子大，每服五十丸，温酒下，妇人艾醋汤下。
　　活血丹，治跌朴伤损，折骨断筋，疼痛浮肿，腹有瘀血，灌注四肢，烦闷不安，瘫疽发背肌肉坏烂，诸般风疾，左瘫右痪，手足顽麻；妇人血风发动，并宜服之。每服半丸，用无灰酒磨化，微煎三五沸，温服，不拘时候，不以多少。此药常将纱葛袋收，挂静处，经久不坏，可备急用。惟孕妇勿服。
　　荆芥二两半　草乌酒煮　川乌炮，各三两　枫香别研　檀香不见火　降真节　乳香别研　没药别研，各一两　山桂去粗皮　当归酒浸一时　川羌活去芦　白芨面裹煨，晒干　地龙去土　射#3香别研　碎补去毛，炒　川牛膝酒浸一时　细辛去苗　花桑木烧灰成#4性　白芷不蛀者　赤芍药酒浸　川牵牛石灰炒　天栗间　乌豆以糯末炒黄　川芎热汤洗三次　南星以石灰炒黄色为度　自然铜煅，酒淬，别研　苍术米汁浸，春五、夏三、秋七、冬十，炒乾，已上各半两　滴青一钱半，别研　五灵脂一两半，用灯心别研　木鳖二十个，去油壳
　　右为细末，酒煮面糊丸，如弹子大，入臼杵三十余下，团成块。秤一两，分作三丸。候丸尽，分作三分，一分阴乾，一分晒乾半时久，一分焙半时久。却三分打和一处，令阴阳相合，俟药上塺气为度，然后刷去尘，用黑漆光为衣。
　　洗药后有仙正散方，如伤重，先用洗，后却用乌龙角贴。其洗药同前方。内又参山泉方洗药甩。
　　木朔翟　石南叶　白芷　白杨皮　生葱　何首乌　土当归　荆芥　稿本　芍药
　　右不拘多少，煎汤候温，将洗损处令净，用绢渗乾疮口。
　　乌龙角贴药，治跌扑伤损，筋骨碎断，差叉出臼。其用法，详见前方黑龙散同。先洗擦整理，后调贴夹缚。亦可用此乾糁疮口。
　　白僵蚕去丝觜，炒　赤小豆各六两　川牛膝去芦，六两　山桂去皮　桔梗　白芨生锉，阴乾　山枇杷叶生锉，阴乾，各一斤　百草霜　当归尾　碎补去毛炒，各半斤　北细辛去苗，半斤　白芷　南星煨　赤芍药　何首乌　白敛各十两　知母　草乌用姜汁煮，各三两
　　右为细末。如药润，亦可焙乾碾之。每用以姜汁或冷水、茶水调，摊纸上，於痛肿处贴之。三日一洗一换贴，骨碎须夹。
　　桃红散，治积年不效朽烂疮口，金疮箭射，打碎皮破，血出不止，可将此药乾擪，次日别用药水洗净再擪，大能散血结口。
　　白矾飞过　龙骨别研，各二两　血碣一两，别研　松糖别研　五倍子　粉霜　黄丹细研，火飞过、水飞过各三两　石膏一斤，黄泥封，煅过
　　右研为极细末，罐子收用。
　　紫金散，整骨绩筋，生肌止痛，内伤肝肺，呕血不止，或在心腹胀痛，四肢无力，左右半身风痪，并宜服之。
　　紫金藤皮　降真　骨碎补去毛　琥珀　当归去尾　桃仁去皮，各二两　蒲黄　大黄煨，各一两　续断五两，要细者　无名异烧红，酒淬七次　牛膝去苗，酒浸一宿，各三两　朴硝半两，热汤泡化，用花叶纸滤过七次右件为末，甩苏木煎酒调，日进三服，即效。
　　七宝散，治玲水风脚湿气下注，脚膝生疮，左瘫右痪，筋脉拘急，脚下隐痛，不得伸屈，不能踏地，并皆治之。
　　晚蚕沙炒　蛇床子炒，各一升　肉桂去皮　乾荷叶　川乌炒，各二两　刻芥穗　稿本#5去土，五两　薏苡仁三两
　　右件哎咀，约二两重，用水五升，加花椒、连须葱，同煎至七分，去粗，於痛处热斟淋洗。
　　定痛丸，治腰痛不可忍，不问男子、妇人、室女、老幼，并皆治之。
　　威灵仙去土，半两　金铃子去核，炒　川乌炮　八角茴香各一两
　　右为细末，酒煮缅糊为丸，如梧子大。每五十丸，盐汤、酒随上下服之。
　　七气汤，治积年久损入经络，服药无效，腰背拘急，咳嗽痰涎，风劳发动，日渐羸瘦，每到秋来，损病复作，不问男子、妇人，并皆治之。
　　青皮去白，炒　陈皮去白　三棱湿纸裹煨　北梗去芦　肉桂去粗皮　蕾香去枝　益智去壳炒　香附子炒　甘草炙　半夏汤炮　赤芍药　乌药　独活去芦　羌活去芦　降真香各一两
　　右哎咀，每服五钱，水一大盏半，姜三片，枣一枚，煎至七分，去滓，随病上下服。
　　仙正散洗药，治男子、妇人骨断，用此煎水洗后整骨，却用乌龙角贴之。
　　如破留口，当夹缚，即依前方为之。
　　肉桂去皮，二钱　当归去尾，三钱　刻芥四两　苍术　防风各一两　玄胡索　白芷　赤芍药各五钱
　　右哎咀，每服五钱，水五升，乾荷叶两皮，煎至七分，去滓於损处断处，及玲水风脚，筋脉拘急，不得屈伸，行步艰苦，可用此药热蒸，用被盖覆，俟温淋洗。
　　掺疮口方，但遇伤损皮肉，血出，或破脑伤风血出不止，急用此药擪之。
　　血碣二钱半，别研　降真节四钱　灯心一把　龙骨五花者，别研　红花要马头者，焙乾为末，各二钱　乳香同灯心研　没药别研，各五钱　桔梗少许　当归三钱　苏木同降真碾少许　鸡一只连毛屎用醋煮后碎之，用黄泥封固，文武火煨乾后，焙为末
　　右为细末，每用少许，乾擪疮口上，如血流涌出不止，多擪之。候血药将乾，又用清油调涂於疮上可制一料以备急用。
　　接骨散，治飞禽骨断，从高坠下，驴马跌折，筋断骨碎，痛不可忍。此乃接骨续筋，止痛活血。
　　朋砂一钱半　水粉　当归各一钱
　　右为末，每服二钱，煎苏木汤服讫，时时但饮苏木汤立效。
　　除痕，治#6欲伤后疮愈无痕，用此。
　　蔓青子　随风子　俗随子　黄荆子
　　右件各等分，为细末，饭上蒸九遍，用童便浸一宿后，炒乾为度。以花叶纸包在绢巾内揩之，可以除痕。阴红汤，专治妇人伤损，瘀血不散，腹肚膨胀，大小便不通，上攻心腹，闷乱至死者。急将此药通下瘀血，却依前次第服药。
　　产妇油发烧灰　鹿角胶各一钱　没药三钱
　　右用酒一大盏调服。
　　胶艾汤，专治妇人寻常经脉不通，宜先服此，后服鳖甲散。
　　乾地黄三钱阿胶川芍艾药各二钱
　　右吹咀，每服二钱，水一大盏，酒半盏，同煎至八分，温服，不拘时。
　　洗药，治男子、妇人骨断，用此煎水洗后整骨了，却用乌龙角贴。
　　杜仲五两五加皮七两葱根一把
　　右三味，水五升，煎至七分，去滓淋洗，每服二两半重。伤破留口用药，骨断当夹缚。详见前论。
　　急救仙方卷之七竟
　　#1坏：原作『壤』，据《理伤续断方》改。
　　#2周：《理伤续断方》作『用』。
　　#3射：《理伤续断方》作『麝』。
　　#4成：《理伤续断方》作『存』。
　　#5本：原作『木』，据《理伤续断方》改。
　　#6治：《理伤续断方》无。
　　急救仙方卷之八
　　行疮治法
　　夫疔疮之初生也，人多不觉。生於头面、手足、肚胁、腰腿间，亦无定处。一二日，必作寒热如疟，头疼，体痛不可忍，其痛稍异於寻常之证，须去遍身寻认其疮。如有小疮与常患之疮稍异，即是疔也。此疮得患，各有所因，而其形状亦各不同。猪疔，形圆而小，疮口内有油， 。羊疔形长色白， 。牛疔，形圆而小，疮口内无油， 。狗疔，形长或带尖，色赤， 。驴马疔，其状三角顶上有黑点，根赤， 或 。
　　要知此疮非特猪、牛、狗、羊、驴、马之毒所致。宿水不洁，饮之亦生水疔。豆腐中有人汗，食之亦生豆腐疔。又有气疔、鬼疔，形状虽不一，然其治之之法则一也。
　　疮色缓，第一日疮顶庖色小白，第二日色大白，第三日色微紫，第四日色真紫。
　　疮色急，第五日色微青小紧，第六日色深青大紧，第七日色黑，其状有如鱼脐，又如炙疮之状，乃最紧急之候也。
　　疮证吉有应，如生一疔之外，别处肉上再生一小疮，即是有应，可用针挑破护场。疮四围有赤肿，生多疮多者，谓之满天星，饮食如常，头痛身热，手足温。
　　疮证凶无应，别处肉上无疮，不护场，疔四围无赤肿。内疔，盛渴欲饮水，饮食不进，头眩眼花，护床不动卧不起也，眼白睛痴不转，唇舌青，腹痛甚者，有内疔。五心肿，手足玲，气粗无脉。
　　桃红散，治诸疔疮，虽有凶证迭见，六脉俱绝死者，此药悉能主之。
　　蟾酥　信石各少许　蝉蜕去足翅　斑猫去足翅，各三个　蜈蚣头一个　国丹五钱　风化石灰一两，沙锅盛，瓦片并炭火峦一时久，取出
　　右各制，同研为末，令极细，指爪甲刮葱白皮内涎调药。先以禾叶针针破疮口，可深半寸。凡疔疮必有红丝路，可随红丝斜下针。如疮在胸以上，可斜向下；如在胸下，可针斜向上。盖疮毒喜趋心，故下针亦随毒气行也。出针后，疮口有恶血，须令出尽，别将蟾酥一粒如麦粒大，入在疮口中，用针送令深入，却以前葱涎所调药敷疮口，莫敷在好肉上，用冷水浸湿纸二三十重贴在药上，封固疮上。如清早封固至晚，觉疮口热即去纸，水洗去令摩，用玉红散掺疮口，疮口必有数日臖作疼痛，只用玉红散掺疮，仍日用葱汤洗。然疔疮之证虽危恶，但能用针破疮口，入蟾酥在内，以桃红散封固疮后，即可保其回生也。至如疮口臖作疼痛不可忍，可不必忧，此非疔毒为害，乃是蟾酥在衅作腐烂疔毒，故尔痛也。可采芙蓉叶，桑叶亦可，擂敷疮四围，散其血，勿令血潮，日夜各换一药，须洗疮后上药，其疮安好不日也。
　　若疔疮初发时，必发寒热身疼，此乃毒气在表，当汗而解，自沸汤主之。老人、虚人、孕妇，不宜汗下，止用桃红散拔毒。
　　自沸汤
　　白矾五钱　青黛三钱　冢间贴背乾石灰三钱
　　右件同为细末，研至无声为度，打和令匀。每服三钱，井花水半碗调，柳条搅千百下令匀，顿服之。厚衣盖覆良久，用葱豉汤入醋少许，极热服，少助药力，得汗而解。
　　若始不觉是疔疮，不曾以前法出汗，过数日方觉，则寒热体痛皆罢，毒气入裹矣，须用利药使内中毒气下泄，雄黄丸主之。
　　雄黄丸
　　雄黄　郁金各五钱　巴豆半钱，去心壳略去油
　　一方加信石一字许，不可多，用清油煮半日，取出晒乾入药。
　　一方加斑猫七个，去翅赀，糯米炒变色，去米用以治瘰疬。
　　一方加玄明粉三钱以治咽喉肿痛，喉闭等证。
　　右各研为细末，面糊为丸，如绿豆大。每服七丸，冷茶清吞下，取利为度，如未利再服。
　　玉红散
　　寒水石一两，火毁　轻粉　国丹各少许
　　右件研为细末，掺疮口，日夜二洗二换。盖蟾酥膏、桃红散皆为毒药，故令疮疼痛。用玉红散解二药之毒，用二药散其血，则当自然安矣。
　　若一时未能辨#1前项蟾酥、桃红散等药，可用李世安一宗治法主之，功效尤速。
　　李世安治行法
　　当归散
　　当归尾二两　川芎　乾葛　荆芥穗　乌药　白芷　川独活　赤芍药　升麻各一两　羌活　甘草　防风去芦　枳壳各半两　红花　苏木各二钱半
　　疮疼痛者，加乳香、没药、白芷各五钱。 
　　疮热不退，加筀竹青、山栀仁各少许。
　　大便闭，加枳壳一两。
　　燥烦，加灯心十茎、竹茹一块。
　　渴者，加天花粉一两。
　　肿者，加甘草节、降真节各半两。
　　眼晕，加川芎、白芷、刑芥、防风。
　　渴而小便闭者，加滑石一两。
　　右件吹咀，每服五钱，灯草十数茎，乌豆十粒，水一锺半煎至八分。病在上食后服，病在下食前服，连进取效。
　　若患疔疮，始初不觉，不曾用前法出汗，过数日外证皆罢，或在腹胁之间，或在胸腋之下肿起，此乃毒气入裹所致，宜用霹雳火治之。若服当归散外证不解者，亦急用霹雳火发散。
　　霹雳火法
　　鹅卵石炭火煅通赤，用淀桶一只，先置竹椅一只於桶内，又用一杓置竹椅下，令病人裸体坐於椅上；用荆芥为末，调下酸米醋一器，却置煅石於杓内，即用荆芥醋淋沃石上，火力不可大煅灼人，恐病人难禁。若火力已微，汗尚未透，可再加火力，再沃之，沃时桶口用衾覆盖，别用一衾盖病人头上，止留口鼻在外，令遍身汗出，须要头面皆有汗，病即除矣。此法绝妙，老人、虚人、孕妇有不宜汗下，可针破疮口，用海马拔毒散点疮，酒煎苍耳服。至如毒入裹，用霹雳火时，病人不须入桶，止用一小水桶，依前法以杓盛煅石在桶中，用醋淋沃，令病人侧身，以肿处覆在桶上四围，用衾被遮护，勿令气泄，良久肿处出汗。如汗未透，可再加火力，再沃之，须令肿处汗透，却不必遍身汗也。
　　若疮在两胁间，毒气欲奔心，乃危急之证也。可急於患处尖上，用艾炷灸三五壮，仍於灸穴前后针出少血，灸疮四围有疱起吉，无疱凶。若疮生於虚软不便处，不可用针灸者，可用松针截法，针断红丝路。如疮生於两胯间，毒气欲奔肾者，用松针於两胯红丝路尽处，针断出血。如疮生头面上者，可於项间丝路尽出，针断出血或各处红丝路亦有不现者，亦可以意消详，用松针针之。
　　凡用松针者，盖因红丝路不现，无可下手处，故用此法，於颔下、两腋间、两胯间虚软处下手，针断毒气，毋令攻心攻肾而已。
　　松针法
　　取向北松枝上叶极硬者，顿齐作一束，扎令极紧，缓缓以意消详毒气所经行虚软处针之，须令出血。针时先用酒润下针处，针必小痛，令病人稍忍。仍用雄黄麝香为末，温酒调一二服与之，服之方下针。
　　若表证皆罢，毒气入裹者，用前雄黄丸主之。
　　若手足厥玲，六脉俱绝者，此乃毒气已深，气血为毒气所并，不能流通，是以体玲而不现，必须用木香流气饮，连进数服，气血流通，则脉自回矣。然后依法治之，万无一失。
　　海马拔毒散，治疔疮大效，兼治诸恶疮发背。
　　海马一只，炙 穿山甲黄土炒 水银 朱砂各二钱 雄黄三钱 轻粉一钱 脑子 麝香各少许
　　右件除水银外，各研为末打合，入水银再研至无星。针破疮口，点药入内，一日一点，神效。
　　夫内疔之证与外疼之证并同，亦发寒热，头疼体痛，但疮形不现，过数日胸背腹胁头面手足间，或有一处肿起，即内疔所发之处，急用霹雳火如前，不护场汗法，於肿处出汗。若身体寒热，虽未有肿起，但腹痛甚者，便须作内疔证，用后法治之，不可缓也。
　　用蟾酥一粒，病势重者用二粒，置病人舌上噙化。化后良久，用井花水灌漱，却用雄黄丸七丸，冷茶清吞下，得脏腑利数行，其病应手而愈。
　　凡治内疔，蟾酥可於取时，用桑叶小钱大，入蟾酥揉和得所，丸如念珠大，阴乾。
　　急救仙方卷之八卷
　　#1辨：疑为『 办」之讹。
　　急救仙方卷之九
　　秘传五痔品
　　原痔者，贫富男女皆有之。富者，酒色财气；贫者，担轻负重，饥露早行。皆心肝二血，喜则伤心，怒则伤肝，喜怒无常，风血侵於大肠，到谷道无出路，结积成块，出血生乳，各有形相。妇人因经后伤冷，月事伤风，余血在心经，血乃流入於大肠。小儿因利后，或母腹中受热也。治方于后。
　　水澄膏护肉。
　　郁金　白友各一两，一方加黄连
　　右二味为细末，候内痔登厕翻出在外，用温汤洗净，不须坐入，即侧外床沿上，用新水和蜜，调令稀稠，用篦挑药，轻手涂谷道四边好肉上，只留痔头在外，用薄纸圆转盖药上，仍用笔蘸温水涂纸上。纸以护水澄膏，不令四散耳。才觉药乾，又用温水润之，后用枯药：
　　好白矾四两　生信石二钱半　朱砂一钱，生研，十分细为妙
　　右各研为细末，先用砒在建盏中，次用白矾末盖之，用火煅令姻断，其砒尽随姻去，止借砒气於矾中耳。用矾为细末，十分细可也。看痔头大小，用矾末在掌上，入生朱砂少许，以唾调稀，用篦头涂痔上周遍。一日三上，须子细看痔头颜色焦黑为妙。至夜有黄水出，切勿他疑，水尽为妙，至中夜上药一遍，来日依然上药三次，有小痛不妨。换药时以碗盛新水或温汤，在痔边用笔一管轻洗刷痔上，去旧药，上新药，仍用护药。此药只是借砒信，又有朱砂少解砒毒。次用荆芥汤洗之，三两日之后，黄水出将尽，却於药中增朱砂臧白矾，则药边缓矣。三两日方可增臧，渐渐取之，庶不惊人。全在用药人看痔头转色，增臧厚薄傅药，方是治法。
　　刑芥汤
　　右用刻芥锉，水三碗煎，常常煎下。如洗痔了，依然倾入瓶内，火煨之，可用三五次。
　　润肠丸
　　大黄湿纸包煨，锉　枳壳去禳　当归蜜炼
　　右三味等分，为末蜜丸。每服二十丸或三十丸，汤下，量脏腑虚实多寡服之。绿为已用枯药后，痔头将欲焦枯，粪门迫急，恐大便坚难下，所以预服此，令脏腑稀滑耳。
　　龙石散
　　龙骨煅，去火毒　香白芷　好黄丹　软石膏煅，去火毒
　　右等分，为极细末，候痔头落尽，以此药掺，收敛疮口。预先备好血碣末，止血或敛疮口，仓卒要用耳。
　　导赤散
　　生地黄二两　黄芩三两
　　右锉，每服三钱，水一盏，煎六七分，温服。用药之后，小便恐赤涩，即服之，加滑石、甘草、灯心。
　　双金散
　　黄连　郁金
　　右二味等分，为末极细，用蜜水调傅痔头上。虚人已用枯药，上忽有些疼痛用此。其止一方，只用脑子末傅亦可。
　　内补散，此药调理气血，排脓生肌，候痔疮将欲收敛，即服此。所谓肠头直候，疮口安好，血气中和，自然收入。
　　人参　黄耆　当归各二两　桔梗　芎藭　厚朴　官桂　防风　白芷　甘草各一两
　　右十味各等分，为细末，木香汤温酒亦可，日二三服。
　　国老汤
　　甘草煎汤，常常要煎，下熏洗痔疮。盖甘草自是痔药，又解砒毒，若疮收敛，其痒异常，尤要此药浇洗，温热随意。
　　催痔，治痔虽硬只是不脱，用此药催自落。
　　百草霜二钱　白姜末一钱　川乌头
　　右为细末，以井水调稀，以笔点痔上，良久立脱。
　　熨法
　　凡医痔，用枯痔药，后急大小便间好肉疼如针刺，及痛上肾根，令人将衣物火上烘之令热，熨痛处三五次，其痛立止。
　　水澄膏，盖虑痔根毒水流污好肉生疮，故用药涂油单纸，护内周遍，下不用连纸，贴定可也。
　　唤痔
　　真磁石另研　白姜各一钱，另别研　白矾半钱，枯过　草乌尖三个，生用
　　右为末，却以葱涎调傅肠头上，其乳出，用枯药。
　　又方，磁石煅，醋淬九次，研，水飞　白矾枯　大草乌　川山甲　朋砂
　　右末如前，出用洗药。
　　痔二十四证歌
　　此疾酒、色、气、风、食五事过度
　　痔证分三八，凭君子细看，莫教年日久，见者胆心寒，菱角看形怪，莲花不可观，穿肠并鼠奶，酒色两相干，莫愿#1翻花怨，蜂窠亦不宽，雌雄同气血，子母及肠盘，玄珠由可怪，勾肠痛若钻，核桃与流炁，见者便心酸，□#2子於中大，鸡心在外安，珊瑚形可恶，那更脱肛难，内痔红不出，搭肠裹内盘，垂珠更难治，日久有鸡冠，切莫轻刀火，令君性命残，用工无半了，去病更除根。
　　用唤药用此。
　　红肉膏治痔。
　　辰砂　黄丹各一钱　乳香半钱，别研　白矾一两　砒半两，用白矾铺底，火缎七分　巴豆三个
　　右为末，每用二钱，斑猫三个，香油一两，同一处煎斑猫、巴豆赤为度，去二味，只用油调药末成膏子，看大小贴之，一二日一次换药，至六七日看焦黑不用涂，用摧药。未破已破，用纸捻子任药入疮为妙。
　　金花散洗痔。
　　无名异半钱　黄蘖#3一两　黄连半两，生　乌黑豆半升
　　右为末，温洗了，用海蛤散傅。
　　龙骨海蛤散
　　芜荑一两　龙骨　海蛤各一钱，缎　蜜陀僧半钱
　　右为末先掺，次用贴痔膏，日一次贴。
　　乳香膏贴痔。
　　茱萸　白芨　白敛　黄连　黄蘖　当归各等分
　　右用香油四两，入柳枝三尺四寸长，同煎柳枝黑为度，入前药末同煎紫色，用绢泸去滓，再煎数沸，次入黄丹、乳香一二钱，熬成膏。以瓦瓶盛藏，用少许贴疮上立效。
　　凡下痔，先服通血积药，一日二次，方用唤#4痔药。
　　当归饮，通血积。
　　黄连　火麻子　当归各半两
　　右为末，用一钱嚼，温酒下。又将通真丸一粒，临外再服。
　　通真煨姜丸
　　良姜炮　柯#5子炮　肉桂去皮　木香　肉豆葱　破故纸　茴香　葫芦巴　末硇各一钱
　　右研匀，醋糊丸，如梧桐子大。用一钱重，木瓜、生姜、药一处，湿纸裹煨香熟，温酒下。
　　下高#6散不思饮食。
　　苦参一两　蓬莪木炮　益智去皮　荆芥穗炒，各一两
　　右为末，每服一钱，水一盏，姜、蜜同煎八分，入盐，虚心服。
　　洗肠犀角散
　　骨碎补　川山甲　蛤粉炒，各二两　甘草根　玄胡索生用，半两
　　右为细末，茶调半钱，空心服。
　　止痛麦煎散
　　滑石三钱　鳖甲半钱　川乌去皮尖，一两　秦艽半钱　前胡半两
　　右为末，每二钱，小麦三十五粒，同煎至七分，通口服，不拘时，三四服见效。
　　黑神黄耆散
　　京墨一两　黄牛角一只　蛇蜕一条，全　槟榔三个　川山甲　蔓荆子　黑狗脊去毛　根壳去皮白，各一两　黄京子半两　猜牙皂角十个
　　右为末，以瓜娄五个去子，入药在内，用新瓦瓶盛之，后用黄泥固济，火煅姻尽，末，入没药、青木香各一钱。
　　白芜萸#7半两　荆芥一两
　　右为末，同煎药一处，服二钱，胡桃酒下，日三服，荼亦可。
　　宣风散
　　巴豆去油　大黄炮　朴硝　棋壳　陈皮去秾#8
　　右各等分，每服二钱，水一盏，煎至七分，温服。如服药后大便结涩，二三日可服。
　　木通散
　　人参一钱　斑猫炒，去壳足羽　鹤虱　大黄　牡砺煅　枳壳各等分　华澄茄半两　丁香少许
　　右为末，糯米糊为丸，如梧桐子大，每服五丸，煎沙糖汤下。此药恐不可用。
　　收脓膏
　　海金砂　乳香　白芨　雄黄各等分
　　右为末，入疮口，次以乳香膏贴之。
　　车前散
　　食茱萸　车前子　雄黄　乳香　赤石脂　龙骨各一钱，生用
　　右为末，掺疮口，以乳香膏压之，一日二次。如疮口乾，只用乳香膏贴。有清水出，用后药注青膏。
　　注青膏
　　五倍子三个，生　玄胡索　白矾各一钱
　　右为末，服少许。如清水出，以纸贴膏药，入疮口内。
　　金花散
　　郁金　甘草炙　白姜炮　槐花炒，各一#9两
　　右为末，每服二钱，空心陈米饮下。
　　山甲散
　　五倍子生　川山甲各一两，炒存性
　　右为末，泻血水者，服二钱，空心陈米饮下。
　　解肠散，治藏毒泻血。
　　岁灵仙　蕤生各分#10　贯众一两
　　右为末，每服二钱，麝香酒调服。
　　凡内痔用葱涎膏，次用洗肠当归丸，次用取血当归散，次用取血黄连丸，次日上红肉膏。凡服药忌堵血毒食，及去风不可摩动药。有恶水出，污好肉生疮，以和风膏。妨出入，以药涂绵子，掩痔上，绵托帛缚，日二次上，重十日轻八日。若有痔日连肠，若恶滞腰间疼者，用肉桂膏贴腰。烦痛，以通心散逐日服，次下丁鬲散、煨姜丸、枳壳散，落洗用海蛤散，附之乳香膏，贴退痔匀肠散，收肠贴顶散。
　　治痔久不差变漏，不戒酒色，服药耳，治则先用纸捻，子细看大小浅深，即服通真丸、黄耆散，以纸捻贴红肉膏入疮，一日五六次，用乳香膏入作捻子贴疮口，日一次，三五次进药入疮内。凡取烂肉，有血水出，方不进药。须用收脓膏三日，后用药洗三日，用龙骨海蛤散掺以车前散掺口内，一日两次，服药至三服，至取深效，后有水出即效也。
　　又神验治痔方
　　信　役药　乳香各半钱　白矾　朴硝　绿矾各一两　麝少许
　　右用铁铜锅，先以信在锅底，以白矾覆之，又以绿矾覆之，又以硝覆之，候#11成水，投乳香末搅匀，候乾如石方出，地上出火毒一宿。末，方入麝同研，加片脑少许，用唾调涂，附疮口上四边，一日三次，其痔自然焦落。又枳壳水浸去穰，每二片，去皮，用巴豆一粒在内，线缚，入银石器内，米醋高一指煮乾，去豆，焙为末，醋糊丸。每服十五丸，空心荼清下，或随津下亦可。
　　肠风下血，平胃散加续断煎服。
　　又方加小麦四十九粒，去续断。
　　治痔上疮，腊、莲蓬等分，锅内慢火微烟熏之。
　　治汤风下血，五倍子末，服二钱，麝香酒下。
　　治痔
　　白矾四两　绿矾一分　信半两　朴硝半两
　　右矾、硝作一处，以少半许入建盏内，以信成块入中，以余药涂上，以炭大约二斤许，烧四围下，候沸，将乾却覆细末，用砂合收。此药经年火熟，黄色则效，而不疼，赤色则不可用。如傅外痔，可以白矾臧半；如速效，可将津液调傅；不疼，甘草汤调傅。此药久留不损，且能不疼。次用茅根扬热洗，然后附药，日夜三五易。凡疼发，必大肠秘结，服宽肠丸并通大便，不可烧烟熏入肠，反为害。暑月加百草霜，黄丹调附。如痔落了，肛门肿痛，用槐皮煎汤洗，用津洗，瓦上磨枳壳附。如肛门不收，木贼朴硝煎汤附，各以一次二次即效。未落已前，黄皮薄荷煎汤，唾调附肛门，夏月用此尤佳。
　　洗药初用此洗。
　　木通　黄芩　黄柏　黑豆
　　右热煎，即洗三次。
　　急救仙方卷之九竟
　　#1愿：四库本和『 谓』。
　　#2□：四库本作『 栗』 。
　　#3下方蘖：疑当作『 檗』 。同。
　　#4唤：四库本作『 换』。
　　#5 柯：四库本作『 诃』 。
　　#6高：四库本作『 膈』。
　　#7 白芜荑：四库本连上读，不另起。
　　#8 秾：原作『 瀼』据文义改。
　　#9一：四库本作『 二』。
　　#10蕤生各分：四库本作『 蕤仁一分』 。
　　#11 候：此上四库本有『 以火炙之』 四字。
　　急救仙方卷之十
　　上清紫庭追痨仙方论法
　　老叟自序传世已久，罔知姓名，惟存此文，不敢妄加其字，以俟知者。
　　吾自处世以来，精研药术，急救济危，针灸明堂，无不详览，寻文检籍，洞视五脏之盛衰，缅怀古人，世莫能究。至如晋景公何为而死，虢太子何为而生，吾思刮骨续筋、开肠取病，惟有传尸之病最为难测，虽是患起一身，变动万种矣。为医者，能明脉候，察病根本，如此治疗，固不为难。若差毫厘，则失千里。夫传尸痨者，皆因三尸鬼疰，九虫传灾，具载其原，以开未悟。
　　总论传痨
　　传尸痨瘵，皆心受病，气结血凝，故有成虫者。盖由饮食酒色，忧思丧真，遂至於此。凡虫为蛊，以血凝而气养之。气血在胞，即为正气，气中即为瘦块，凝在心部即为虫。悉由不正其心，忧思业绿所致。三尸九虫之为害，治者不可不知其详。九虫之内，而六虫传於六代，三虫不传者，猬、蛔、寸白也。六虫之内，或藏种毒而生，或亲属习染而传。疾之初觉，精神恍惚，气候不调，切在戒忌酒色，调节饮食。如或不然，五心烦燥，心肾夜汗，心乃忪悸，如此十日，顿成骨瘦，面黄光润，此其证也。妄信邪师，祈秾求福，庸医用药，延蔓岁时。方知病重，苟非警戒，祸福反掌。此人死后，兄弟子孙，骨肉亲属，绵绵相传，以至臧族。大抵六虫，一旬之中，遍行四穴，周而复始。病经遇木气而生，立春一日后方食，起三日一食，五日一退。方其作苦，百体有痛，虫之食也，退即还穴醉睡，一醉五日，其病乍静。俟其退醉之时，方可投符用药，不然虫熟於符药之后，不能治也。一虫在身中，游十二穴，六虫共占七十二穴。一月之中，上十日虫头向上，从心至头游四穴；中十日虫头向内，从心至脐游四穴；下十日虫头向下，从脐至足游四穴。若投符用药，可知如紫蚕苗在汗中。盖虫性已通灵，切在精审。其或取虫不补，即学浅妄行，徒费赀财，终无去病之理，可不悲哉。师日：治传尸痨者，先须知正气与毒气并行，故脏腑有凝，即成虫状，遇阳日长雄，阴日长雌。其食先脏腑脂膏，故其色白，五脏六腑一经食损，即皮聚毛脱，妇人即月信不行，血脉皆损，不能荣五脏六腑也。七十日后食人血肉尽，故其虫黄赤。损於肌肉，故变瘦劣，饮食不能为肤，筋缓不能收持。一百二十日外，肉血食尽故其虫紫，即食精髓。传於肾中食精，故其虫色黑，食髓即骨痿不能起於床枕。诸虫久即生毛，毛色杂花，锺孕五脏五行之气，传之三人，即自能飞。其状如禽，亦多品类，传入肾经，不可救治。法之所载者，能利后其虫色白，可三十日服药补。其虫黄赤，可六十日服药补。其虫紫黑，此疾已极，可百二十日服药补。又云：虫头赤者，食患人肉可治。头口白者，食患人髓，其病难治，只宜断后，故经日：六十日者，十得七八；八十日内治者，十得三四。过此以往，未知生全，但可为子孙除害耳。今以六代所传虫状病证详着于
　　后。
　　第－代
　　虫状病证游食日治法
　　为初痨病，谓初受其疾，不测病源，酒食加餐，渐觉羸瘦，治疗蹉跎，乃成重病。医人不详其故，误药多死。
　　已上诸虫，在人身中，荣着之后，或大或小，令人梦寐颠倒，魂魄飞扬，精神离散，饮食不臧，形容渐羸，四肢酸疼，百节劳倦，增寒壮热，背膊拘急，头脑疼痛，口苦舌乾，面无颜色，鼻流清涕，虚汗常多，行步艰辛，眼睛多痛。其虫遇丙丁日，食起醉归心俞穴中，四穴输转，周而复始，俟虫太醉方可医，灸取出虫后，用药补心守灵散。
　　第二代
　　为觉痨病，谓传受此病，已觉病者，患人乃自知。夜梦不祥，与亡人为伴侣，醒后全无情思，昏沉似醉，神识不安，所食味辄成患害，或气痰发动，风毒所加，四体不和，心胸满闷，日渐蠃瘦，骨节枯乾，或呕酸水，或是醋心，唇焦口苦，鼻塞胸痛，背膊酸疼，虚汗常出，腰膝刺痛。如此疾状，早须医治，过时难疗，致伤性命。
　　已上诸虫，在人身中，令人气喘，唇口多乾，咳嗽增寒，心烦壅满，毛发焦落，气胀吞酸，津液渐衰，次多虚渴，鼻流清水，四肢将虚，脸赤面黄，皮肤枯瘦，腰膝无力，背脊酸疼，吐血唾脓，语言不利，鼻塞头痛，胸膈多痰。重者心闷吐血，僵仆在地，不能自知。其虫遇庚辛日，食起醉归肺俞穴中，四穴轮转，周而复始，俟虫大醉方可治，医取出其虫，补肺则差虚成。
　　第三代
　　为传尸痨病，谓传受病，人自寻得知之，日渐消瘦，顿改颜容，日日恓惶，夜夜忧死，不遇良医，就死伊迩。
　　已上诸虫，在人身中，令人三焦多昏，日常思睡，呕吐苦汁，或吐清水，或甘或苦，粘涎常壅，腹胀虚呜，卧后多惊，口鼻生疮，唇黑面青，日渐消瘦，精神恍惚，魂魄飞扬，饮食不消，气咽声乾，目多昏泪。其虫遇庚寅日，食起醉归厥阴穴中，四穴输转，周而复始，俟虫大醉方可治，取虫后补气多差。
　　第四代
　　此虫形如乱丝在人腹脏中
　　此虫形如猪肺在人腹中
　　此虫形如蛇虺在人五脏中
　　已上诸虫，在人身中，令人脏腑虚呜，呕逆伤中，癖气块，增寒壮热，肚大筋生，腰背疼痛，或虚或瘦，泻利无时，行履困重，四肢憔悴，上急气喘，口苦舌乾，饮食及水过多，要吃酸咸之
　　物。其虫遇戊己日，食起醉归脾俞穴中，四肢轮转，周而复始，俟虫大醉方可治，取出虫后，补脾为瘥魂停。
　　第五代
　　此虫形如鼠似小瓶浑无表里背面
　　此虫形如有头无足有足无头
　　此虫形变动形如精血斤在於阳宫
　　已上诸虫，入肝经而归肾，得血而变更也，令人多怒气逆，筋骨拳挛，四肢解散，唇黑面青，增寒壮热，腰背疼痛，起坐无力，头如斧斫，眼睛时痛，翳膜多泪，背膊刺痛，力乏虚羸，手足乾枯，卧着床枕，不能起止，有似风中，肢体顽麻，腹内多痛，眼见黑花，忽然倒地，不省人事，梦寐不祥，觉来遍体虚汗，或有面色红润如平时者，或有通灵而言未来事者。其虫遇癸未日，食起醉归肝俞穴中，四穴轮转，周而复始，俟虫大醉，方可医救，取虫出后，补肝乃得瘥金明。
　　第六代
　　此代虫有翅足全者，千里传疰所谓飞尸，不以常法治也。
　　此虫形如马尾有两条一雌一雄
　　此虫形如龟鳖在人五脏中
　　此虫形如烂面或长或短或如飞禽
　　已上诸虫，在人身中，居於肾脏，透连脊骨，令人思食，百物要吃，身体尪羸腰膝无力，髓寒骨热，四体乾枯，眼见火生，或多黑暗，耳内虚鸣，阴汗燥痒，冷汗如油，梦多鬼交，小便黄赤，醒后昏沉，脐下结硬，或奔心胸，看物如艳，心腹闷乱，骨节疼痛，食物进退，有时喘嗽。其虫遇丑亥日，食起醉归肾俞穴中，四穴轮转，周而复始，俟虫
　　大醉可医治，取虫后，补肾填精瘥育婴散。
　　苏游论　　
　　论日：大抵传尸之候在心，胸胁满闷，背膊烦痛，两目不明，四肢无力，虽欲寝卧，睡常不寐，脊膂急痛，腰膝酸疼，多卧少起，状如佯病，每至早旦，精神尚存，有如无病，日午之后，四体微热，面无颜色，喜见人过，常怀忿怒，才不称意，即多嗔恚，行立脚弱，夜卧盗汗，梦与鬼交，或见先亡，或多惊怖，有时气息，有时咳嗽，虽思饮食，不能多餐，死在须臾。精神尚好，或时微利，两胁虚胀，口燥鼻乾，常多粘唾，有时唇赤，有时欲睡，渐就沉羸，犹如涸鱼不觉死也。又曰：传尸之候，本起无端，莫问老少，男女皆有此疾。大抵五行相克，而生穴内，传毒气周遍五脏，渐熟羸瘦，以至于死，死讫又传家亲一人，故曰传尸，亦名传疰。以其初传，半卧半起；号日掩殜。气息嗽者，名日肺痿痎。骨体身中热，称为骨蒸。内传五脏，名曰复连，不解疗者，乃至灭门。假如男女虚损得之，名日劳极。吴楚乃名淋沥。巴蜀亦名劳极。
　　其源先从肾起，初受之气，两经酸疼，腰背拘急，行立脚弱，饮食咸#1少，两耳飕飕，真似风声，夜卧遗泄，阴汗痿弱。肾既受讫，次传於心。心初受气，夜卧心惊，或多恐悸，心悬之气，吸吸欲尽，梦见传於先亡，有时盗汗，饮食无味，口内生疮，心气烦热，惟欲眠卧，朝轻夕重，两颊口唇，悉皆纹赤，如傅胭脂，又时手足五心烦热。心受已，次传於肺。肺初受气，咳嗽，气力微痛，有时喘气，外即便甚，鼻口乾燥，不闻香臭，如或忽闻，惟觉枯腐物气，有时恶心，愦愦欲吐，肌肤枯燥，时或疼痛，或似虫行，乾皮细起，状若麸片。肺既受已，次传於肝。肝初受气，两目胱胱，面无血色，尚欲颦眉，眼视不远，目常乾涩，又时赤痛，或复睛黄，朝昏懵蓦，常欲合眼，及时睡外，常睡不着。肝既受已，次传於脾。脾初受气，两肋虚胀，食不消化，又时泻利，水谷生虫，有时肚痛，腹胀雷呜，唇口焦乾，或生疮肿，毛发乾耸，无有光润，或时上气，撑肩喘息，痢赤黑汁，见此证者，乃不治也。
　　夫骨蒸、殗殜、复连、尸疰、痨疰、虫疰、毒疰、热疰、玲疰、食疰、鬼疰等，皆曰传尸者。以疰者注也，病自上注也。与人相似，故曰疰。其变有二十二种，或三十六种，或九十九种，大略令人寒热盗汗，梦与鬼交，遗精白浊，发乾而耸，或腹内有块，或脑后两边有小结，复连数个，或聚或散，沈沈默默，咳嗽痰涎，或咯#2脓血，如肺痿肺痈状，或复下痢，羸瘦困乏，不自胜持，积月累年，以至于死，死复传疰，易传亲人，乃至灭门者是也。更有蜚虫、遁尸、寒尸、丧尸、尸疰等，谓之五尸，及大小附疰等证，不的知其所苦，无处不恶，乃挟诸鬼邪而害人。其证多端，传变推迁，难以推测，故自古及今，愈此病者十不一得。所谓狸骨、獭肝、天灵盖、铜锁鼻，徒有其说，未尝取效，惟膏肓俞崔氏穴法，若闻早灸之，可否几半，晚亦不济也。
　　痨疗诸证
　　病者增寒壮热，自汗面白，目乾口苦，精神不守，恐畏不能独外，其传在肝。
　　病者寒热，面黑鼻燥，忽忽喜忘，大便苦难，或复清泻，口疮，其传在心。
　　病者增寒发热，面青唇黄，舌举强不能，饮食无味，四肢羸瘦，口吐涎沫，其传在脾。
　　病者增寒发热，面赤鼻乾，口燥毛折，咯嗽喘急，时吐白涎，或有血线，其传在肺。
　　病者增寒增热，面黄，耳轮焦枯，腑骨损痛，小便血浊，遗沥，其传在肾。
　　所谓痨蒸者，二十四种，随证皆可考。若眉毛折，发焦，肌肤甲错，其蒸在脾。
　　外人觉热，自返思寒，身振鹏剧，其蒸在肉。
　　发焦鼻衄，或复尿血，其蒸在血。
　　方热烦燥，痛如刺针，其蒸在脉。爪甲焦枯，目昏，两胁急痛，其蒸在筋，版杼齿黑痛燥，大杼醉痛，其蒸在骨。背膂疼痛，胻骨酸□，其蒸在脑。
　　男子失精，女人自淫，其蒸在玉房。乍寒乍热，中腕目肿，中烦闷，其蒸在三焦。
　　小便黄赤，凝浊如膏，其蒸在膀胱。
　　传道不均，或泄或秘，腹中雷呜，其蒸在小肠。
　　大腹隐隐，右鼻乾疼，其蒸在大肠。口鼻乾燥，腹胀，睡外不安，自汗涌出，其蒸在胃。
　　口苦耳聋，胁下疼痛，其蒸在胆，裹急后重，肛门秘塞，其蒸在回肠。
　　小腹□痛，筋脉缓纵，阴器自强，其蒸在宗筋。
　　眼昏泪下，时复痃晕，燥怒不常，其蒸在肝。
　　耳轮焦枯，腰脚酸疼，起居不得，其蒸在肾。
　　情思不宁，无故精泣，绵绵而下，其蒸在右肾，心主胞络。
　　心膈噎塞，攻击疼痛，俯仰烦闷，其蒸在膈。
　　诸证虽曰不同，其根多有虫啮，其心肺治之，不可不绝其根也。
　　浴法
　　香草乃三尸九虫所憎之物，煮汤沐浴，其虫必死。今之人病，莫重於痨，痨天下名医多不能疗。盖由一人得病，传染子孙亲姻族属，故曰传尸痨，乃至灭门尽族，故人皆畏之。或焚尸山林，殡奔江湖，不入坟墓，族属无骨肉之亲，夫妇弃义合之礼，有此伤恸，深可悯怜。凡觉得此病，不先焚灭三尸九虫，服药无效，十少一生。凡人多秘此法，不传於世人，以疾呼为宿业，甘心受病，至死无憾。嗟乎，误矣。今述上圣之方，以救世人。三月四月取香草叶五片，熟捣，解衣坐之，令气入下部，散入腹中，从旦至暮，其尸虫尽去。盖三尸九虫，常居人身贪煞，每至庚申，将人罪奏上天，令人夭死，故《老君三尸经纂》云：夫人生也，皆寄形於父母，抱五谷之精，是以腹中尽皆尸虫，为人之害，至庚申夜告。
　　天帝记人罪过，落人生籍，令人速死，魂升于天，魄沉於渊，惟有尸虫，独在名日鬼。若不依时祭祀，辄为人祟，损人性命也。
　　守庚申法
　　夫人生於世，上至国王，次至大臣，下至僧道，庶人多少不定也。惟有女人，此疾尤甚。学道之士，若不去三尸九虫，以求长生者，终不可得也。每值庚申日，其夜不睡，守之至晓，觉见体瘦倦，方可投睡，令人数觉，此虫不得去奏事也。
　　《 大帝玄科》 云：六月八日及庚申日，北帝开诸生门，听诸法词讼，既作过满五百者，其人必死也p 宜守庚申，镇伏三尸。凡守庚申，三尸长绝使人精神爽利，五神恬静。搔扰每夜之时，叩齿三十六通，以左手捧心，呼三尸名，上尸彭琚出，中尸彭出，下尸彭娇出，辄不得为害。常以庚申去手甲，丑日去足甲。每年七月十六日，将所去手足甲烧灰，和水服之，三尸九虫皆灭，名日斩三尸。
　　修合药法
　　凡修合药时，先须斋戒志心，焚香争扫一室，不得令鸡犬猫儿、仔子妇人、一切秽浊之物来见，然后验。
　　医传尸方越王文
　　湖南长老，法名清，於南岳天福二年八月十二日，收得越王时古方。前越王说文，后有方及符法，自后医救万余人，於淳化九年传授於丁相公。后至祥符七年，雷使得此方，后救百余人。越王留文曰：驸马刘志家，三百余口，因买一婢，姓冯名捧书，一日忽患寒热不定，服药无效，约得一百余日，甚瘦弱，忽然而死。不经五日，有子刘祥，年二十岁，忽然得疾如前婢，服药医救又百余日，忽然而死。自后如此病者，死百余人，皆为此疾。又驸马忽然有此寒热，服药无效，越王遂大张於朝门，诏名医十日，茅山道士姓李名同，因入越王城问天使，天使曰：并未有识此证，先生莫能治此疾。先生日：此疾多证，或死不明，或梦中得物，梦中见虫，梦中同行；或同酒食语话，出入恶风；又有令人寒热，有嗽者；有或传染前患者，衣服家事皆受此患也。其传气出尸虫，多飞入衣服卧具化卵，若得人气血，立化为虫。自发尾毛孔，先食血脉，次食五脏，令人瘦弱。如食心脏后，其虫即化为鬼，其药不能医治。若未食心脏，下药投符取虫，虫泻下皆治。疾共八九传，只有尸气无虫，药下取恶物青黄如胶，亦安也。立去身上衣服，如前死人等物，三日不得在家，使用患人收掌。如不信，立依前受疾。刘志乃煎鬼哭饮子。
　　取传尸痨虫，鬼哭饮子。
　　天灵盖酥炙　鳖甲酥炙　柴胡去芦　阿魏　安息香　贯众　桃仁二十一个，去皮尖　木香十分　豉心半合　青蒿半握　甘草二寸，生锉槟榔各一分　辰砂半分，别研　麝一钱，别研　赤脚蜈蚣以竹筒盛，姜汁浸，乾取一分用　乌鸡粪一分，先令鸡於五日前以火麻仁饲之，五日后方取其粪用
　　右件自槟榔起，五味为末，研匀，分为三贴，於六甲建日或除日贴此药。先以童子小便二升，隔夜浸前药十一味，於星斗露天之下，至四更时煎至八分，滤去渣，分为三服。每服用散子药一贴，五更初温温顿服，即稳睡卧。至二三点时，又吃一服。至日出时，觉腹中欲利。如未觉，又进一服，是第三服。如利，即不用进此第三服也。取下恶物并虫，以盆盛之，其虫或似蜣螂、蛇虺，或如蜈蚣、蜘蛛、蚯蚓状，急以油火并秽物并烧杀之，其身上所着衣服荐褥尽易烧之。食葱粥，将近不住，服后主疗数日后，夜梦人哭泣相别，是其验也。如取下得虫，看其嘴或青赤黄色可疗，如黑色与白色，乃是食人精髓，即不可疗也。虽不可疗，亦绝后患。又合此药时，却不得令患人闻其气息，恐虫闻其气后难取下，并煎时亦不得令闻知，合药亦不得在病家。
　　治痨取虫，经验天灵盖散。
　　天灵盖两指大，以檀香煎汤洗过，用酥涂炙，咒七遍云：雷公神，电母圣，逢传痨，便须定，急急如律令　阿魏二分，细研　麝香三分，别研　辰砂一分，别研　安息香三分，铜刀子切，入钵内研，同诸药拌和　槟榔如鸡心者五个，为末　连珠甘遂二分，为末，一本不用此味
　　右六味研极细，和令匀，每服三大钱，同后汤使下。
　　薤白　葱白各二七茎　青蒿二握　甘草二茎，五寸许　桃枝以下并用向东南嫩者　柳枝桑白皮一云桑枝　酸石榴根一云枝，各二握，七寸许
　　右八味须选净洁处采，用童子小便四升，於银石器内文武火煎至一升，滤去渣，分作三盏，将前药末调下，五更初服。男患女煎，女患男煎。服药后如觉欲吐，即用白梅肉止之。五更尽觉脏腑呜，须转下虫及恶物黄水、异粪异物。若一服未下，如人行五七里又进一服，至天明更进一服，并温吃。如泻不止，用龙骨、黄连等分为末，熟水调下五钱，次吃白梅粥补之。
　　论已试功效
　　嵓叟自老叟处得此神方，应验非一，今连一二事书于篇后，庶使来者知用药之功效焉。
　　一职方郎中游烈者，邵武宁人也。其子之妇，年十六得病，浑身壮热，咳嗽痰涎，月候不通，饮食臧少，不岁余，众医不救，用天灵盖散服之，取下虫一枚，如娱蚣之状，当时钳入沸油鼎中煎之，投於江，遂瘥。
　　一有一男子三十岁余，患病恹恹，饮食倍多，而不生肌肉，每日常须肉食，如或稍饥，腹内疼痛，倦怠。遂以天灵盖散服之，取下赤小虫，其数有十，内有一虫其色微紫，大於众虫，头有细毛。自后用药补理遂安。兼进真苏合香丸。
　　一有男子一人，年五十，每日须酒数升，空心未饮，则两手与脚并皆振动，得酒一升饮之少减，若至醉则手足不动，俗谓酒疾。医议之，是振风，累日针灸服药无效，疑其虫，遂服天灵盖散，取下一物如乌梅之状，拨之有足，正类蜘蛛，其疾顿愈，不复饮酒。前效如此，问病之士，宜加审焉。
　　急救仙方卷之十竟
　　#1咸：疑当作『臧』。
　　#2咯：原作『 略』，据文义改。
　　急救仙方卷之十一
　　上清紫庭追痨仙方品
　　麝香散，治男子妇人传尸骨蒸食热五痨。
　　天灵盖　麝香各一分　柴胡一两　犀角屑半两　阿胶　东引桃枝　青蒿　东引柳枝　石榴皮四味各一握　甘草三寸，患人中指长，男左女右　薤白　葱白各七寸
　　右件为末，用童便二升半，浸药一宿，明日早晚煎至升半，去渣服之。若男子病，女人煎，女病男煎。忌猫鸡犬驴马，僧尼、孕妇、生人、孝子，并不令见之。煎成饮后分为三服，入槟榔末三钱，温服。初服约人行三五里远，便再进一服。虑有恶心，以白梅与他含止之。服三五服，病止即泻出异物。若虫如头发马尾，身赤口黑，身上如蚁行不可名状，泻后葱粥饮补之，同时药煎补五脏伏神散。忌风一月，忌食油腻湿缅咸味，并牛猪鸡鸭犬等物。服此药无不当日差。凡天下治劳服之，亦须累日及年。犹未全去病源者，不似此方。至远年重病，不过两剂。如病未多，即一剂饮子，便当服此。
　　伏神散，不问远年近日取效，下虫红色便可治，肚下黑差成否，肚下白色是食髓也，万不一瘥。补方服茯神散。
　　白茯神　茯苓　人参　远志去心　龙骨　肉桂　甘草　陈皮炒，各一两　当归　五味子各一两半　黄耆二两　大枣五＋六个
　　右件为散，分作八服，细末。每服入枣七个，生姜二钱，用水一升半，煎至一升，趁前药后吃，亦空心服，神效。此是神人所授灵妙秘方，此方前后活数百人也。
　　神效散，治诸传尸痨气，杀虫此方得之于河源郡王府，济世极多，功不可量。
　　川椒二斤，择去子合口者，炒出汗
　　右为末，每服二钱，空心米汤调下。或酒糊丸如梧桐子大，每服三五十粒。
　　神仙秘方，取痨虫。
　　青桑皮　杨柳枝　梅枝　石榴枝一方无此味　桃枝正东引者，各七茎，四寸许　葱白七茎　阿魏一钱，别研　安息香真者一分，并去石青蒿一握，如无，以子代之
　　右八味除魏、香外，余用童子便一升半煮药，煎及一半去滓，将药汁化魏、香，再煎十数沸，去滓候温，分作二次调服。
　　辰砂研末　槟榔研末，各半钱　麝香少许，另研
　　右研极细末，分为二服，五更初一服，三点时一服。至已暖必取下虫，红者可救，青者不治。但有所下，即用热油煎杀，即进饮粥饭，温暖相息，不用性及食生冷毒物，仍先服纸丸子，法见后。合此药时，须择良日，焚香祝告天地，令病人设榻於福德方服，即有神效。不可令病人先知气味，亦不得令猫犬、孝服、秽恶、妇人等见之。
　　金明散，补肝脏劳极。
　　人参　知母　茯苓　丁香　秦艽去芦　甘草炙　石膏煅，各等分
　　右件为细末，每服二钱，水一盏，葱白三寸，同煎至八分，通口服。
　　守灵散，补心脏劳极。
　　白茯苓　丁香　诃子各一两　桔梗　芍药　羌活　甘草炙，各一分，
　　右件为细末，每服二钱，水一盏，入银耳环一只，葱白三寸，同煎至八分，通口服。
　　魂停散，补脾脏劳极。
　　白药子　桔梗　人参　诃子皮　茯苓　甘草炙　丁香各一钱
　　右件为细末，每服二钱，水一盏，入蜜一匙，同煎至八分，通口服。
　　虚成散，补肺脏劳极。
　　枳实去瓤皮心　秦艽去皮心　白茯苓　芍药　麻黄去节　玄胡索　当归洗序　茴香炒，各半两　甘草炙，一分
　　右件为极细末，每服二钱，水一盏，银耳环一对，蜜五点，同煎至八分，通口服。
　　育婴散，补肾脏虚劳。
　　香附子炒黑　附子炮，一只　木香　白疾藜去角，各一分　白茯苓半两　甘草炙，一钱
　　右件为细末，每服二钱，水一盏，姜七片，葱白同煎至七分，空心服。
　　龙胆丸，治积热痨瘦不食，压热壅，消疮肿，解肌骨，散解毒滞。
　　草龙胆　柴胡　地骨皮　黄芩一方不用此味，加茯苓　鳖甲醋炙，各一两　桃仁去皮尖　山栀子　陈皮　当归　大黄　甘草炙，各半两
　　右为细末，炼蜜为丸，梧桐子大，每服二十丸，空心，用温热水吞下。如小儿，加减丸数。
　　无比丸，治传尸痨，服至一月愈。其余劳瘦之疾，数服取效。
　　紫河车二两，煮醋浸一宿，焙乾为末　芍药　鳖甲半两，醋炙　桔梗　胡黄连　大黄炮　甘草炙　草龙胆　苦参　黄药子　知母　贝母去心　秋石研　豉心火段　莪木　磫硝　犀角屑各二分，一云方无此味
　　右件为细末，炼蜜为丸，如梧桐子大，每服二十丸，温酒吞下。如肠虫热食前服，膈上热食后服。
　　夺命散
　　鳖甲醋炙　天灵盖醋浸一宿，酥涂炙黄　柴胡去芦　青蒿　知母各两　甘草　人参各半两　阿魏四枣子大　葱白一握　桃仁二十一个，去皮尖，麸炒
　　右以天灵盖、鳖甲为末，次下人参、知母、柴胡、甘草，又同捣，次下葱白、青蒿、桃仁、阿魏，杵成饼子，慢火焙乾为末。称二钱，用童子小便二盏，煎至一盏，去滓，露星斗下一宿，至五更三点缓服半盏，服了衣被盖卧，天明又暖半盏，扶行病人服，强行五七步。三日更不得洗手面指头，候生毛为验。每日早晨先吃白扬投之。
　　天竺黄饮子
　　天竺黄　麦门冬去心，各一两　人参　茯苓　甘草　狭神　生地黄　乾远志去心　防风　龙骨各半两　玄胡索七枚　大腹子十一个　犀角另
　　右□咀为末，用水二升半，煎至一升，分作三服，温服。忌一切毒物。如治久卧床枕，此药先看十指毛色，如藕白者可治，紫黑色者难治。
　　麝香散，治妇人室女一切蓄热，腹内闷着，骨蒸，室女经脉不行，瘦劳肌热。
　　威灵仙四两，细末　雄黄　麝香各一分，二味另研　乾漆一两，碎炒令烟尽
　　右件为细末，再研，每服一大钱，水八分盏，煎至六分，空心和渣服，当有恶秽毒物下，并是病根。此药颇难服，可以蒸饼糊为丸，如梧桐子大，每服十五丸至二十丸，茶汤任下，次服桃仁散。
　　桃仁散
　　桃仁汤泡去皮尖，面炒令黄　赤茯苓各一两，去皮　芍药　人参各三钱　槟榔四个　陈皮三分，去白　犀角　安息香各一分　麝香二钱
　　右为细末，研匀，每服二钱，姜五片，水一盏，煎至六分，早晚食前服。若取下其虫头赤，便服天竺黄饮子，补护心脏。未取下虫，亦须先服之护心。
　　柴胡散，治童椎骨蒸，热葱解伤寒后肌热。
　　柴胡　川大黄　乾漆炒　秦艽　甘草　常山各一两　鳖甲三两，醋灸
　　右□咀，每服一钱，用水一盏，入小麦一撮，同煎七分，冷服。
　　取虫药，取啄木禽一只，朱砂四两，精猪肉四两，喂木禽一昼夜，饥甚将朱砂作绿豆大相和在切碎肉片子肉#1。若无啄木禽，书将击禽用盐泥固济，入禽在内，用刚火煅一夜，来日不见太阳取出，不得打破，同固济盐泥入地，埋二尺许，一画夜取出。银器内研作细沫，以无灰作一服讽下，入麝少许在药内同调，置病人在帐中，四下紧闭，用铁钳候病入口中虫出，即钳之於沸油中煎杀。可预置烈火沸油於病人左右，如虫出后，便令煎嘉禾散与病人服，进粥又煎药，悉如前夜服。咒云：
　　唵摩呜□吽吽咤。
　　钓虫丸
　　磁石一两半，有墙者紧研为末　龙骨半两　硇砂一两不研　麝香一钱　腻粉半两，另研
　　右用蜡为丸，如小婴桃大，每服一丸，以药上针穿一小窍子，以青釭线贯之，梢头系一大古钱，早晨令病人向破方正坐，用温水吞下，候药下咽喉中，合口以牙咬定古钱，等候恶心便吐出，其虫状不一，急以热油煎杀。如不吐出虫，只吐得血丝子或涎一二合，皆是安证，更服寻常和气理中诸药，三两日决取痊瘥。其治过药，可用温水浴过，更可医一二人。若是传尸痨，一丸可活两人。
　　钓虫神功专命散
　　母丁香一钱半　酒腊半两　鳖甲一帖和殻　水磨硫黄二钱　石燕一个，火煅，醋淬七次
　　右为细末，用蜡为丸，如绿豆大。每用一丸，装钩子上，击诽钱一条，长一丈二尺，用雪膏少许圆，药丸以蚕茧一截穿於钱上盖之，令病人先吃膏，后一口同药吞下，良久线动，用力拽出，有虫用沸油煎杀。此药於端午日日未出时修合，先服纸丸，次同神仙秘法服。
　　服纸丸子法
　　凡医传尸，先当斋戒志心，对圣焚香，服纸丸子。用鸡子清涂纸上令乾，剪作钱样大丸服之，然后服前件丸散。
　　通神散，治尸痨。
　　附子一个　大黄一两　牛黄二字
　　右件为末，加桃柳枝、青蒿各七握，锉碎，用童子小便半碗浸一宿，来日五更初煎数十沸，滤滓调散子一半，吃服了，以衣被盖便睡，取下恶物自
　　住，不用利下。时用盆子盛看何物在其中，虫类有四：一头如马尾，二似乱发，三似蜈蚣，四如鸡子或破绵絮。后要有一人来别此，忌硬物、茶、炙、鸣蟹、血、生冷油腻、腌藏等物，后服药。
　　甘草　黄连　当归　木香各半两
　　右将酒二升，瓷器内煎取五合，倾出，煎四味，熬看软硬，和丸如梧桐子大，空心晚后，酒或盐汤下三十丸。
　　紫河车丹，治飞尸鬼疰，虚劳羸瘦，喘嗽气。
　　其法取男子首经儿，先以皂水洗争，次以铫子内用米醋堞#2洗控乾，将一小小焙笼，以低#3周围密糊，不令失火气。或无小焙笼，只用小篮子去击，蜜糊，安紫河车於上，用烈火焙，更将参子盖之，焙令极乾，约只有十二三文重，候极乾，至乾了，更入后药：
　　人参一两半　木香半两　白术炒　白茯苓　茯神　当归　熟地黄各一两　乳香别研　没药各四钱　朱砂二钱，别研　麝香二钱
　　右件为细末，用诸药和匀，红酒糊为丸，如梧子大，每服五十丸，煎人参汤下，空心日午四服，炼蜜丸亦得。
　　明目丹，又传追下尸虫，治传尸痨。
　　白兔粪中秋夜取四十丸立#4，野中者佳　硇砂
　　右研为细末，炼蜜丸梧子大。每服七丸，用甘草半两生捶碎，以水一盏，揉取浓汁。若患人瘦弱，即炙过甘草，五更空心服，预戒患人，不得心燥，冷服不妨，小瘥两日，再服下虫为准，须上旬服。
　　青蒿饮治痨疾。
　　青蒿赤根者，取子一升，叶五两，阴乾　桃枝三两，嫩者　柴胡　甘草各一两　柳枝三两，嫩者　地骨皮二两　□子仁一两，量患人虚实用
　　右□咀，每服三钱，水一盏，乌梅两个，煎至七分，温服，不拘时。
　　柴胡散，补虚劳。
　　柴胡　人参　白茯苓　桔梗　芍药　青皮去白　川当归酒浸一宿　麦门冬去心　川芎　升麻　桑白皮　白术米坩浸一宿　甘草各一两
　　右件为细末，每服二钱，水一盏，煎至七分，通口服。
　　鳖甲煎　补虚劳。
　　鳖甲一枚，醋炙令黄　柴胡去芦　川当归　甘草炙　桔梗　赤芍　人参各一两　麝香半钱　杏仁去皮尖炒　胡黄连　地骨皮　宣连各一钱　木香半两　真酥　白沙蜜各三两　官桂半两，去粗皮，不见火
　　右件为细末，用青蒿一斤，童便五升，熬青蒿汁约二升，泸去滓，入酥蜜再熬成膏。疾冷，入药末搜和为丸，如梧子大，每服十五丸，温酒下，米饮亦可，日进三服。如秋冬时，更入桃柳心七个，与前柴胡散同煎服。
　　贯众丸，去三尸五虫。
　　贯众五分，杀伏尸　白萑芦三分，杀虫　蜀漆三分，杀白虫　厚朴三分，杀肺虫　狼牙子四分，杀胃虫　强蚕四分，杀膈虫　雷丸六分，杀赤虫　雄黄三分，杀尸虫　芜荑五分，杀差虫
　　右拣净，焙乾，炒令黄色，捣为细末，炼蜜为丸，如梧子大。川水下五丸，三服，可渐加至十丸、二十丸，服之二十日，百病皆愈，三尸九虫自灭。服者须斋戒恭敬，妇人绝孕，服之有子。
　　桂心丸，神仙去三尸九虫。
　　熟地黄三两　乾漆半两，炒　桂心一两
　　右为细末，炼蜜为丸，如梧子大，每服七丸，米饮送下。
　　雄黄丸，又去三尸九虫。
　　雄黄研　松脂各一两，研
　　右溶脂为丸，如莲子大，平旦吞一丸，服七日，三尸尽去。
　　轻骨散，治劳嗽。
　　乌梅　龙胆草　胡黄连　贝母　知母　鳖甲醋炙　桔梗　秦艽　柴胡　甘草炙　山□子去皮　人参　青蒿酒煮　阿胶炒　杏仁去皮尖，麸炒
　　右件晒乾为末，用好京墨一寸，以井花水磨，调前药末作饼子，如大指头大，透风处害乾，二七日方用。每服一饼，井水磨化。又用没药五十磨成一盏，於五更又用黄皮末二钱，同煎数沸，却入盏内，频频打转，通口。於五更时轻轻起吃，才服了便睡，令病人仰外。甚者不过三服。
　　蛤蚧散，又治劳瘦。
　　白茯苓一两，去乌皮，入姚内，慢火炒令燥便住　桑白皮二两，用酥醋刷炙五次，令黄色紫色杏仁六两，汤泡去皮尖双仁者，以纸簟入铛内炒令乾，入臼内捣为粉，用皮纸角出油尽为度　知母用酥醋涮炒令黄熟，蛤蚧雌雄一对，入酥醋内浸透，慢火炙乾，再用酥醋刷炙五七次，令黄熟，不得烧损无力了　贝母二两，用酥醋刷炙令黄色，三五次甘草三两，捶碎，用醋酥须刷炙三五次，令紫黄　人参一两，大者，用酥醋刷炙三五次，令黄　熟乳酥真好者，四十文，切作骰子大块，入姚内溶成汁，入陈米醋极酸者半升，已下和匀，同刷炙前药，醋不宜多用，只以四合多为的，庶好刷用，否则稀炙
　　右件为末，每服二大钱，水一盏煎七分服。忌油腻冷毒物。如久患嗽者，初服此药，必服斗嗽加甚，须勤服，久则可安，须自保惜为妙。
　　治劳热，止损止嗽。
　　蛤蚧一对，洗净，酒醋浸炙　黄苓半两　胡黄连　秦艽　甘草　生地黄　熟地黄　青蒿　人参炒　柴胡　麻黄　知母　贝母　杏仁去皮尖双仁取梢，各半两　鳖甲一两，酒醋炙　桔梗　龙胆草　木香各一钱
　　右件为细末，用乌梅姜枣煎服。
　　治虚劳方。
　　杏仁一斤
　　右用生姜六两锉碎，嗽者加人参四两锉碎，同置於新沙锅内，用无根河水一斗，烧木炭文武火熬水尽为度，去生姜参滓放冷，每服五七个杏仁，频频服之。
　　治传尸劳疗方。
　　右童子便一盏，无灰酒一盏，以新瓷瓶贮之，取全堵腰子一对，於内密封泥，日晚时以慢火养熟，至中夜止，待五更初，更以火温之，发瓶饮酒食腰子。病笃者，只一月效，平日瘦怯者亦可服此。盖以血养血，绝胜金石草木之药也。
　　又方，以獭肝一具，阴乾杵末，方寸匕，日三服，有效。
　　又方，以赤□儿俗名王瓜焙乾为末，温酒调服，即有效。
　　黄帝灸二十一种痨图并序
　　夫人含灵受气，禀於五常，摄之乖理，降之大疾。至若岐黄广记，抑有六旧经法，单行显灵斯术。骨蒸病者，亦名传尸，亦名殗殢，亦名伏连，亦名无辜。丈夫以元气为根本，妇人以血海为根源。其病状也，发乾而短，或聚或分，或腹中有块，或脑门结核，或卧盗汗，梦见鬼交，虽目视分明，而四肢无力，上气食少，渐至沉羸，终延岁月，遂至陨灭。余昔忝任洛州司马，三十日灸活一十三人，前后差者，数通二百里，至於狸骨獭肝，徒闻曩说，金牙铜鼻，罕见其能，未如此方扶危救急，非止单攻骨蒸，兼亦疗风，或瘴或劳，或邪或僻，患状既广，灸愈亦多，不可具录。聊述大概，又恐传说讹谬，以误将来，今具图形，庶令览者易於悉，使所在流传，颇用家藏，不暇明医，旁求立业，返魂还魄，何难之有，遇斯疾者，可不谨欤。
　　肺俞二穴，在第三椎下，两傍相去一寸半。是穴理颠痫，婴气上气，吐逆返满，脊强寒热，不食内痛，皮痒传尸，骨蒸肺嗽。针三分，留七分呼，得气即灸三壮。
　　厥阴二穴，在第四椎下，两傍相去一寸半。是穴理遂气吐呕，心痛孪结，胸中烦闷。针入三分，留七分，得气可灸三壮。
　　心俞穴，在第五椎下，两傍各一寸半。是穴理心中风，狂痫气乱，语悲啼，心腹坎满，汗不出，结积寒奶，呕逆不食，食物即吐，咳肿目痛。不灸，通针三分，留七分呼，得气即泻灸三壮。
　　肝俞穴，在第九椎下，两傍各一寸#5。是穴理口乾，中风肢满，短气不食，食物不消，吐血，目不明，关塞胸痛，肩疼寒疝。针入三分，留七分呼，得气，灸三壮。
　　脾俞二穴，在第十一椎下，两傍各一寸半。是穴理腰身胀满，腹肚泄泻痢，身重，四肢不收，黄疸，邪气积聚，腹痛寒热。针入三分，留七分呼，气#6，灸三壮。
　　肾俞二穴，在第十四椎下，两傍各一寸半，上一膈对。是穴理虚劳，耳聋，肾虚水状胀，挛急腰痛，小便浊，阴中疼，溺血精出，五劳七伤，冷呕，脚膝酸疼拘急，好独外，身肿如水。针入三分，留七分呼，气#7可灸三壮。
　　大杼二穴，在第一椎。膈俞二穴，在第七椎。胆俞二穴，在十一椎。三焦二俞二穴，在十三椎。胃俞二穴，在十三椎。旋俞二穴，在第二十椎。仍引灸四花膏肓为妙。师令患人平身正直立，以细绳子一条，令脚底坚踏，男左女右，其头上大姆指湍高，顺脚踵引直上至曲瞅中大横文处截断。患人取穴去处，一依铜人。又令患人平坐，解发分开两边，从发路沿项直下至脊，绳子头椎骨上，以骨点记之，患人亦依铜人坐也，又取绳子，中钩起至鼻住按定，截口吻两头了，却将此量。
　　口绳子於点记处平折，拖两头勿令少有偏邪，直要端正，两头记处是穴，中心於点处非穴，莫灸。又法，令患人平身正坐，稍缩膊，取小绳子一条，拖其两垂向前，绳两头高至鸠尾穴，穴在心上颇骨下也，便截断，却翻绳子向背拖绳，停心於喉结骨上，其绳两头双垂，当脊上中绳子头便点记。又法，取一绳，令患人平坐，合口横量，准前取绳子两头是灸穴。此通前四穴，各灸七壮至二十一壮，须加至百五十壮，仍停候疮欲发，又将先量口绳子，於前脊椎上垂绳子，点处停心坚量，以绳子两头是穴，点记灸之如前法，此名四花穴，须是离日灸之，用三月三日采艾极妙。灸疾若了，於百日内却慎饮食房室，且安心静眠，如一月觉未全安，常如初法於旧穴上再灸之，永除害也。灸后仍服药，制方在后。余切读老叟自序，论传尸之候已详。如灸心俞穴中取虫，逮《铜人经》云则不可用，正如此高高嗣照，世称良医，虽取穴针灸，上古治法不同，岂神圣之功，殆不可云。
　　一法，当於癸亥日夜二更时，六神皆聚之时，解去下体衣服，直身平立，用笔於其腰上两傍微陷处点定，针家谓之腰眼，然后上床合面而卧，每灼小艾灶七壮，两腰眼共一十四壮。劳虫或吐出，或泻下，即可平安，断根更不传染。
　　灸后服药
　　生地黄汁　青蒿汁　薄荷计　童便　好酒右各二升，同煎成膏入　柴胡去芦　鳖甲醋炙　秦艽各一两　麝另研　朱砂各半两
　　右五味为细末，入前膏为丸，如梧桐子大。每服十五丸至二十丸，温酒下，忌生冷毒物。
　　又取虫方。
　　凡取痨虫，可於三节骨上一穴，膏肓二穴，每穴灸七壮，然后吃饮食调理方，下药取虫，其虫或如乱丝，或如红钱者是也。
　　春用雄黄　硫黄　巴豆一粒，出油　豆豉七粒
　　右同前药共和，研为丸，如梧子大。次用童子不吃饭的小便一合，酒一盏下。
　　夏用芦伏子　鹤虱　硫黄　巴豆一粒，去油豆豉七粒
　　右同前药丸，如前汤使下。
　　秋用锡灰　雄雌二黄　绿豆粉　豆豉七粒　巴豆一粒，去油
　　右同药为丸，用前汤使下。
　　冬用雄雌二黄　锡灰　巴豆去油　豆豉七粒
　　右为丸，同前汤使下。
　　净明法中治劳瘵方。
　　度师玉真先生传：其方须先炼度如法，次以南木香五钱重，切碎，用新洁瓦器慢火煎出浓汁，分作二处，留出木香渣将在，一处调朱砂书符用，一处调青蒿用。青蒿九斤重，切碎，用新洁铁锅，水煎一日，去渣，取浓汁，入前木香渣，再煎去渣，以前木香浓汁一处慢火熬成膏。朱砂五钱重，为细末，用前一处木香汁，调书五炁符，及炼度中。五炁符烧化，入木香汁内，就用此化开青蒿膏子，与患人服，切戒勿令患者知之，务在志诚而为也。仍忌一切外人畜类等见之，无不神效，此方行是法者，用之尤为妙也。
　　急救仙方卷之十一竟
　　#1肉：疑当作『内』。
　　#2堞：疑当作『渫』。
　　#3低：疑当作『纸』。
　　#4立：疑当作『粒』。
　　#5寸：此下疑脱『半』字。
　　#6气：此前疑脱『得』字。
　　#7气：此前疑脱『得』字。
　　
