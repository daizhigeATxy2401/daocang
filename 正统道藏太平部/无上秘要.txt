无上秘要
　　经名：无上秘要。唐，不着撰人。原一百卷，今存六十八卷。底本出处：《正统道藏》太平部。参校版本：敦煌写本P.2861、DX169a+169a、DX2632a、S.80、P.2632、S.5382、P.2371、P.3327、P.3141、P.3773及《佚籍丛残》珍字二O所收罗振玉校录敦煌唐写本《无上秘要》卷五十二残本。
　　卷一卷二原缺
　　无上秘要卷之三
　　日品
　　南极上元君曰：日纵广二千四十里，金分。水精晖於内，流光照於外。其中城郭人民七宝，浴池生於四种青红黄白莲花。人长二丈四尺，衣朱衣，与四种花同衰同盛，故有春秋冬夏四时行焉。日行有五气，一时风，二径风，三劲风，四转风，五行风。是故制御日月星宿，游行虚无，初不休息，皆风之梵其纲。
　　日月运度亏盈者，皆四时之会，藏伏冠带故也。金门之上，日行通门。金门之内，有金精冶炼之池，在西关之分。故立春之日，日受炼魂於金门之内，曜其光明於金门之外。当此之时，则光景柔鲜，普天气温。其年中一过如此经四十五日乃止。
　　顺行至洞阳宫。洞阳宫是日之上馆，一名离罗，在浮黎之分，以立夏之日，日於洞阳宫，吐金冷之精，以灌洞阳之宫，更炼八芒於流火之庭。当此之时，则日光昏盛，阳气溢散，普天大暑。其年中一过，如此经四十五日乃止。
　　顺行至东井之上。东井是月通晖之径，在于逮之分，以立秋日日於东井之中，沐浴於景晕，收八素之气，归於广寒之宫。当此之时，则天景高澄，普天气凉。其年中一过，如此经四十五日乃止。
　　顺行至广寒宫。广寒是月宫之上馆，七星之华盖，在郁单之界，以立冬之日，日伏精於广寒之宫，更冠带胎养。当之时，日景阴翳，普天大寒。其年中一过，如此经四十五日乃止。
　　一年日运周度，冠带四乡，合一百八十日。是日所经之分，余一百八十日属月之度。二景离合，阴阳亏盈，名分度之限也。
　　右出《洞真黄气阳精经》
　　日中青帝，讳圆常无，字照龙韬。
　　日中赤帝，讳丹灵峙，字绿红映。
　　中白帝，讳皓郁将，字回金霞。
　　日中黑帝，讳澄漕渟，字玄绿炎。
　　日中黄帝，讳寿逸阜，字飙晖象。
　　右出《 洞真太上玉晨郁仪奔月经》
　　三天真人呼日为圆光蔚。
　　九天真人呼日为濯耀罗。
　　玉贤天中呼日为微玄。
　　太素天中日为眇景。
　　太清天中诸仙呼日为大明。
　　皇上真人呼日为九曜生。
　　太极真人呼日为圆明。
　　东华真人呼日为紫曜明，或复呼为圆珠皇。初紫元之天中，常有晖晖之光，郁如薄雾，乃九日之所出，有如一日之照。
　　始晖者，日出之乡。右出《大洞正经注》紫微夫人说阿母言曰：日圆形而方景，月方精而圆象。景藏形内，精隐象中景赤象黄，是为日月之魂。
　　右出《洞真太丹隐书经》
　　月品
　　月纵广千九百里，月晕围七千八百四十里，白银璃璃水晶映其内，炎光明照於其外。其中城郭人民亦有七宝，浴池八骞之林生于其内，月中人长一丈六尺，悉衣青色之衣，月中人常以月一日至十六日采白银琉璃，炼於炎光之冶，故月度盈则光明鲜。太素以十七日至二十九日於骞林之下采三气之花，拂日月之光，故月度亏，其光微。玄景运行，亦五风梵其纲也。故制日月星宿，游行虚无，初不休息。
　　春分之日，月宿金门之上。金门之上则有通灵之门，以其时月於金精冶炼之池，受炼於石景水母，莹饰於华光。当此之日，灌阳精於金门，纳黄气於玉泉。皇上真人诸天人，皆以其日采骞树之华，以拂月月之光。月以黄气灌天人之容。故春分之日万气温，神景皆和，黄气阳精降接之时。
　　夏至之日，月伏洞阳宫。洞阳宫是日之上馆，以其时月於流火之庭，冶炼於八芒，鲜明於月魂。当此之日，灌黄气於洞阳，纳阳精於火宫。诸天人皆以其日采空青之林，以拂日月之光，以阳精灌天人之容。故夏至之日，景气激，阳气降，阴纳灵，二景接晖之时。
　　秋分之日，月宿东井广灵之堂，沐浴东井之池，以炼月魂，明八朗之芒。当此之日，月受炼阳精於日晖，吐黄气於玉池。诸天人皆以其日悉采环树之花，以拂日月之光。月以黄气灌天人之容。故秋分是天大会之日，黄气阳精交降之时。
　　冬至之日，月伏广寒之宫。广寒之宫则月之上馆，以其时育养月魂於广寒之也。当此之日，纳黄气於寒池。诸天人悉以其日采青花之林，以拂日月之光。月以阳精灌天人之容。故冬至之日，运道履长黄气阳精纳晖之时。月度周流四乡，故有朔望之期。日道阳，月道阴，虽同运而转至於冠带，各居四节，故日分一百八十日阳，月分一百八十日阴，数经三千六百度，与日合则阳气激阴气石。
　　右出《洞真黄气阳精经》
　　太上曰月中青帝夫人，讳娥隐珠，字芬艳婴。
　　月中赤帝夫人，讳翳逸寥，字婉筵虚。
　　月中白帝夫人，讳灵素兰，字郁连华。
　　月中黑帝夫人，讳结连翘，字渟属金。
　　月中黄帝夫人，讳清营襟，字炅容。
　　右出《洞真结璘奔月经》
　　星品
　　太上曰：夫五星者，是日月之灵根，天胎之五藏。是以天精结缠以成五星，天地赖以综气，日月系之而明。若天气不育，则三合亏盈；地气不育，则万物枯滞。亏盈则天震地动。列宿不守，则日月薄蚀；五星乱度，则二象失光。天地交泰，则五星映清，天精合则五星光明。上照太虚，下朗万兆。兆有得失，则五度错逆；兆有和吉，则流行顺道。映洞祸福，毫杪必彰，玄照纤末，幽存功过者也。五帝上言於星中真皇，真皇奏於太上玉君，於是以辰光转烛以示万生，傍行越位以告灾祥。地建五岳之山，以象五行之星；人立五藏之神，以拟於五位之用。三气回合，是以天地列备矣。星之为精，上通众精，下共光津，吐纳三华，漱泽万灵也。五岁星圆镜木精，玄朗东阳之陕星，中有九门，门中出九锋芒，锋芒光垂九百万丈，一门辄有青帝，凡九青帝，备门奉卫於中央青皇真君。
　　火星圆镜丹精，映观南轩星，中有三门，门中出三锋芒，锋芒光垂三百万丈，一门内辄有一赤帝，凡三赤帝，备门奉卫於南真上皇真君。
　　太白星圆镜金精，焕曜西辰太白星，中有七门，门中出七锋芒，锋芒光垂七百万丈，一门内各有一白帝，凡七白帝，备门奉卫於西真上皇道君。
　　五辰星圆镜水精，洞映北冥辰星，中有五门，门出五锋芒，锋芒光垂五百万丈，一门各有一黑帝，凡五黑帝，备门奉卫於北真上皇君。
　　镇星圆镜土精，镇荫黄道，镇星中有四门，门中有四锋芒，锋芒光垂四百万丈，一门各有一黄帝，凡四黄帝，备门奉卫於镇元黄真君。
　　右出《洞真八素真经》
　　七星去#1地四十万里，围七百二十里，皆金精琉璃为其郭，七曜紫晖开其光，其内则诸天人众真之游馆，广寒则其华盖，其一昼一夜则运转周天一度，亦如日月之轮，其内亦生七宝珠林，如是戌亥之后，生气之初，七星受炼於广寒之宫，明鲜紫景於七曜。焕落流精，竟天紫景，吐津以灌诸天，於是众真帝仙皆以其时莫不采七曜之晖、紫景之兰。
　　右出《洞真黄气阳精经》
　　第一天枢星，则阳明星之魂神。天枢星灭而不曜，光而不照，潜洞太虚，围九百二十里，对阳明星之西北门
　　第二天璇星，则阴精星之魂神。天璇星景而远映，照而不焕，潜洞太虚，围五百五十里，对阴精星之西门。
　　第三天机星，则真人星之魂精。天玑星猛而不显，焕而不辉，潜洞太虚，围七百七十里，对真人星之东南门。
　　第四天权星，则玄冥星之魄精也。天权星微而隐，隐而洞映，潜洞太虚，围八百里，对玄冥星之东门。
　　第五玉衡星，则丹元星之魂灵也。玉衡星大而默，踊而不焕，潜洞太虚，围七百二十里，对丹元星东北门。
　　第六闿阳星，则北极星之魄灵也。闿阳星明而潜照，晖而不焕，洞彻太虚，围七百七十里，对北极之下关北洞之门。
　　第七摇光星，则天关星之魂。大明摇光星则光转空洞，回机天关，潜焕太虚，围九百里，上对天关星之南门，下对北极星。
　　第八洞明星，则辅星之魂精。阳明洞明星，则光回诸天，总轮上宿，流阳太虚，围九百九十里，上对轮星西南门，在天关之上梁，北极之阳芒。
　　第九隐元星，则弼星之魄。明空灵隐，元星则隐，息华盖之下，潜光曜於空洞之中，围九百九十里，上对弼星之东南门。
　　右出《 洞真飞行九晨玉经》
　　太上大道君北极真公曰：吾昔游於北天，策驾广寒，足践华盖，手排九元，逸景云宫，遨戏北玄，逍遥羽阴之馆，息于洞台之门，眄游机以召运，促劫会以舞轮，叹万物而雕衰，俯天地而长存，乃悟九星之奇妙，悟十魂之至灵。夫九星者，皇九天之灵根，日月之明梁，万品之渊宗。故天有九气，则以九星为其灵纽；地有九州，则以九星为其主；人有九孔，则以九星为命府；阴阳九宫，则以九星为其门户；五岳四海，则以九星为渊府。故五九参为，纲维无穷，制御天宿，回转三辰，调理四气，致天地长存，万品之所宗，神仙之所凭。夫天无九星则无以高清，地无九星则无以为至灵，人无九星则九孔不明。上帝兼之以通真，神仙凭之以得成，五行乘之以致度，万物禀之以得生。天清地静，九星焕明；天激地否，财九星翳昏。
　　右出《洞真回元九道飞行羽经》
　　#1原底本不清，疑为『去』字。
　　卷四三界品九地品灵山品林树品山洞品洞天品神水品
　　无上秘要卷之四
　　三界品
　　太极真人曰：夫修飞行三界之道，当使为无不无，无有不有，能悟有无之间，缅然於其际而无际，自然得超三界，游宴玉京，飞行十方。
　　太黄皇曾天，太明玉完天，清明何童天，玄胎平育天，元明文举天，七曜摩夷天。
　　右六天，欲界，阴阳胎生，年积万岁。
　　虚无越衡天，太极蒙翳天，赤明和阳天，玄明恭华天，曜明宗飘天，竺落皇笳天，虚明堂曜天，观明端靖天，玄明恭庆天，太焕极瑶天，元载孔升天，太安皇崖天，显定极风天，始皇孝芒天，太皇翁重天，无思江由天，上揲阮乐天，无极昙誓天。
　　右十八天，色界，阴阳有色，与欲界同，不相交接，人皆化生，年积亿岁，不夭不伤。
　　皓庭霄度天，渊通元洞天，翰宠妙成天，秀乐禁上天。
　　右四天，无色界，阴阳有形，身长数百里，不以为累，能隐形入微，无复色欲，唯真相知年岁积劫，虽不事学而能行善，福报所毕。至于魔王学道未极，亦游此天，不得超三界，未免洪灾火运，交周二十八天，一时混淆如馘，其中学真堪为种人，王母迎之，登常融玉隆梵度贾奕四天之上，其学圣真仙三界者，退还人道，经历三涂，能超进者当依功迁转。
　　诸天之上，各有生门，中有空洞谣歌之章，魔王灵篇，辞参高真。
　　第一欲界飞空之音
　　人道渺渺，仙道莽莽。鬼道乐兮，当人生门。天道贵生，鬼道贵终。
　　仙道常自吉，鬼道常自凶。高上清灵爽，悲歌朗太空。
　　惟愿仙道成，不欲人道穷。北都泉曲府，中有万鬼群。
　　但欲遏人算，断绝人命门。阿人歌洞章，以摄北罗酆。
　　束送妖魔精，斩馘六鬼锋。诸天炁荡荡，我道日兴隆。
　　第二色界魔王之章
　　落落高张，明气四骞。梵行诸天，周回十方。
　　无量大神，皆由我身。我有洞章，万遍成仙。
　　仙道贵度，鬼道相连。天地渺莽，秽炁氛氛。
　　三界乐兮，过之长存。身度我界，体入自然。
　　此时乐兮，薄由我恩。龙汉荡荡，何能别真？
　　我界难度，故作洞文。变化飞空，以试尔身。
　　成败懈退，度者几人？笑尔不度，故为歌音。
　　第三无色界魔王歌曰
　　三界之上，渺渺大罗。上无色根，云层峨峨。
　　惟有元始，浩劫之家，部制我界，统承玄都。
　　有过我界，身入玉虚。我位上王，匡御众魔。
　　空中万变，秽气纷葩。保真者少，迷惑者多。
　　仙道难固，鬼道易邪。人道者心谅，不由他仙。
　　道贵实人，道贵华尔。不乐仙道，三界那得过？
　　其欲转五道，我当复柰何□
　　右出《洞玄度人经》
　　九地品
　　道运御世，开辟玄通。三色混沌，乍存乍亡。
　　运推数极，三气开光。气清高澄，积阳成天。
　　气结凝滓，积滞成地。
　　右出《洞玄九天经》
　　第一垒名色润地，
　　第二垒名刚色地，
　　第三垒名石脂色泽地，
　　第四垒名润泽地，
　　第五垒名金粟泽地，
　　第六垒名金刚铁泽地，
　　第七垒名水制译地，
　　第八垒名大风泽地，
　　第九垒名洞渊无色纲维地。
　　右九垒之地，地各有四色土皇：正音土皇，行音土皇，游音土皇，梵音土皇。极下洞渊洞源，纲维天下，制使不落，下则无穷无境，无边无际，皆纲维之元。九地九垒，直下九重，各三十六音、三十六土皇，上应三十六天，中应三十六国，如是土皇位齐玉皇之号，但分气各治，上下之别名耳。
　　九地相去里数
　　第一地，去天九十亿万里。第二地，去第一垒地八十亿万里。第三地，去第二垒地一百二十亿万里。
　　第四地，去第三垒地二十亿万里。
　　第五地，去第四垒地二十亿万里。
　　第六地，去第五垒地二十亿万里。
　　第七地，去第六垒地二十亿万里。
　　第八地，去第七垒地八十亿万里。
　　第九地，去第八垒地八十亿万里。
　　右九垒之下，洞渊洞源，纲维天下，制使不落，上则去第一垒地五百二十亿万里。
　　右出《洞真外国放品经》
　　灵山品
　　酆都山，在北方癸地，故东北为鬼户死气之根，山高二千六百里，周回三万里。
　　右出《洞真天关三图七星移度经》南方伊沙陀国，外有长洲，一名青丘，其左右有风山，其山恒震声。又有炎洲，有火林山，山中有光兽。
　　右出《洞真外国放品经》
　　玄垄山，在昆仑山之东北。
　　锺山，所处在弱水之北一万九千里，山高万二千里，其上方七千里，周回三万里，日月所不及照，光耀昼夜，朗然明十万里外，皆星汉所不及。圣人言天缺西北，是锺山照九阴之下。
　　昆仑山高，平地三万六千里，上有三隅，面方万里，形似偃盆。其一隅正北，主于辰星之精，名曰阆风台；一隅正西，名曰玄圃台；一隅正东，名曰昆仑台。又有北户山、承渊山，并是其枝干，上通璇玑九天之澳，万仙之宗根，天地缠度之柄。
　　右出《洞真太霄隐书》
　　东华有云波山，青童君时御圆珠之气，登云波之山，入束华之宫。
　　扶桑际有九老京山，九老仙皇太帝君，二道君时会九老之京，出灵户之符，召太真王万仙受事。
　　太清天中有浮绝空山，三天神王所治，大道真气之所结。
　　太极天中有秀华山，山下有玉堂，五灵真君之所处。此天中有寒童灵山，仙真之宾常登此岳。
　　太微天中有玉寿山，黄老之所治，万神之所会。
　　内景天中有紫空山，青精君常乘羽逸之车，携玄景之童，时登此山。
　　上清天中有虹映山，乃九日之所出，月帝之所司，光气之所散。又有金华便山，其巅有大老寝堂，八黄老君时登此山。
　　玉虚天中有飞霞山，能行大洞经，可入飞霞山。
　　太一上元天中有金华山，太一元禁君所处。
　　七晨天中有三宝山，有反生之香反冲於此，山上皇真人所处。
　　元晨天中有三秀山，而元晨天中有黄景之气，气之所出起於此山。
　　太极天中有太上日空无景之山，其山太霞之中有彭室，太虚元君所处。
　　太玄天中有空峰山，乃神光之所秀出。
　　玉真天中有高元山，万华先生时登此山，寝宴万华之宫。
　　玉清天中有玉根山，五老上真所处。
　　又有黄霞山，是五帝之所处，上皇之所游。九天上有荡滞神仙，九气丈人时登此山。太无之庭有太霞之岳，名曰五间之山，太无晨中君所处。
　　太无天中有峨媚山，上有洞宫玉户，诸得真仙道者，名刊於其上。
　　右出《玉真太洞玉经》
　　灵宝玄都玉京山，处於上天之中心。
　　右出《洞玄玉诀经》
　　录那罗卫之国须弥灵飞人乌山，元始天王所别治，西王母初学道亦登此山。
　　右出《洞玄隐注经》
　　西极西那王国有郁察山，浮罗之岳。
　　右出《洞玄灵书度命经》
　　太上曰：人乌山是天地之生根，元气之所因，人求其域灵，仙仰其神，於是朝致五岳，使役海神。
　　右出《洞玄五符经》
　　太上曰：太玄都玉京山，冠八方诸罗天。诸天仙人谓此山有十名：
　　一曰盖天首山，
　　二曰弥玄上山，
　　三曰罗玄洞虚山，
　　四曰高上真元山，
　　五曰众宝幽结劫刃山，
　　六曰无色大觉山，
　　七曰周观洞玄山，
　　八曰景华太真山，
　　九曰不思议山，
　　十曰太玄都玉京太上山。
　　右出《 洞玄玉京山经》
　　句曲山胇间有金陵之地，方三十八顷，是金坛之地，地肥土良，而并水认甘，居胇地必度世，见太平。
　　《河图内元经》曰：乃有地肥土良水清句曲之山、金坛之后可以度世，上升曲成。
　　《河图中篇》曰：句金之山，其间既有陵，兵病不往，洪波不登，此之请也。金陵，古名之为伏龙之地。《福地志》曰：伏龙之地，在柳谷之西，金坛之右，可以高栖，正金陵之福地也。句曲山又名为句金之坛，以洞天内有金坛百丈，因以致名。
　　又有积金山，亦有金积以号坛矣。又名其源泽为曲句之穴，按山形曲折，后人合名为句曲之山，后有三茅君来治其上，时父老人传为茅君之山。
　　三茅山隐峰相属，皆句曲山一名耳。时人因事而喻今，故有支条数十作别名，此山为冈山也。《孔丘福地》云：冈山之间有伏龙乡，可以避水避病。
　　东方有三盖山、三霍山、三台山、二金山，并名山句曲，即金坛之一山。茅山北垂洞口，一山名良常山，本亦句曲相连，都一名耳。
　　西去者是葛衍山之别名，葛衍有山相连，西为玄西山，东为郁绝根山，中央为葛山，三山缠固，方三千里，高二千七百里，去昆仑七万里，其间有高晖山，上有洞光如日，照葛衍、西玄、郁绝根三山。
　　右出《道迹经》
　　紫微夫人曰：方诸山，正四方，故谓之方诸。一面长一千三百里，四面合五千二百里，上高九千万丈。又有长明大山，夜月高丘，各周回百里，又有玄寒山。
　　方诸东西南面又各有小方诸山，去大方诸山三千里。小方诸亦方面各三百里，大方诸对会稽之南，看去会稽岸七万里，东北看则有旸谷乡，又去方诸六万里。
　　右出《真迹经》
　　林树品
　　东极苍帝君曰：大浮黎国土有青林之树，树叶生自然紫书，风吹树动，其树声音皆作洞章灵音，灿烂朗彻太
　　空，其上恒有九色凤鸟，有得其羽，皆即飞行。
　　西极西那玉国有七宝骞树，树生赤实白环，上有凤凰、孔雀、金翅之乌，昼夜六时吐其雅音。
　　右出《洞玄灵书》
　　太上曰玉京山，自然生七宝之树，一株弥覆一天，八树弥覆八方罗天。
　　右出《洞玄玉京山经》
　　东方呵罗提国，外有扶桑在碧海之中，生林如桑，皆数千丈，大者三千围，两两同根而生、有实赤如桑椹，仙人所啖食，体作金色，其实皆九千岁一熟。南方伊沙池之国，国外有青丘地，生大树长三千丈，大者二千围。
　　昆仑山上生金根之树，琼柯丹实之林，玉清以为实，其树悉刻题三十六国音，上栖紫帮、凤鸾、白雀、鹗鸥、鹦鹄、赤乌、青鹊。
　　右出《洞真外国放品经》
　　方诸青宫内，有玉树数百株，上有关鸡凤凰九色之鸟，下有芝草，玉井有自然生泉，服之寿同三光。
　　右出《洞真青要紫书金根经》
　　日上馆洞阳宫之内，有空青之林，得食其华，身生金光之色。
　　月通晖之径东井之内，有广灵之宫，中生三华高环之树，一劫则生自然三炁之华，似芙蓉之晖，得食一华，年同一劫。
　　月宫之上馆广寒之宫中，生青华之树，树高四千丈，其叶似竹而赤，其华似镜而明，其子似李而无核，所谓绛　树丹实。得食其叶，寿长年；得食其华，与月同灵；得食其实，游宴玉清。
　　右出《洞真黄气阳精经》
　　老子西过大龟之山，见太真王母食玉文之枣，其实如鉼，又食碧桃紫梨。
　　复北登空洞之岭，见北华真公、四华仙人食空洞灵瓜，其瓜四劫一熟。
　　安期生谓太真夫人曰：昔与女郎游於息安西海际，食枣异美，此间枣永不及，忆此未久，说已三千年矣。神女云，吾昔与君共食一枚乃不尽，此小枣那得相比。
　　右出《仙果道迹经》
　　右英夫人曰：交梨火枣，此即腾飞之药，不比於金丹。
　　右出《真迹经》
　　山洞品
　　五岳及名山皆有洞室。
　　王屋山洞周回万里。
　　委羽山洞周回万里。
　　西城玉山洞周回三千里。
　　青城山洞周回二千里。
　　西玄三山洞周回千里。
　　罗浮山洞周回五百里。
　　赤城丹山洞周回三百里。
　　林屋山洞周回四百里。
　　句曲山洞周回一百里。
　　括苍山洞周回三百里。
　　右出《道迹经》
　　洞天品
　　小有清虚天，大有空明天，
　　太玄总真天，三玄极真天，
　　宝仙九室天，上玉清平天，
　　朱明耀真天，金坛华阳天，
　　左神幽虚天，成德隐玄天。
　　右出《道迹经》
　　右大天之内地中洞天
　　神水品
　　玉清天中有万津之海，其水波汹涌而连岳。太初天中有庆元之河、号为士阵人之津。
　　又有流汨之池，中有玉树，周围莲花十丈，池广千里，水乃香美。金华仙人恒处莲花之中，饮此流汨之水。
　　玄洲有三弱之律，非仙人而莫度越。
　　太元之庭有玉简山，山有清渊之池，方圆千里。又有帝川池，在玄洲北，玉灵仙母、金华仙女，常所经游。
　　右出《洞真大洞经》
　　元始天尊於大福弃贤世界郁单国，国土皆凝水精，琉璃灌地而行，国有专池纵横五百里，池有玉芝，一国男女饮食池水，面如玉脂，初无疾病，无有忧愁，寿三万岁，无有中夭，命终之后，骸骨不灰，万年亦无臭烂之气。
　　右出《洞玄灵书》
　　无上秘要卷之四竟
　　无上秘要卷之五
　　人品
　　九天丈人告於三天玉童曰：夫天地交运，二象合真，阴阳降炁，上应於九天。流丹九转，结气为精，精化成神，神变成人。故人象天地，炁法自然。自然之炁，皆是九天之精，化为人身，含胎育养，九月炁盈，九天气普，十月乃生。其结胎受化，有吉有凶，有寿有夭，有短有长，皆禀宿根。结炁不纯，藏胃积滞，六府败伤，形神不固，体不受灵，死炁入孔，何由得存？阳炁赤名曰玄丹，阴气黄名曰黄精。阴阳既交，二炁降精，化神结胎，上应於九天。九天之炁，则下布丹田，与精合凝，结会命门，要须九过，是为丹田，上化下凝，以成於人。一月受炁，二月受灵，三月合变，四月凝精，五月首体具，六月化成形，七月神位布，八月九孔明，九月九天炁普，乃有音声，十月司命勒籍，受命而生。故人皆禀九天之炁。阳降阴之精，名曰九丹，合成人身。凡人受生结炁，九丹上化於胞胎之中，而法九天之炁。炁满神具於胎囊之内，而自识其宿命，知有本根，转轮因缘。九天之炁化成其身,既睹阳道,开旷三光，而自忘其所生所由之因尔者，皆由胞根结滞，盘固三关，五府不理，死炁塞门，致灵关不发而忘其因缘。若灵真九炁，含炼琼胎，暂经紫户，运履人道，挺秀自然，耀景睹灵，便腾身於九天，非复结精受炁而为人也。
　　凡人生皆禀九天之炁，炁凝为精，精化成丹，丹变成人。结胎含秀，法则自然，假令七月生则十月胎受波梨答和天之炁，十一月生则受梵摩迦夷天之炁，十二月生则受梵宝天之炁，正月生则受化应声天之炁，二月生则受不骄乐天之炁，三月生则受寂然天之炁，四月生则受须延天之炁，五月生则受上上禅善无量寿天之炁，六月生则受郁单无量天之炁。
　　凡人从十月结胎至於六月，则受九天之炁，已满至七月，合十月则天地炁盈，受太阳之运而生。
　　右出《洞真九丹上化胎精中记经》
　　太上曰：夫人受生，结精积炁，受胎敛血，黄白幽凝，丹紫合烟，所以凝骨吐津，散布流液，四度会化，九宫一结，五神命其形体，太一定其符籍，忽尔而立，恍尔而成，罔尔而具，脱尔而生。
　　於是乃九神来入，安在其宫，五藏玄生，五神主焉。父母唯知生育之始我也，而不悟帝君五神来适於其间。人体有尊神，其居无常，出入六虚。
　　上下三田，回易阴阳，去故纳新展转荣输，流注元津，太神虚生，内结以成一身，濯质化炼，变景光明。
　　右出《 洞真九真中经》
　　夫人受生於天魂，结成於元灵，转轮於九炁。挺命太一，关开三道，积神幽宫，所以玄液七缠，流津敷泽，日月映其六虚，口耳运其神器，云行雨施，德拟天地，胞胎内匝，五因来具，立人之道其如此也。故五因者，是五神也；故三道者，是三真也。
　　夫五神者天之魂，三真者天之道，九炁者天之胎，太一者天之源，日月者天之眼，玄液者天之渊，六虚者天之光，幽宫者天之府，神器者天之化，元灵者帝之变。凡此言九天者，乃混合帝君之变，变而化九，是谓九宫，九宫混变而同一矣。夫兆所欲修己求生，当从所生之宗。所生之宗，谓元父玄母也。元父主气，化理帝先；玄母主精，变结胞胎。精炁相成，而阴阳相生，云行兆巳，道合无名，数起三五，兆始禀形，七九既匝，兆体乃成，和合三五，七九洞冥，象帝之先，当须帝营，天皇之功，九变为灵，功成人体，体与神并，神去则死，神守则生。是以三元为道之始，帝君为道之根，太一为道之变，九天为道之神，九宫为道之宅，玄液为道之津，以熙三田，以致神仙，朝适六合，夕守泥丸，坚执胎精，心中常欢。学道之子须此为缘，见是经者，始可与言，九炁陶注，太一运神。
　　右出《洞真太丹隐书》
　　天尊言曰：炁炁相续，种种生缘，角善恶祸福，各有命根。非天，非地，亦又非人，正由心也。心则神也。形非我有，我所以得生者，从虚无自然中来，因缘寄胎，受化而生。我受胎父母，亦非我始生父母也，真父母不在此。父母贵重，尊高无上，今所生父母，是我寄备因缘，禀受育养之恩，故以礼报而称为父母焉。故我受形亦非我形也，寄之为屋宅，因之为营室，舍我也。附之以为形，示之以有无，故得道者无复有形也。及我无身，我有何患？我所以有患者，为我有身。有身则百恶生，无身则入自然。立行合道，则身神一也。身神并一，则为真身，归於始生父母而成道也。
　　右出《洞玄诸天内音经》
　　人之受生於胞胎之中，三元育养，九炁结形。故九且神布，炁满能声，声尚神具，九天称庆，太一执符，帝君品命，主录轨籍，司命定算，五帝监生，圣母卫房、天神地只，三界备守，九天司马在庭，东向读《九天生神章》九过，男则万神唱恭，女则万神唱奉，男则司命敬诺，女则司命敬顺，於是而生九天司马不下命章，万神不唱恭诺，终不生也。
　　夫人得还生於人道，擢形太阳，惊天骇地，贵亦难称。天真地神，三界齐临，亦不轻也。当生之时，亦不为陋也。所以能爱其形，保其神，贵其炁，固其根者，终不死坏，而得神仙，骨肉同飞，上登三清，是炁与三炁合德，九炁齐并也。但人得生而不自能尊其炁，贵其形，宝其命，爱其神，自取死坏，离其本真？
　　右出《洞玄九天生神章经》
　　道曰：一切万物，人最为贵。能使形无事，神无体，以清静致无为之意，即与道合。
　　右出《妙真经》
　　老子曰：神生形，形成神，形不得神，而不能自生神，不得形而不能自成。故形神合同，更相生，更相成。
　　右出《 西升经》
　　夫人是有生最灵者也，但人不能自知而不守神，以却众恶耳。知之者，则不求佑於天神，止於其身则足矣。故云：一人之身，一国之象。胸腹之位犹宫室也，四肢之列犹郊境也，骨节之分犹百官也，神犹君也，血犹臣也，炁犹民也。故知治身者，则知治国矣。夫爱其民，所以安其国；吝其炁者，所以全其身。民散则国亡，炁竭则身死。亡者不可生。是人至人消未起之患，治未病之疾。坚之於无事之前，不追於既逝之后。民之难养而易浊，故审其威德，所以保其治，割嗜欲所以固血气，然后真一存焉。
　　右出《皇人经》
　　天老曰：人生於阴阳，长於元炁，未必尽备感五常之性，得之者十未有一也。感其火者明，感其金者刚，感其水者清，感其木者王，感其土者仁，不感者亡。故天地五行，五五二十五行。人生感得其一者，可寿一百年；感得二者，可寿一百二十年；感得其三者，
　　可寿一百三十年；感得其四者，可修术，寿一百四十年；感得其五者，可为小道，可寿二百年；感得其六者，可为大道，寿无訾；感得其七者，可知鬼灵之心；感得其八者，通明神意；感得其九者，通神祇；感得其十者，知聪明；感得十一者，终身无患；感得十二者，应其天心；感得十三者，五岳来朝；感得十四者，得二十八宿护己；感得十五者，致得玉女；感得十六者，得为圣人；感得十七者，致得西王母；感得十八者，致得东王父；感得十九者，召得太一；感得二十者，召得北君；感得二十一者，召得仙人；感得二十二者，身与天地俱；感得二十三者，神女来配；感得二十四者，与天帝交；感得二十五者，与上皇为友。
　　右出《 洞神监乾经》
　　身神品
　　脑神名觉元，字道都。
　　发神名玄文华，字道行。
　　皮肤神名通众，字道连。
　　目神名虚监生，字道童。
　　项神名灵谟盖，字道周。
　　脊神名盖历辅，字道柱。
　　鼻神名冲龙玉，字道微。
　　神名始梁峙，字道岐。
　　右上部八神君
　　喉神名百流放，字道通。
　　肺神名素灵生，字道平。
　　心神名焕阳昌，字道明。
　　肝神名开君章，字道青。
　　胆神名龙德拘，字道放。
　　左肾神名春元直，字道卿。
　　右肾神名象他元，字道主。
　　脾神名宝元全，字道骞。
　　右为中部八神君
　　胃神名同未育，字道展。
　　穷肠神名兆滕康，字道还。
　　大小肠神名逢送留，字道厨。
　　胴神名受辱，字道虚。
　　胸鬲神名广瑛宅，字道神。
　　两胁神名辟假马，字道成。
　　左阴左阳神名扶流起，字道圭。
　　右阴右阳神名色表明，字道生。
　　右为下部八神君
　　右出《洞真造形紫元二十四神经》
　　正月本命日及甲子、甲戌日平旦之时，帝君太一五神共混合变化为一大神#1，在人心之内，号曰天精君。
　　三月本命日及甲申日辰时，帝君太一合会五神，混化内变为一大神，分形散炁，尽布在诸骨中，号曰坚玉君。
　　四月本命日及甲午、丁卯之日巳时#2，帝君太一五神混合化生大神，大神又欻尔分形，而为黄炁#3，郁郁然尽流入诸精血中#4号曰元生君。
　　六月甲辰日本命日、戊寅日午时，帝君太一五神变化为一大神#5，来入在人肝中#6号曰青明君。
　　七月三日及本命日、庚午日已时，帝君太一五神混合变化为一大神#7，在於脾中，号曰养光君。
　　八月十五日及本命日、庚申日申时，帝君太一五神混合变化为一大神#8，在人肺中#9，号曰上元素玉君。
　　九月十九日及本命日、戊戌日酉时，帝君太一五神混合变化为一大神#10，大神忽尔又因分形为二神，分坐散形，在人两肾中，号曰玄阳君。
　　十月二十日及本命日、辛巳日午时，帝君太一五神混合变化为一大神，在人胆中#11，号曰合景君。
　　十一月二十八日、本命日、丙子日巳时，帝君太一五神混合变化为一大神#12，在泥丸紫房之中，号曰昌上皇君。
　　右出《洞真九真中经》
　　两眉间直上却入三分为守寸双田宫#13，却入一寸为明堂宫#14，却入二寸为洞房宫，却入三寸为丹田宫，却入四寸为流珠宫，却入五寸为玉帝宫，明堂上一寸为天庭宫，洞房上一寸为极真宫，丹田上一寸为玄丹宫，流珠上一寸为太皇宫。
　　一头中有九宫：
　　玉帝宫，玉清神母居之；
　　天庭宫，上清真女居之；
　　极真宫，太极帝妃居之；
　　太皇宫，太上君后居之；
　　明堂宫，明竟神君、明童君、明女真君，三君共居之；
　　洞房宫，左无英子、右白元君、中黄老魂，三人居之；
　　丹田宫，上元真一帝君、帝君之乡，二人居之：
　　玄丹宫，泥丸太一真君居之；
　　流珠宫，流珠真神司命君之所行。
　　右出《洞真太上素灵大有妙经》
　　赤子居上丹田宫，真人居中丹田宫，婴儿居下丹田宫。
　　右出《洞真四宫雌一宝名玉诀经》
　　凡人身中亦有三宫六府，一百二十关节，三万六千神。人身行恶，身神亦奏之三宫，人身行善，则庆其仙名。
　　生死罪福，莫不先由身神影响，相应在于自然。人禀炁而生，炁结成神，人能养炁，神则长存，内思守真，真不离身。
　　右出《洞真三元品诫经》
　　头发神，字寻之。
　　两目神字英明。
　　项上神字东王父。
　　额户神字泥丸君。
　　眉间神字元光。
　　两耳神字娇女。
　　人中神字太一。
　　鼻孔神字通庐。
　　口中神字丹珠。
　　两手神字魂阴#15。
　　上元神字威成。
　　中元神字黄子。
　　下元神字命光子。
　　肩背神字朱雀。
　　两脾神字隐。
　　阴神字穷史#16。
　　女子字丹成#17。
　　两膝神字枢公。
　　两经神字随孔子。
　　两足神字戴天柱。
　　右一十九神，兆姓为姓名，名即字#18，字即名也。
　　肝老子君。
　　肺太和君。
　　心太尉公。
　　脾子丹母。
　　肾司徒司空司命司录司隶廷尉。
　　胆太上道君。
　　胃谏议大夫。
　　脐太一。
　　大小肠元梁使者。
　　玄谷大将军。
　　三焦，左社右稷，风伯雨师，雷公霹雳。
　　右一十条领一万八千神，人存之则一万八千神不散。不散者，天降一万八千神附身中，合三万六千，俱举一身，土升三天，则成神仙，变化无穷矣。人法地，则天外形，而神住则形成，神去则形坏。
　　凡人不知存神，动止任意，意愚事僻，神散形枯。仙真圣人，守神无替，常存自在名在左契。志学之士，当知人身之中自有三万六千神，左三魂，右七魄，阴阳配合，共辅护识神，五行王相之君，周卫体内一千二百形影，一二千精光，备守体外，日日存之，时时相续，念念不忘，长生不死。不能长存，八节勿替，能念身神，康强无病。病三呼之妒。常卫子身。欲卧之时，左手抚心，一右手抚脐，各二七，阴咒曰：
　　欲具身神从头起，经历四肢至踝子。
　　咒竟，存之，委悉乃眠，必得吉梦，仿髴见神。若有罪过，应致灾厄，神来语人，或示形象，倚托物类，使人思惟，自解意趣，士口凶善恶，了然知之，避祸就福，所向谐也。
　　三魂：
　　第一胎光，第二爽灵，第三幽精。
　　七魄：
　　第一尸狗，第二伏矢，第三雀阴，
　　第四吞贼，第五蜚毒，第六除秽，第七见肺。
　　右出《洞神经》
　　人寿品
　　郁单无量天，其天上人寿九百万岁。
　　上上禅善无量寿天，其天上人寿三千六百岁。
　　上监天，一名须延天，其天上人寿一亿五千二百岁。
　　兜术天，一名寂然天，其天上人寿六亿八百万岁。
　　不骄乐天，一名波尼密天，其天上人寿二十三亿四千万岁。
　　化应声天，一名他化自在天，其天上人寿九十二亿一千六百万岁。
　　梵宝天，一名波罗尼耶拔天，其天上人寿命七劫。
　　梵摩迦夷天，一名梵众天，其天上人寿命二劫。
　　波利答和天，一名大梵天，其天上人寿命四劫。
　　右出《洞真太霄琅书经》
　　东方极豪林之墟，其国音名呵罗提之国，人形长二丈，寿四百岁。
　　南方极洞阳之野，其国人皆形长二丈四尺，寿三百六十岁。
　　西方之外极，浩素之垄，其国人形长一丈六尺，寿六百岁。
　　北方之外极，朔阴之庭，其国音则名旬罗之国，其国人形长一丈二尺，寿三百岁。
　　上方九方上清阳灰空之内，无色无象，无形无影，空洞之铭，元精青纯，自然之国，其国人则高上玉皇万圣帝真受生之根，无寿无量，惟劫为年。
　　中国直下极大风泽，去地五百二十亿万里，中国音则名大和宝真无量之国，其国人形长九尺，寿一千二百岁。
　　　右出《洞真外国放品经》
　　大福堂国太上道君曰：此土男女，自眼所照以来七百五十万劫，不觉国中之人形有衰老。
　　大浮黎国九炁天君曰：自入此境以来，经九百九十万劫，初无学仙之人，人皆自然不死。
　　赤明国中三炁天君曰：自住是境已来，经三百十万劫，未闻是土有悲哀之声，但见不老之人。
　　西那玉国白帝天君曰：自入是境以来，经七百万劫，不闻国人有悲戚之声。
　　郁单无量五炁天君曰：自入是境以来，经五百万劫，此土男女唯知受生，不知所从而来。
　　无上秘要卷之五竟
　　#1：敦煌写本无。
　　#2之：敦煌写本无。
　　#3而：敦煌写本无。
　　#4然：敦煌写本无。
　　#5化：敦煌写本无。
　　#6人：敦煌写本无。
　　#7变：敦煌写本无。
　　#8变：敦煌写本无。
　　#9人：敦煌写本无。肺：敦煌写本作『佛』。
　　#10 变：敦煌写本无。
　　#11人：敦煌写本无。
　　#12变化：敦煌写本作『化变』。
　　#13直：敦煌写本无。宫：敦煌写本无。
　　#14 明堂宫：此上敦煌写本有『婴』字。
　　#15 两手神字魂阴：原无，据敦煌写本补。
　　#16史：敦煌写本作『央』。
　　#17字：敦煌写本无。
　　#18名：敦煌写本脱。
　　无上秘要卷之六
　　劫运品
　　天尊言：龙汉之后，天地破坏，其中渺渺，亿劫元光，上无复色，下元复渊，风泽洞虚，幽幽冥冥，无形无影，无极无穷，混沌无期，号为延康，逮至赤明开光，天地复位。
　　一劫之周，天地又坏，复无光明，五劫之中，幽幽冥冥，三炁混沌，乘运而生，逮至开皇天地复位。
　　太上道君在大福堂国长乐舍七百五十万劫。
　　苍帝天君在东极碧落空歌大浮黎国九百九十万劫。
　　赤帝天君在南极禅黎世界赤明国三十万劫。
　　白帝天君在西极卫罗大堂世界极乐国七百万劫。
　　黑帝天君在元福弃贤世界郁单国五百万劫。
　　右出《洞玄灵书经》
　　天真皇人上皇天尊，自受日月，随运流迁，去来转特，一光一冥，一灭一度，一死一生，身受破坏，一败一成，经履天地，改易光明，幽幽眇邈，非可思议，自龙汉以来，已九万九千九百万重劫。
　　右出《洞玄诸天内音经》
　　十方飞天神人告太上道君曰：自周三界之中历行三十二天，累经大运，交周天地，成败随运，生死非复一反，至今赤明开图，已经九千七百亿万劫。
　　右出《洞玄空洞灵章经》
　　道曰：天关在天西北之角，与斗星相御。北斗七星则天关之纲柄，玉宸之华盖，梵行九天十二辰之气，斗纲运关，则九天并转。天有四候之门，九天合三十六候，一昼一夜则斗纲运关，经一候之门，昼夜三十六日，则经三十六候都竟，三十六候竟，则是九天，一转三百六十轮，为九天一周。
　　九天一周，则六天之气皆还上上三天，三天改运，促会以催其度，三千六百周则为小劫交。
　　小劫交则九气改正，万帝易位，民亡鬼灭，善存清治，六合宁一，九千九百周为大劫终。
　　大劫终则九天数尽，六天运穷。六天欲穷则气激於三五，群妖凶横，因时而行，放毒威民。此皆运穷数极，乘机而鼓，以致於此。地机在东南之分，九泉之下则九河之口吐嗡之。灵机上通天源之淘注，旁吞九洞之渊奥。十二时纪，推四会之水东回，一昼一夜则气盈，气盈并凑九河之机，昼夜三十三日机转，西北回，东北张，西南嗡，张则溢，嗡则亏，周於四会，天源下流，九泉涌波，是为一轮。三百三十轮为一度，一度耻水母促会於龙王，河侯受对於三天。三千三百度谓之阴否，阴否则蚀阴蚀水涌，水涌河决，山沦地没，九千三百度为大劫之终，阴运之极。当此之时，九泉涌於洪波，水母鼓行，山海冥一，六合坦然。此阴运之充，地气之激也。
　　天圆十二纲，地方十二纪。天纲运关三百六十轮为一周，地纪推机三百三十转为一度。天运三千六百周为阳勃，地转三千三百度为阴蚀。天气极於太阴，地气穷于太阳。阳激则勃，阴否则蚀。阴阳勃蚀，天地气反。天地气反，谓之小劫交。小劫交则万帝易位，九气改度，日月缩运，陆地涌於九泉，水母决於五河，大乌屯於龙门，五帝受会於玄都。当此之时，凶秽灭种，善民存焉。
　　天运九千九百周为阳蚀，地转九千三百度为阴勃。天蚀则气穷於太阳，地勃则气谋於太阴。故阳否则蚀，阴激则勃，阴阳蚀勃则天地改易，谓之大劫交。大劫交天翻地覆，海涌河决，人沦山没，金玉化消，六合冥一。
　　右出《洞真三天正法经》
　　天地大劫之欲交，诸天至真尊神妙行真人下游五岳，遥观天下至学之人，洪流弥天，皆以五龙迎之登福地，令得与元始同没同生也。
　　右出《洞玄玉诀经》
　　太上灵宝治玄都玉京山七宝玄台，十方至真妙行真人，飞仙大圣，众皆浮空烧香散花，游行一日三周，手把十绝华旛，口诵洞章，日月交回，七星运关。三百三十日则天关回山一度，三百三十度则九气交，三千三百度天地气交，天地气交为小劫交，九千九百度则大劫周。此时则天沦地没，九海溟一，金玉化消，毫末无遗。
　　帝王品
　　黄帝曰：三皇者，则三洞之尊神，大有之祖气也。
　　天宝君者，是大洞太元玉玄之首元。
　　灵宝君者，是洞玄太素混成之始元。
　　神宝君者，是洞．神皓灵太虚之妙气，故三元凝变，号曰三洞。气洞高虚，在於大罗之分。故大洞处于玉清之上，洞玄则在千上清之域，洞神总号则在于太极。大洞之气则天皇是矣洞玄之气则地皇是矣，洞神之气则人皇是矣。
　　天皇主气，地皇主神，人皇主生，三合成德，万物化焉。故天皇起於甲子元建之始，治於太元三玄空天；地皇起於甲申太灵之始，治於三元素虚玉天；人皇起於甲寅虚成之始，治於七微浩郁虚玉天。
　　天皇之神，先天而生，后改化治世各一万八千岁而升，又有八帝，次其治即女娲伏羲之前也，所受灵书妙术，佐圣辅治，凡有帝王之君，必应以济世立教，其道行焉。
　　天皇之治，料理更始，开受皇文，以定后化，记尽开立之事，三千六百年毕竟，天皇化去，地皇受纪，追摄政事，后上启太极，后受地皇文，以定天地更始之化，所受大有之纪，以枝新化之物，一以平焉。
　　天皇受大有勑玄妙图书皇文十四篇，召天地之神，九天高上推校天地更纪，万物更化之始始之。
　　地皇修续其后，复上受皇文，又召会群神，以大有玄中玄妙图书推校，今之鬼神天地新化之种类方面，属类数之政定，又天地有福，地化而不流，物迫而不死，得在七百二十门中，化而不改容，因而易类而心不移，宿命存者，正定天皇、地皇，各三千六百年毕竟，各能化形为神。
　　人皇复起摄而行之，复上受大有之秘文，追召天地之神，九天高上诸神之父母，更以正定所有所无，复更正定七百二十门中之所化，天下万品之取正焉。
　　三皇曰：天道广大，贤愚混同。强者在西，弱者在东。九天定横，九地合纵。下成君臣，以立国邦。顺天者吉，不顺者凶。
　　右出《三皇经》
　　道者，万物之奥，善人之宝，不善人所保。美言可以市，尊行可以加人。人之不善，何弃之有？故立天子置三今。虽有拱璧以先驷马，不如坐进此道。古之所贵此道者，何不日求以得，有罪以免邪？故为天下贵。
　　右出《老子德经》
　　洲国品
　　东方去中国九万里外，名为呵罗提之国。国外有扶桑，在碧海之中，一面方万里，上有大真王之别治。
　　又有生洲在扶桑外，西接蓬莱，地面方二千五百里，去岸二十三万里，上有仙家数万人，地无寒暑，时节温和，多生神仙之草，食之飞空而行。
　　扶桑束有祖洲，在东海之中，地方五百里，去岸七万里，上有不死之草。
　　南方有伊沙陀国，去中国八万一千里，名浮黎之国，外极洞阳之野，一名火庭之国，国外有长洲，一名青丘南海，地方五千里。又有炎洲，在南海中央，地方二千里。
　　西方尼维罗绿那之国，去中国六万里外，极浩素之垄，寒穴之野，国名尼维罗绿那国，国外则有流洲，在西海之南，地方三千里，去东岸十九万里。
　　　 凤麟洲在海中央，地方一千五百里。
　　北方旬陀罗之国，去中国五万里外，极朔阴钩陈之庭国，国名天镜之国，外则有玄洲，方七千二百里，四面是海，去岸三十六万里。上有太玄都，仙伯真公所治。
　　又有元洲，地方三千里，去南岸十万里。上方元精清纯自然之国，九天之上无色无象，无形无影，四覆诸天，唯有玉虚紫馆，结空洞之烟，而虚玄清纯之内。
　　右出《洞真外国放品经》
　　元始天尊告五方道君曰：此真文以龙汉之年出於此土时，与高上大圣玉帝撰十部妙经，出法度人，因名此土为大福堂国长乐之舍，其国土皆以融金灌地，四边阶道并是碧玉琉璃宝饰，光明映彻，是故此土男女长寿，无有中夭，不履诸苦，不经八难。东极碧落空歌大浮黎国，其地皆是碧玉，四边阶道皆以金银宝饰，严整光明。是国男女无有衰老，无有哀忧，不履苦毒，不履愁恼，唯乐为主。
　　南极禅黎世界赤明国，其国土皆如丹脂，恒生赤气，似如绛云，四边阶道并是琉璃，光明焕赫，洞映一国。是土无有悲哀之声，但见不老之人。
　　西极卫罗大堂世界西那玉国，皆以白玉荐地，黄金为阶，四面珍宝，光明赫赫，洞朗一国。是境唯闻雅乐之音，不闻国人有悲感之声，一土男女皆面有金容。
　　北极元福弃贤世界郁单之国，皆凝水精琉璃灌地而行，国有寒池，纵广五百里。一国男女饮食池冰，面如玉脂，初无疾病，无有忧恼，寿三万岁，无有中残，命终之后，骸骨不灰。国无礼乐，唯知直心。又名此土为无患之国。
　　右出《洞玄灵宝经》
　　论意品
　　以大居小，以富居贫，处盛卑之谷，游大贱之渊。微为之本，寡为之根，恐惧为之宇，忧畏为之门。福者祸之先，利者害之源，治者乱之本，存者亡之根。上德之君质而无文，不视不听，而抱其玄，无心意若未生根，执守虚无而因自然。混沌为一，归於本根。
　　上意正於无形，理於无声，起福於未有，绝祸於未生，故莫知其名。下德则不然，高尊富贵，显荣好美，善乐功名，生祸而忧之，寇害而伐之，身辱而报之。生长有其力，布施有其福。事为其方，曲为其法。赏善罚恶则伪善诈忠，如此乃自谓功名见与道反。
　　右出《妙真经》
　　王政品
　　制杀生者天，顺性命者人也。非逆天者勿伐，非逆人者勿杀。故王法当杀不杀纵天贼，当活不活杀天德。为政如此，使后世条长禁苛，兴克德之本，德莫大於活也。
　　天之道利而不害，圣人之道为而不争。故与时争者昌，与人争者凶。是以有甲兵无所陈之，以其不争。夫不祥者，人之所不争；垢辱者，人所不欲。能受人所不欲则足矣，得人所不争则宁矣。
　　勇於敢者多权善决，安静乐能，传国利民，不避强大，威震百僚，摧倾境外。为政如此，得善之半。
　　柔於不敢者柔弱损退，恐惧慎言，深思远虑，临事计患，务长宽和博施。为政如此，亦得善之半。
　　敢者奉天顺地，莫神於至诚。仁以好施，义以制断，礼以凯敬，智以除害，信以立事，德以无大，赦人如赦於己，法人如法其子。为政如此，亦得善之善者也。
　　右出《妙真经》
　　不尚贤，使民不争；不贵难得之货，使民不盗；不见可欲，使心不乱。圣人之治，虚其心，实其腹，弱其智，强其骨，常使民无知无欲，使夫知者不敢为，则无不治。
　　右出《 老子道经》
　　治大国若烹小鲜，以道莅天下其鬼不神。非其鬼不神，其神不伤人。圣人亦不伤人。夫两不相伤，故德交归焉。
　　小国寡民，使民有什伯之器而不用，使民重死而不远徙，虽有舟舆无所乘之，虽有甲兵无所陈之，使民复结绳而用之。甘其食，美其服，安其处，乐其俗。邻国相望，鸡狗之声相闻，使民至老不相往来。
　　江海所以为百谷王者，以其善下之，故能为百谷王。是以圣人欲上民以其言下之，欲先民以其身后之。是以处上而民不重，处前而民不害。是以天下乐推而不厌。以其无争，故天下莫能与之争。
　　右出《老子德经》
　　无上秘要卷之六竟
　　无上秘要卷之七
　　修真养生品
　　老子曰：天地构精，阴阳自化，灾咎欲萌。淫於五色之变，视不见祸福之形；失於五音之变，听不闻吉凶之声；失於五味之变，言不中是非之情；贪於财货之变，虑不见邪正之倾。夫五色重而天下盲矣，五音调而天下聋矣，五味和而天下爽矣，珠玉贵而天下劳矣，币帛通而天下倾矣。是故五色者陷目之锥，五音者塞耳之槌，五味者截舌之斧，财货者射身之矢。凡此数者，变而相生，不可穷极，难明易灭，难得易失。此殃祸之宫，患害之室。是以圣人服无色之色，听无声之声，味无味之味。名者身之害也，利者行之秽也。是以动为身税，为荣而得小，为善而得少。故有名之名丧我之橐，无名之名养我之宅。
　　视过其目明不居，听过其耳精泄漏，爱过其心神出去。牵於欲，事汲汲，遽为於利动惕惕。惧结连党，友以自助。此非真也。虽非道意，虽得之天不佑也。
　　夫非其人而任之则废，非其事而事之则废，故代司杀者必受其咎，代大匠者必伤其手。有为者效情纵欲，快心极意。志贱强求贵，居贫强求富。离本向末，殃祸不救。
　　罪莫大於淫，祸莫大於贪，咎莫大於僭。此三者，祸之车也。小则亡身，大则残家。
　　右出《妙真经》
　　五色令人目盲，五音令人耳聋，五味令人口爽，驰骋畋猎令人心发狂，难得之货令人行妨。是以圣人为腹不为目，故去彼取此。
　　右出《老子德经》
　　名与身孰亲？身与货孰多？得与亡孰病？甚爱必大费，多藏必厚亡。知足不辱，知止不殆，可以长久。
　　右出《老子德经》
　　夫人之为体，假合而成，本有神识。神识有气，无始无终，自然而有，有精有粗。死生苦乐，修之习善，生乐常存；运之好恶，死苦屡灭。灭亡苦极，极则又生，生不习善，暂乐不久。是以上士懃精勇猛，积善舍恶。
　　右出《洞真玉霞紫映内观隐书》
　　动么。天心，静得地意。无言而不从，谓之善也。善者，君子之所本，百行之所长，吉阳之所舍，万福之所往来，流而不滞，用而不绝，百王所不变异俗人之所不易，上以顺天，下以顺人，成万物，覆载群生者，善也。
　　不识元首，不睹本根，诈天轻地，罔鬼欺神，属辞变意，抱嫌履疑，谓之不善。不善者，动与天逆，静与地反，
　　言伤人物，默而害鬼。
　　夫欺天罔地，轻侮鬼神，专己自是，动非圣人。当时虽善，恶气归流，事有邪伪而象真也，景烟类云而电不为之动。故天道不私人，人反行非天也，而自误耳！
　　右出《妙真经》
　　天下皆知美之为美，斯恶已；皆知善之为善，斯不善已。故有无之相生，难易之相成，长短之相形，高下之相倾，音声之相和，先后之相随。是以圣人处无为之事，行不言之教，万物作而不辞，生而不有，为而不恃，长而不宰，功成不居。夫唯不居，是以不去。
　　右出《老子道经》
　　道言：此吉凶祸福窈冥中来，祸灾非富贵者所求请而可避，非贫贱者所不欲而可去。修善福应，为恶祸来。
　　右出《升元经》
　　老子曰：百姓行善者我不知，行恶者我不知，行忠信者我不知。是以积善善气至，积恶恶气至。是故圣人言：我怀天下之始，复守天下之母，而万物益宗以活身。吾意尚不知，安能知彼行善恶焉？积善神明辅，天道犹佑於善人。
　　右出《西升经》
　　紫微夫人说王母言曰：闻道难也，非闻道之难。行道难也，非行道难而终道难也。
　　右出《洞真太丹隐书》
　　凡生人道难，得为男子难，生中国难，生王侯国师道士儒林家难，美容明才难，信道难，行道难，得道难。
　　右出《道迹经》
　　道言：王侯道士民人得生为人，舍女作男难。既得为男，才智明达，六情完具，形容端伟，声有玉音，气若名香，眼有日光，众观欣欣，恒如不足难。
　　诸善已备，得生有道之国，君父贤明，笃尚道德难。
　　贫穷而好道，常念施惠不懈难。
　　富贵而信尚道事，尊奉经书不怠难。
　　能受人之恶而不与计，得制身命使不死坏，得度世仙道难。
　　得见洞真洞玄洞神太上三洞宝经，宗奉讽读，供养烧香难。
　　得值见仙圣真人，说法教化同相遇难。
　　是为八难矣。自非前世勤修道
　　德，积善累功具足者，何缘得离愚痴三恶之道，而斯灵会乎？
　　右出《洞玄自然经诀》
　　真人周君曰：道可学也，思微实难；仙可求也，精至为难；真人可见也，养志性为难；玉女可使也，修清洁淑为难。
　　右出《洞真洞房内经》
　　紫元大夫曰：天下有五难：贫穷惠施难，豪富学道难，得制命不死难，得见洞经难，生值圣世难。
　　右出《真迹经》
　　君曰：然则学道者有九患，皆人之大病。若审患病，则仙不远。患人有志无时，有时无友，有友无志，有志不遇其师，遇师不悟，悟师不勤，勤不守道，惑志不固，固不能久，皆人之九患也。人少而好道，守固一心，水火不能惧其心，荣华不能或其志。修真抱素，久则遇师，不患无也。如此则不须友而成，亦不须感而动。此学仙之广要。
　　右出《洞真太极宝签上经》
　　真人曰：患人得生人道也而不修德养性，以全於命。
　　患闻经也而不信。
　　患信经也贪财而不受。
　　患受经也而不讲诵。
　　患讲诵也而不修其事。
　　患修其事也而不恒其道。
　　患奉师也而不终其身。
　　患服药也而未应中殆。
　　患道行不备也而夸求升腾。
　　患静斋读经也处幽山而不堪其忧。
　　此十患在人之身也，若不戒之，身无济理。所以云：有大患者，及我有身也，斯之谓矣。可不思与？可不思与？
　　右出《洞玄消魔经》
　　贵坚刚强，轻忽喜怒。福善出於门，妖孽入於户。故舌耳为患，齿角不定。口舌者，患祸之宫，危亡之府。言语者，大命之所属，刑祸之所部。言出患入，言失身亡。故圣人当言而惧，发言而忧，常如临危履冰。
　　右出《妙真经》
　　道陵曰：末世人民有三可畏，善详焉：一者，道义嫉妬可畏；二者，诽谤可畏；三者，贪欲可畏。道义嫉妬则经法不行，诽谤法师则使人信道不浓，贪欲财色人所弃薄。此三者，二在外一在内，无此三患，乃可传道，当勤奉学。
　　右出《升元经》
　　宠辱若惊，贵大患若身。何谓宠辱？宠为下得之若惊，失之若惊，是谓宠辱若惊。何谓贵大患若身？吾所以有大患者，为吾有身，及吾无身，吾有何患？
　　右出《老子道经》
　　东方九气青天，天有九元，九元运关，周回三十三覆，昼夜三十日，天气一交，一十二交为一度，三百三十度谓天气王於木，青帝用事，三千三百度青气勃，黄气否，阳数之九。九者，天之极，谓小阳九。六天气上，百官受会，谓小百六。九千九百度，青气激，黄气蚀，阳数九。九谓大阳九，六天气反，百官收气，谓大百六。南方三气丹天，运关三百三十度，谓天气王於火，赤帝用事。三千三百度，赤气勃，白气否。此财赤帝小阳九，小百六。天气勃於土宫辰戌丑未之年，四气驱除，兵灾流行，土中生火，金玉自然，天下焦枯。
　　九千九百度，赤气激，白气蚀。此赤帝大阳九大百六。气激於水宫亥子之年，火情绝灭，万里无烟，洪灾弥天，人兽得过，万中遗一。
　　中央一气黄天，运关三百三十度，谓天气王於土，黄帝用事，三千三百度，黄气勃，黑气否，此则黄帝小阳九，小百六。
　　九千九百度，黄气激，黑气蚀，此黄帝大阳九、大百六。天气激於木宫寅卯之年，九土崩陷，民无立种，万疫驱除，万无遗一。
　　西方七气素天，运关三百三十度，谓天气王於金，白帝用事，申酉之年白帝真人下世教化，三千三百度，白气勃，青气否，此则白帝小阳九、小百六，天气勃於水宫亥子之年，金玉化消，横尸填於江海，人民相啖，海成血川。九千九百度，白气激於火宫巳午之年，金石自消，兵灾驱除，人兽灭种。
　　北方五气玄天，运关三百三十度，谓天气王於水，黑帝用事，三千三百度，黑气勃，赤气否，此则黑帝小阳九、小百六，天气勃於水宫寅卯之年，禾稼伤死，林木大溃，水涌河决，供流弥天，人民漂尸，骨血分离。
　　九千九百度，黑气激，赤气蚀，此黑帝大阳九、大百六，天气激於土宫辰戌丑未之年，江海枯竭，海底生尘，人民乌兽，焦死无遗。
　　五方运关三十二覆九千九百度周，五方之气皆上运元始，青阳之气迥转灵宝玄都玉京山中关，周迥诸天，日月星宿，十空之外，九亿九万九千九百九十九度，气反一劫之交，天地万生，山江海，金石人民，一时化消。又阳气则转天关，阴气则转地机，九河之口，水之盈缩皆应天分，度会亦如之。故阳数之九，谓之阳九，阴数之八，谓之八灾。天地运度。人亦同然。
　　右出《洞玄玉诀经》
　　道言：灵宝自然运度有大阳九、大百六、小阳九、小百六。三千三百年为小阳九、小百六，九千九百年为大阳九、大百六。夫天厄谓之阳九，地亏谓之百六。
　　右出《洞玄运度经》
　　安期先生谓太真王夫人曰：下官先日往九河口，见司阳君与西汉夫人，共游见，问以阳九百六之期，下官答以年稚不识运厄之纪，今既赐坐，请问此数。夫人曰：期运漫汗，非君所能卒知，而天地有大阳九、大百六、小阳九、
　　小百六。天厄谓之阳九，地亏谓之百六。此二灾，是天地之否泰，阴阳之勃蚀，大期九千九百年，小期三千三百年，而此运所锺，圣主不能禳，至於灭凶遗吉，自后快耳。夫阳九者，天早海涌而陆焦。百六者，海竭而陵渊。
　　右出《道迹经》
　　无上秘要卷之七竟
　　无上秘要卷之九
　　第八卷重出不录今备见八十七卷
　　灵官升降品
　　高上玉清太真帝皇有犯明科之目，退编皇之录，降道散真，皇治太清中宫，百年随格进号。
　　上清真人不勤仙事，在局替慢，亏废真任，漏泄宝诀，降授非真，皆退上真之录、充五岳都校之主，千年随格进号。
　　受上元夫人之位、元君之号，不勤帝局，亏替正事，降适过礼，朝晏失节，轻泄天宝，降授不真，皆削真皇之录，退紫虚之位，置於中玄清微游散灵官，七百年随勤进号。
　　受太清仙人之号，不勤典局，稽替仙事，亏废真任，或泄露天科，传降非所，削真仙之录，退充五岳都校主者，二千四百年随勤进号。
　　受五岳飞仙之号，不任政事，亏替仙局，轻慢道文，退正仙之录，充补三官都校之主，二千四百年随勤进号。
　　诸受五帝四司三官都校之位，不任正局，稽怠亏略，替忽天典，废阙政事，紏罚不当，皆削正真之爵，退补都统书吏，三千六百年有勤进号。
　　诸受上真玉札，所掌门监玉郎羽仙侍郎上宫典格都统正真领仙侍郎主禁大夫典仙羽章都官司正，各不任其局，稽废正事，亏略天科，皆削上真之札，责补三官书吏统领鬼爽，七千年有勤者，随善进号。
　　右出《四极明科》
　　众圣会议品
　　高圣帝君曰：正月日、三月三日、五月五日、七月七日、九月九日、十一月十一日，此一年六日是天德值合之时，七圣定简，五帝记名，西龟勒录，东华结篇。当此之日，天元合庆，四司罗兵，高上显盖，玉虚回軿，九帝东带，七圣齐灵，亿真万仙皆浮位金庭，三晨翼轩，七元焕明，天地洁落，十界肃清，九天帝王遣监真使者，高上七圣遣定录左仙西龟王母命五老仙伯四皓中真东华青童遣领仙玉郎，各部飞仙，挺轮羽骑，周行十天，五岳名山，阴察洞元已得道者，游散仙官及后之学人，名参简录，身未升腾，或玄记无名，而苦行修勤，情冠玉虚，上感玉皇，诸以学身，当此之日，清斋烧香，弃诸异想，愿合天心，存思苦念，修行灵文，为五帝所举，即勒注白简，青录记名，即遣四极下降，授以上真。当此之日，如有轻慢天宝，泄漏玄文，身犯七伤，为四司所紏，有白简之目者，皆勒落青录，注还鬼官。
　　右出《洞真七圣元纪经》
　　正月六日日中，
　　一月一日哺时，
　　三月七日夜半，
　　四月九日食时，
　　五月十五日夜半，
　　六月三日中时，
　　七月七日夜半，
　　八月四日中时，
　　九月二日平旦，
　　十月一日平旦，
　　十一月六日平旦，
　　十二月十三日夜半，
　　此十二日五星中上皇太真道君俱登上清，见九玄太上道君。
　　又千真三十六天帝下逮太清飞仙以上普庆会太极上宫，论世上求真之勤懈，纪书学真者之玉名，当刻之金阁，定书蕊简。
　　右出《洞真八素经》
　　元始灵宝五老尊神、诸天帝皇、妙行真人常以正月、三月、五月、七月、九月、十一月一岁六月，会於上上三天灵都宫元阳紫微之台，集算天元，推校运度，诸天各下天帝太一使者日月星宿部，三官考召，五岳四渎、河海大神周行天下，莫不紏察功过，拣择种人。当此之月，天下地上莫不振肃执斋持戒，尊奉天真。学者以其月随科修斋，功记三官，五帝列名。元始灵宝西北天大圣众至真尊神，无极大道上帝、真皇老人，常以月一日上会灵宝玄都西北玉京山紫微上宫，奉斋朝天文，校地上人鬼功过。其日，勑北斗下与三官考召，四部刺奸，周行天下，紏察兆民，条列善恶轻重上言。其日，有奉修直斋，不犯科律，三官除罪，录列名玄，都万神卫护，得为种民；犯恶为非，移名地官。
　　元始灵宝北天大圣众至真尊神、无极大道太上老君、灵宝妙行真人常以月八日上会灵宝玄都北上玉京山阴元台，奉斋朝天文，校地上兆民簿录，年命算籍。其日，勑北斗司杀鬼下与八极司隶，周行天下，司察善恶功过轻重列言。其日，犯恶为非，移付地官，执心奉斋，不犯科律，三官削除罪名，三天记上仙录，告下天神地祇，侍卫营护，万灾不干。
　　元始灵宝东北天大圣众至真尊神、妙行真人、无极大道太上万度万生神皇无上玄老君，常以月十四日上会灵宝玄都玉京山通阳清微宫，奉斋朝真文，校天下学道年月功过及鬼神之事。其日，勑太一使者下与北酆伯使者周行天地，司察人神功过深浅，列言上宫，有修斋立德，即勒录九天，记名仙籍，鬼神随功进秩，人鬼有罪，移还鬼府。
　　元始灵宝东天大圣众至真尊神、太清玄元上三天无极大道无上玄老太上老君、太上丈人皇上老君、皇上丈人青灵上真天帝君、天帝丈人太帝君、太帝丈人九老仙都君、九炁丈人等百千万重道气，千二百官君、太清玉陛下东极老人、青华大神、上相司马、青童金阙后圣帝君、真阳始青神人、灵宝九仙君等，青和玉女、主仙四郎，常以月十五日上会灵宝太玄都玉京山青华玉陛宫，奉斋朝天文，共集校定学仙人名功过深浅。其日，天帝自下，日月星宿、天上天下、地上地下、五岳四渎、河海神灵，莫不惨然俱下，周行诸天下地上，察校学士兆民功过轻重，列言青宫。其日，修斋奉戒，则五帝保举，上言东华，生死为仙，勒下三界，神灵侍卫，千灾不干；有犯科律移付地官。
　　元始灵宝东南天大圣众至真尊神，无极大道南上老君、丹灵南极真你人、太和玉女，常以月十八日上会灵宝太玄都玉京山洞灵丹台，奉斋朝天文，集校天民薄录，分别善恶。其日，勑天一下周行地上，司察兆民功过轻重，列言灵宝洞灵丹台。其日，有修奉灵宝真经，烧香行道，斋戒愿念，不犯科禁，则司命勒名生录勑，地祇营护，福庆日隆，万愿如心；有违科犯禁削除生籍，移名鬼官。
　　元始灵宝南天大圣众至真尊神，无极大道南上赤帝，丹灵老子、太和玉女、长生司马注生君、司命、司录、南极度世君，万福君，常以月二十三日上会灵宝太玄都玉京山洞灵元阳之馆，奉斋朝天真，共集校天民禄命长短，分别善恶。其日，勑太一八神使者下与三官考召，周行天下，司察天人善恶列言。其日有修奉灵宝真经，烧香行道，斋戒愿念，不犯禁忌，则司命长生司马注上生簿，延算益命，勒下地官，营卫佑护，别为善民；有违科犯戒，灭算缩年。
　　元始灵宝西南天大圣众至真尊神，无极大道天皇老人、南极元真君、洞阳太灵，常以月二十四日上会灵宝太玄都玉京朱宫，共集考校三官九府、五岳北酆、太山二十四岳，罚刑簿目，鬼神天人责役轻重之事。其日，勑北辰下与三官考召，北部勑奸，周行天下，覆校诸司，兼察万民善恶列言。其日，有修奉灵宝真经，烧香行道，执斋持法，则北辰列言善功，上宫记名，削除罪录，得为种民；有违科犯律则长充鬼役。
　　元始灵宝西天大圣众至真尊神，无极大道西华金珰玉仙真母、金阙后圣上相帝君、四极真人，常以月二十八日上会灵宝太玄都玉京山金阙七宝宫，奉斋朝天真，共集推校日月星辰分度，拜得道人名。其日勑太一下历校天宿周行，学人善恶列言。其日，星宿琁玑玉衡皆惨然俱会天阙之门。凡为学者能修斋奉戒，思仙念道，太一所举言名仙簿，得为种民；违科犯法，三官所紏，长为罪民。
　　元始灵宝下元天大圣众至真尊神，无极大道下元玄黄洞渊洞灵万仙，五帝四司真人，常以月二十九日上会高皇天太玄都玉京黄房，奉斋朝天真，算校五岳四渎、河海水帝、地灵神鬼之事，万民罪简深重。其日，遣中太一下与三官九府九部刺奸周行五岳三官水府，条正鬼事，司人功过罪简所由轻重，列言。其日，有奉修灵宝真经，烧香行道，执斋奉戒，则为三官九府所保，列言善功，削除罪简，上名三天，神明卫护，千灾不干；有违科犯禁，移名地官，长为罪民。
　　元始灵宝上元天大圣众至真尊神，无极大道上下中央四面八方太上无为大道诸君，丈人最大至尊，无上无巅无极无穷、普照普察无量洞明最上正真，无鞅数众道气，无先寥廓、无端混沌、无形虚无自然太上元根冥寂玄通，大智慧源，正一盟威，太上无为大道，道中之道神明君，无上初元万亿数、无鞅数道德诸君，丈人天地父母神仙所出，神仙所聚，东王父、西王母、日帝、月夫人、五星真君、五星皇妃、璇玑玉衡七星真君、众仙天官大神等，常以月三十日上会灵宝太玄都玉京七宝紫微宫，奉斋朝天真，万帝众神诸天诸地普集，校算大劫、小劫、大小百六，天地运度，料别善恶，学道应得神仙人名。其日，遣上太一、下太一自下。其中诸天星辰、日月、璇玑、北斗惨然俱下，与五帝五岳四渎江河淮海水帝九部刺奸三官考召、地上神祇，周行天下，司察善恶功过轻重，列言上天。其日，有能修奉灵宝真经，修斋奉戒，烧香念道，为太一所举，列言善功，则名上仙簿，勑地神营护；有违科犯戒，移付地官，长为罪民。
　　凡人本命之日，身中吏兵上计功过，三天监察，下考得失。常以本命日摄斋烧香，太一使者皆录善功，奏上三天，上帝则除为监天真人。太玄上宫北帝常以庚申日制天民三尸魂神，条人罪状，上奏帝君。当此日能修斋奉戒，昼夜思神，则三尸不得上天言人之罪地司奏人善功，列言帝君，太一欢喜，即记名左契，长为种民。
　　太玄上宫至真尊神，常以甲子日遣太一中台大使者下，周行诸天地，检校神祇枝散杂俗鬼精。有其日能摄斋烧香中台大使者，皆条善功，奏上三天，上帝即除为监天领地上鬼神。八节之日，是上天八会大庆之日也。其日，诸天大圣尊神，妙行真人，莫不上会灵宝玄都玉京山上宫，朝庆天真，奉戒持斋，游行诵经，各遣天真威神周行天下，四海八极，五岳名山，学人及得兆庶，紏察功过轻重列言。其日，诸星宿、日月璇玑、地上神祇，莫不振肃。凡是修斋持戒，宗奉天文，皆为五帝所举，上天又别书名玉历，记为种民，告下三官，神灵侍卫，门户整肃，万灾不干。至学之士，三界司迎，神仙度世，上为真人。为恶犯戒，司考所紏，移付地官，长为罪民。
　　右出《洞玄元始五老赤书玉篇经》
　　无上秘要卷之九竟
　　目录
　　卷一阙
　　卷二阙
　　卷三
　　日品
　　月品
　　星品
　　卷四
　　三界品
　　九地品
　　灵山品
　　林树品
　　山洞品
　　洞天品
　　神水品
　　卷五
　　人品
　　身神品
　　人寿品
　　卷六
　　劫运品
　　帝王品
　　洲国品
　　论意品
　　王政品
　　卷七
　　修真养生品
　　卷八
　　尸解药石品此品旧本重出不录，今备见八十七卷
　　卷九
　　灵官升降品
　　众圣会议品
　　卷十阙
　　卷十一阙
　　卷十二阙
　　卷十三阙
　　卷十四阙
　　卷十五
　　众圣本迹品中
　　卷十六
　　众圣本迹品下
　　卷十七
　　众圣冠服品上
　　卷十八
　　众圣冠服品下
　　卷十九
　　天帝众真仪驾品
　　卷二十
　　仙歌品
　　卷二十一
　　仙都宫室品
　　卷二十二
　　三界宫府品
　　卷二十三
　　真灵治所品
　　正一炁治品
　　卷二十四
　　三宝品
　　真文品
　　天瑞品
　　地应品
　　卷二十五
　　三皇要用品
　　卷二十六
　　灵宝符效品，
　　卷二十七
　　上清神符品
　　卷二十八
　　九天生神章品九天琼文品
　　卷二十九
　　三十二天赞颂品
　　卷三十经文出所品
　　经符异名品
　　卷三十一
　　经德品
　　经文存废品
　　遇经宿分品
　　卷三十二
　　众圣传经品
　　传经年限品
　　卷三十三
　　轻传受罚品
　　卷三十四
　　师资品
　　法信品
　　授度品
　　卷三十五
　　授度斋辞宿启仪品
　　卷三十六阙
　　卷三十七
　　授道德五千文仪品
　　卷三十八
　　授洞神三皇仪品
　　卷三十九
　　授洞玄真文仪品
　　卷四十
　　授洞真上清仪品阙后
　　卷四十一
　　策杖品
　　策版品
　　投简品
　　奏简文品
　　卷四十二
　　事师品
　　修学品
　　卷四十三
　　修道冠服品
　　说经轨度品
　　诵经品
　　卷四十四
　　洞真三元品诫仪
　　卷四十五
　　玉清下元戒品
　　玉清中元戒品
　　玉清上元戒品
　　洞真智慧观身大戒经品
　　卷四十六
　　升玄戒品
　　洞玄戒品
　　洞神戒品
　　正一五戒品
　　卷四十七
　　斋戒品
　　受法持斋品
　　卷四十八
　　灵宝斋宿启仪品
　　卷四十九
　　三皇斋品
　　卷五十
　　涂炭斋品
　　次卫灵神咒
　　卷五十一
　　盟真斋品
　　卷五十二
　　三元斋品
　　卷五十三
　　金箓斋品
　　卷五十四
　　黄箓斋品
　　卷五十五
　　太真下元斋品
　　卷五十六
　　太真中元斋品
　　卷五十七
　　太真上元斋品
　　卷五十八至六十四阙
　　卷六十五
　　专诚品
　　柔弱品
　　虚靖品
　　山居品
　　违俗品
　　卷六十六
　　沐浴品
　　入室品
　　明灯品
　　烧香品
　　叩齿品
　　咒请品
　　卷六十七至七十三阙
　　卷七十四
　　启志愿品
　　卷七十五阙
　　卷七十六服五气品
　　咽云牙品
　　饵玄根品
　　卷七十七阙
　　卷七十八
　　地仙药品
　　天仙药品
　　太清药品
　　太极药品
　　上清药品
　　玉清药品
　　卷七十九至八十二阙
　　卷八十三
　　得鬼官道人名品
　　得地仙道人名品
　　得地真道人名品
　　得九宫道人名品
　　卷八十四
　　得太清道人名品
　　得太极道人名品
　　卷八十五至八十六阙
　　卷八十七
　　尸解品
　　卷八十八
　　易形品
　　长生品
　　地仙品
　　天仙品
　　升月庭品
　　升日门品
　　卷八十九至九十阙
　　卷九十一
　　升太极宫品
　　升太微宫品
　　卷九十二
　　升上清品上
　　卷九十三
　　升上清品下
　　卷九十四
　　升太空品
　　升紫微宫品
　　升紫庭品
　　升紫虚品
　　卷九十五
　　升紫晨品
　　升玉宫品
　　卷九十六
　　玉清品上
　　卷九十七
　　玉清品下
　　卷九十八
　　升九天品
　　卷九十九
　　升太清品
　　卷一百
　　升无形品
　　应变化品
　　会兼忘品
　　入自然品
　　洞冥寂品
　　附一：敦煌写本《无上秘要目录》(P.2861）
　　附二：敦煌写本《无上秘要》残卷(P.3327）
　　无上秘要卷之十#1道藏本缺
　　（前佚）
　　贱，聚敛藏货，不救亲疏，怨家来破穷困病结，聋耄胇枯，魄去身亡，死入此狱，火鬼来加，焚烧割炙，吞火啖炭，轻重劫年。
　　第四，北岳恒山，名溟浮之狱，黑一帝主之。生世不知，好行耶见，信用魔言，訾毁正法，愚痴难训，嗜酒酣迷，嫉妬胜己，抑绝贤明，欺罔幽显，自任从横，淫泆元已，忿恚肾溃，精竭身亡，死入此狱，土鬼来加，担沙负石，挞汲溟波，铁枝乱考，轻重劫年。
　　第五，中岳嵩山，名普掠之狱，黄帝主之。生世不信，好行妄语，口是心非，负违盟誓，诬罔人行，诳或遐迩，幽显所疾，阴阳共治，所向闭塞，肿沉疼，谬误落漠，形雕脾朽，志废身亡，死入地狱，木鬼来加，杖杵撞打，桎梏扭枷，风刀煮炙，众考备婴，掠时分碎，竟又成形，死而更生，生在鬼狱，受楚幽司，轻重劫年。
　　洞玄智做罪根
　　酆都山之北狱，有十二椽吏，金头铁面，巨天力士各千四百人，手把金槌铁杖，凡犯玄科，死魂各付所属狱，身为力士铁杖所梓，方劫为一掠，三掠乃得还补三涂之责。
　　太上道君出游八门，见诸地狱幽闭重槛，及三河九江刀山剑树，囚徒饿鬼，责役死魂，流曳徒炭，无复身形，不可忍视，见之悲伤，故作苦神诵。
　　生落苦神界，轮转五道庭。九幽闭长夜，累劫无光明。刀山多剑树，毒刃手峥嵘。不见群乌集，但闻苦魂惊。回风播长条，哀响流寒庭。上有履山人，时刻无暂宁。饥食曲泉炭，渴饮冷火精。流曳悠涂中，岂识开兴名。念尔不知命，苦哉伤人情。罪福各缘生，善恶谅由心。轮转不终灭，譬声不绝音。九幽有元录，方劫自相寻。寒水无极源，长夜闭重阴。不见福德舍，但见穷鬼林。长河难裨寒，苦魂攀岭吟。孤声赴绝剑，哀啼落刀岑。此形非复形，痛哉伤人衿。
　　无上秘要卷之十
　　#1此卷原缺，今据敦煌写本（S.80）残卷辑补。
　　无上秘要卷之十五
　　原缺第十至十四
　　众圣本迹品中
　　青灵始老君
　　道言：东方安宝华林青灵始老君，往在白气御运於金劫之中，暂生郁悦金映云台那林之天，西娄无量玉国浩明玄岳，厥名元庆於此天中，大建功德，初无懈心，勋名仰彻，朱陵火宫，书其姓名，记於赤简，仙道垂成，而值国多婇女，元庆遂寄世散想，灵魔举其浊目，朱宫辍其仙名，一退遂经三劫中，值火劫改运，元庆受气寄胎於洪氏之胞，上天以其先身好色，故转为女子。朱灵元年，岁在丙午，诞於丹童龙罗卫天洞明玉国朱霍之阿，改姓洪，讳那台。年十四敬好道法，心愿神仙，恒市香膏，然灯照暝，大作功德，诸天所称，名标上清，南极上灵紫虚元君托作庸人，下世教化，见那台贞洁，好尚至法，呈回驾於丹霍之阿，授那台《 灵宝赤书南方真文》 一篇，於是那台志励殊懃，自谓一生作此女子，处於幽房，无由得道，因长斋持戒思念，愿得转身为男，丹心遐彻，遂致感通上真下降。
　　元始天尊时於琅碧之溪扶摇之丘，坐长林扶桑之下，众真侍座。是日，那台见有五色紫光曲照斋堂，於是心悟，疑是不常，仍出登墙四望，忽见去那台所、住数百里，中隔阂旸谷沧海之口，心怀踊跃，无由得往，因稽首遥礼称名，那台先缘不厚，致作女身，发心愿乐，志期神仙，道高法妙，不可得攀，日夕思念，冀得灭度，转形为男，历年无感，常恐生死不得，遂通弥龄之运，有於今日天河隔碍，无由披陈。今当投身碧海，归命十天，冀我形魂早得转轮，更建功德，万劫之中冀见道真。言毕，便从墙上投身掷空，命赴沧海极渊之中，纷然无落，即为水帝神王，以五色飞龙捧接女身，俄顷之间，已於悬中得化形为男子，乘龙策虚，飞至道前。於是元始即命仙都锡加帝号於火劫，受命辅於灵宝青帝玉篇，七百年中火劫数极，青气运行，随元始灭度，以开光元年於弥梵罗台霄绝寥丘飞元云根之都沧霞九云之墟，元始又锡安宝华林青灵始老帝君号。
　　丹灵真老君
　　道言：南方梵宝昌阳丹灵真老君者，本姓郑，字仁安，大炎之胤，生於禅黎世界赤明天中，生仍有三气之云缠其形，朱乌鼓翮覆其身，三日能言，便知宿命。年及十二，面有金容玉颜，便弃世离俗，远游山林，於寒灵洞宫遇玄和先生，授仁安《灵宝赤书五气玄天炁帝真文》一篇，智慧上品十诫而去。仁安於是奉诫而长斋，大作功德，珍宝布施，以拯诸之割肉饲乌，功名彻天，因於冑那国遇天洪灾，大水滔天，万姓流漂。仁安於洪波之上，泛舟诵诫书炁帝真文，以投水中，水为开道，百顷之地鸟兽獐鹿虎豹狮子皆往依亲，悉得无他。是时国王百口登楼，而漂沦没叹，不能得度。仁安见王垂没，乃泛舟而往，以所佩真文授与国王。王敬而奉之，水劫即退，噏然得过王，既得免，真文於是即飞去，入云中，莫知所在。仁安失去真文，退仙一阶，运应灭度，托命告终，死於北戎之阿，暴露死尸，三十余年形骸不灰，光色鲜明，无异生时，露在北戎长林之下。时国王游猎，放火烧山，四面火匝。是时，仁安死尸之间，百步之内，火不得然，庆鹿虎豹莫不依，亲王怪而往见。此死尸上有三色之光，云雾郁冥，鸟兽康鹿雨绕左右，王乃伐薪围尸，放火焚烧死尸，尸於火中郁起，成人坐青烟之上，指点虚无，五色焕烂，左右侍者仙童玉女三百余人，肃然而至，预是禽兽，依亲之者并在火中皆得过度仁安，以赤明二年岁在丙午，於娜摩坦娄于翳天中洞寥之岳，改姓洞浮，讳曰极炎。受锡南单梵宝昌阳丹灵，真老帝君号。
　　元灵元老君
　　道言：中央玉宝元灵元老君者，本姓熀，字信然。盖洞元之胤，中和之冑，生於善忍世界，青元天中流生之丘，受生一劫，眹然不语，混沌无心，食气为根，天地未光，无常童子於无色之国，授信然《灵宝赤书赤帝真文》一篇，於是时，惟修一身，初不开张，广度天人善功，未充运应，更灭於青元天中，命终流生之州，露尸绝丘之下，经一百余年死而不灰，常有黄气覆盖其上，至水劫流行，天下溟然，死尸四面涌土，连天，遏塞，水道。信然应化，郁然而起，更生成人，改姓通斑，讳曰元氏。水过易位，天地开光，三象朗曜，七元高明。
　　元始天尊以开冥元年岁在己丑，於高桃厉冲龙罗天反魂林中，锡元氏玉宝元灵元老帝君号。
　　皓灵黄老君
　　道言：西方七宝金门皓灵黄老君者，本乃灵凤之子也。灵凤以阿罗天中生於卫罗大堂世界，卫罗国王取而畜之。王有长女，字曰配映，意甚怜爱，恒与共戏，於是灵凤常以两翼扇女面上。十二年中女忽有胎，经涉三月，王意怪之，因斩凤头埋着长林丘中。女后生女，堕地能言：我是凤子，位应天妃。王名曰皇妃，生得三日有群凤来贺，玄哺玉霜，洪泉曲水，八炼芝英。年及八岁，执心肃操，起群拔俗，常朝则谒日，暮则揖月，於重宫之内王设厨膳，初不味口。天作大雪，一年不解，雪深十丈，鸟兽饿死。王女思忆灵凤，往之游好，驾而临之於长林丘中，叹而歌曰：杳杳灵凤，绵绵长归；悠悠我思，永与愿违。万劫无期，何时来飞？於是王所杀凤郁然而生，抱女俱飞，径入云中。王女今於景霄之上，受书为南极上元君，常乘九色之凤。此女前生万劫已奉灵宝，致灵凤降形，得封南极元君之号。皇妃功德遐彻，天真感降，以上暝之年，岁在庚申七月七日中时。
　　元始天尊，会於卫罗玉国凤麟之丘，坐骞华之下，众真侍座。是时皇妃所住室内忽有日象，如镜之圆，空悬眼前。皇妃映见天真大神普在镜中，长林之下一室光明。於是自登通阳之台，遥望西方，见凤生丘上紫云郁勃，神光炜烁，非可得名，去皇妃所住五百步许，逼以女限，处在宫内，无由得往。须臾忽有神凤来翔，集於台上，皇妃白凤言，西方有道，心愿无缘，不审神凤可得暂驾见致与不？於是凤即敷翮使上翮上，一举径至道前。
　　元始天尊，指金台王母，即汝师也，便可施礼。皇妃叩头上启：惟愿众尊特垂哀矜，则朽骸更生。言毕，金母封其西灵玉妃之号，即命九光灵童披霜罗之蕴，出《 灵宝真文，白帝》 一
　　篇，以授皇妃，受号三百年。中仍值青劫改运，皇妃方复寄胎於李氏之胞，二年於西那玉国金垄幽谷李树之下而生，化身为男，改姓上金，讳日昌，至开光元年岁在壬申，元始锡西方七宝金门皓灵黄老帝君号。
　　五灵玄老君
　　道言：北方洞阴朔单郁绝五灵玄老君者，本姓浩，字敷明。盖玄皇之胤，大清之冑，生於元福弃贤世界始青天中，年至十二，性好幽寂，心玩山水，远於家中，或去十日时复一还。时天下大荒，人民饿死，一国殆尽，敷明於地镜山下遇一顷巨胜，身自采取，饷系穷乏，日得数过，救度垂死数千余口，随取随生，三年不还，他人往觅，莫知其处。是时辛苦，形体憔悴，不暇营身，遂致疲顿，死於山下，九天书其功德，金格记其玉名，度其魂神於朱陵之宫，帝遗金翅大鸟恒敷两翼，以覆其尸，七百年中尸形不灰，至水劫改运，水捧其尸，漂於无涯。水过，敷明，尸落贝渭邪源，初默天郁单之国，北垄玄丘四十年，中又经山火大行，焚烧尸形，尸於火中受炼而起，化生成人，五色之云覆盖其上，至开明元年，於北垄玄丘改姓节，讳灵会，元始锡灵会洞阴朔单郁绝五灵玄老帝君号。
　　道言：南极尊神者，本姓皇，字度明，乃阎浮黎国宛王之女也。生於禅黎世界赤明天中，生乃富贵，父为国王女，居宫内，金林玉榻，七色宝帐，明月双珠，光照内外。王给妓女数千，余人国中珍宝，无有所乏，恒欲布散，大建功德。志极山水一寻求神仙，逼限宫裹，津路无缘，懆懆不乐，心自愁煎。王意怜愍，慰喻百端，问女意故，女终不言，泪落如雨，初无一欢，王加其妓乐，日日作唱。度明闻乐，恒如不闻，独在一处清净烧香，长斋持诫，日中乃餐，王知其意，登於宫中为踊土作山，山高百丈，种植竹林，山上作台，名曰寻真。玉台度明弃於宫殿，登台栖身，遏断道径，人路不通，单影独宿。一十二年，积感浩苍，天帝君遣朱宫玉女二十四人乘云驾凤下迎度明，当去之夕，天起大风雨，雷电激扬，地舍回转，惊动一宫。王大振惧，莫知所从。天晓
　　成光，失去山台，不见女身。帝迎度明於阳丘之岳，丹陵上舍栢林之中，朱凤侍卫，神龙翼轩，玉童玉女三百余人。王失其女，思忆烦怨，三日不食，於后大劫数交，天地易位，度明应在弃荡之例，南上感其丹至，朱宫书其紫名，化其形骸於无始之胞，一劫而生，得为男身，於南丹洞阳上馆，明珠七色宝林，赤帝梵宝昌阳丹灵真老君锡度明南极上真之号。
　　赤明天帝
　　道言：昔禅黎世界队王有女字絓音，生乃不言，年至十四，王怪之焉。乃弃女於南浮长桑之阿空山之中。女乏无根食，常仰日咽气，引月服精，自然充饱，体不损，常行山周匝，忽与神人会於丹陵之舍，栢林之下，执桂音右手，题赤石之上，语絓音曰：汝虽不能言，可忆此也。絓音私心自悼，受生不幸，口不能言，弃在穷山，誓心自愿得还人中，当作功德，无有爱惜，百劫之后，冀与愿会。天为其感，遣朱宫灵童下教桂音治身之术，授其赤书八字之音，於是能言。絓音晨夕礼天文，道真
　　既降，逆知吉凶，役使百灵，坐命十方，於山而出，还在国中。时天下大旱，人民樵燎，王大惧怖，祈请神明。絓音往白王，言尝闻山中有女不言，能感天，王识之不乎？王於是悟，识是王女，迎女还宫，见女能言，王有愧颜。女显其道真，为王仰啸，天降洪注，水至十丈。於是化形隐景而去，仍更寄形洪氏之胞，运未应转方，又受生还为女身，父字福庆，名女曰阿丘。曾然灯烧香，长斋幽室，丹诚积感，道为之降，以开光之年，十方大圣尊神、妙行真人同会南圃丹霍之阿三元洞室青华林中，众真侍座，香华妓乐，五千万众，真文奕奕，光明洞达，映朗内外，云景炜烁，如星曾时年十六，见舍光明，内外朗照，疑似不常，乃出南向望见道真丘曾欢喜，又手作礼，遥称名曰丘曾，今遭幸会，身睹天尊，非分之庆，莫知所陈！皈命十方天中之天，惟蒙玄监，赐以诫言，万劫灭度，冀得飞仙。魔见丘曾发心大愿，恐过魔界，因托作五帝老人，往告丘曾：我受十方尊神使命来语女，曰：灵宝法，兴吾道方行，每欲使女仁爱慈孝，恭奉尊长，敬承二亲，如闻女父当娉，女身，已相许和受人之言，父母之命不可不从，宜先从之。人道既备，余可投身，违父之教，仙无由成。女答魔言：我前生不幸，致作女身，晨夕克励，誓在一心，生由父母，命归十天，诚违父教，不如君言。魔见丘曾执心炳正，於是便退丘曾，自云：道既高邈，无绿得畅，仍聚柴登坛，焚烧身形，冀我形骸得成，飞尘随风，自举飞至道前。於是火然，丘曾投身，纷尔无着，身如蹈空。俄顷之间，已见丘曾化成男子，立在道前。元始即命南极尊神为丘曾之师，授丘曾十诫灵宝真文，元始又告南极尊神，丘曾前生万劫，已奉灵宝，功德未备，致寄生转轮，至于今日化生人中，见吾出法，即得化形，当更度人，九万九千乃得至真，大神当为阳映赤明天帝。
　　无上秘要卷之十五竟
　　无上秘要卷之十六
　　众圣本迹品下
　　三十六天王
　　郁单无量天天王，姓混，讳霜。
　　无形清微天天王，姓冯，讳提河沙。
　　波罗摩耨天天王，姓云，讳金零。
　　无景亿罗天天王姓王，讳阿卫。
　　右四天王在高一玉清之上，四天王恒以八节月朔之日游观高上玉清无崖元极无形无色太空之巅，诵咏四天之音，飞玄之章。其日符四司周行天下，学仙之人有斋戒诵经朝礼诸天者，即刻名玄简，注录青宫。
　　上上禅善无量寿天天王姓荆，讳霜霸。
　　玄微自然上虚禹余天天王姓罗，讳波梨荼。
　　上气那首约诤天天王，姓梵，讳摩首波。
　　上清气稽那边争天天王，姓骞，讳首苛。
　　右四天王在高虚玉清之中，四天王恒以八节月朔之日游观高虚无崖无极无名玄空之巅，诵咏四天之音，飞玄之章。其日，遣天真使者周行天下，有学仙精苦，斋戒诵飞玄之章，朝礼诸天，即奏名四天，刻书帝简，寿同四天之人，九年飞行，上升天宫。
　　极上须延天天王，姓滓，讳持。
　　元精气罗迦净明天天王，姓周，讳阿迦须。
　　元建上灵赤天天王，姓丹地，讳清净瑛。
　　离和行如天天王，姓固，讳分若。
　　右四天王在玄虚玉清之下，四天王恒以八节月朔之日游观玄虚无崖无鞅空虚之中，诵咏四天之音，飞玄之章。其日，遣太真使者周行天下，有学仙清斋诵经朝礼者，即奏名四天，刻书帝录，上升天官。
　　玄洞寂然天天王，姓泮，讳。
　　潘罗玄妙天天王，姓伯，讳梨沐音。
　　苓谩福德天天王，姓王，讳惟离钵离。
　　近懿除淳天天王，姓朱，讳梨蔼。
　　右四天王在虚皇上清之上，四天王恒以八节月朔之日游观虚皇上清无崖无极空洞之上，诵咏四天之音，飞玄之章。其日，遣上仙玉盖周行天下，有学仙行道，朝礼诸天，烧香诵经，即奏名四天，刻录简籍。
　　玄上洞极无崖不骄乐天天王，姓凝，讳覆。
　　梵玄青元精苓和近际天天王，姓阿，讳明秀。
　　梵行紫虚上元首带快见天天王，姓刘，讳旦扇。
　　虚梵上清化灵须陆结爱天天王，姓彭，讳移那。
　　右四天王梵行上灵紫元之气在虚皇上清之中。四天王恒以八节月朔之
　　日游观虚皇上清无崖无极空洞之中，诵咏四天之音，飞玄之章。其日，遣玉真定仙周行天下，有学仙行道朝礼诸天，烧香诵经之人即奏名天王，刻书青录。
　　上极无景洞微化应声天天王，姓晖，讳。
　　大梵九玄中元气阿那给道德天天王，姓揵，讳尼姤。
　　行梵元清下灵气须达天天王，姓周，讳难首。
　　极梵洞微九灵气须带阿那天天王，姓竺，讳明和。
　　右四天王极宝梵上灵玄清之气，在虚皇上清之下，四天王恒以八节月朔之日同游虚皇上清无崖无极空洞之下，诵咏四天之音，飞玄之章。其日，遣领真玉郎周行天下，有学仙行道，朝礼诸天、烧香诵经之人，即奏名天王，刻书玄文。
　　无名至极洞微宝梵天天王，姓精，讳雾云。
　　微梵玄天气带扇给道德天天王，姓浴，讳须阿摩。
　　虚梵天气蝉然识慧天天王，姓云，讳阿陁。
　　虚梵中天续元伊襢天天王，姓朱，讳仲生。
　　右四天王玄微上无梵天之气，在虚无太清之上，四天王恒以八节月朔之日同游虚无太清无崖无极空无之上，诵咏四天之音，　　　　　　飞玄之章。其日，遣中真人灵仙人周行天下，有学仙行道朝礼诸天诵经念善之人，即奏名天王，刻书玄文。
　　太极无崖紫虚洞梵迦摩天天王，姓玄，讳霐。
　　绿梵自然识慧入天天王，姓迦，讳□文罗。
　　玄梵大行无景无所念慧天天王，姓伊，讳檀阿。
　　天云梵上行维先阿檀天天王，姓仲，讳动勃。
　　右四天王清玄元灵宝梵之气，在虚无太清之中，四天王恒以八节月朔之日周游虚无。太清无崖无极空无之中，诵咏四天之音，飞玄之章。其日，遣上真司仙王周行天下，有学仙行道朝礼诸天诵经念善斋诫奉法之人，即奏名天王，刻书玄文。
　　无色玄清洞微波梨答和天天王，姓王，讳灵。
　　洞微玄上梵气阿竭含那天天王，姓桓，讳陁世宗。
　　玄上录梵灭然天天王，姓朱，讳陁云弥。
　　极色上行梵泥维先若那文天天王，姓袁，讳员珠。
　　右四天王极元灵洞元色梵之气，在虚无太清空洞玄漠之下，四天王恒以八节月朔之日周游於虚无太清无崖无极空无色色之上，诵咏四天之音，飞玄之章。其日，遣上真玉司四极仙王周行天下，有学仙行道朝礼诸天诵经念善斋诫奉教之人，即奏名天王，刻书九天之录。
　　右出《洞真外国放品经》
　　三十二天帝
　　太黄皇曾天帝郁褴玉明。
　　太明玉完天帝须阿那田。
　　清明何童天帝元育齐京。
　　玄胎平育天帝刘度内鲜。
　　元明文举天帝丑法轮。
　　上明七曜摩夷天帝恬懀延。
　　虚无越衡天帝正定光。
　　太极蒙翳天帝曲育九昌。
　　赤明和阳天帝理禁上真。
　　玄明恭华天帝空谣丑音。
　　曜明宗飘天帝重光明。
　　竺落皇茄天帝摩夷妙辩。
　　虚明堂曜天帝阿娄生。
　　观明端靖天帝郁密罗千。
　　玄明恭庆天帝龙罗菩提。
　　太焕极瑶天帝宛黎无延。
　　元载孔升天帝开真定光。
　　太安皇崖天帝婆娄阿贪。
　　显定极风天帝招真童。
　　始皇孝芒天帝萨罗娄王。
　　太黄翁重浮容天帝闵巴狂。
　　无思江由天帝明梵光。
　　上揲阮乐天帝勃勃监。
　　无极昙誓天帝飘弩穹隆。
　　皓庭霄度天帝慧觉昏。
　　渊通元洞天帝梵行观生。
　　太文翰宠妙成天帝那育丑瑛。
　　太素秀乐禁上天帝龙罗觉长。
　　太虚无上常融天帝总监鬼神。
　　太释玉隆腾胜天帝眇眇行元。
　　龙变梵度天帝运上玄玄。
　　太极平育贾奕天帝大择法门。
　　右出《 洞玄无量度人经》
　　三十六土皇
　　第一垒色润地
　　正音土皇，姓秦，讳孝景椿。
　　行音土皇姓黄，讳昌上父。
　　游音土皇姓青，讳玄文基。
　　梵音土皇姓蜚，讳忠阵皇。
　　右第一垒色润地，四色土皇地载周境四垂，不极不穷，无边无际。其土皇常以立春之日上诣郁单无量天奏地仙得道上学之人二言名於四天之王。
　　第二垒刚色地
　　正音土皇姓成，讳神父光。
　　行音土皇姓郁，讳黄母生。
　　游音土皇姓玄，讳乾德维。
　　梵音土皇姓长，讳皇萌。
　　右第二垒刚色地，四色土皇地载周境四垂，不极不穷，无边无际，其土皇常以春分之日上诣上上禅善无量寿天，奏地仙得道上学之人，言名於四天之王。
　　第三垒石脂色泽地
　　正音土皇姓张，讳维神保。
　　行音土皇姓周，讳伯上仁。
　　游音土皇姓朱，讳明车子。
　　梵音土皇姓庚，讳父敬士。
　　右第三垒石脂色泽地，四色土皇地载，周境四垂，不极不穷，无边无际，其土皇常以立夏之日上诣须延天奏地仙得道上学之人，言名於四天之王。
　　第四垒润泽地
　　正音土皇姓贾，讳云子高。
　　行音土皇姓谢，讳伯元无。
　　游音土皇姓巳，讳父秦车。
　　梵音土皇姓行，讳机正方。
　　右第四垒润泽地，四音土皇地载，周境四垂，不极不穷，无边无际，其土皇常以夏至之日上诣寂然天，奏地仙得道上学之人言，名於四天之王。
　　第五垒金粟泽地
　　正音土皇姓华，讳延期明。
　　行音土皇姓黄，讳龄我容。
　　游音土皇姓云，讳深无渊。
　　梵音土皇姓萌，讳通八光。
　　右第五垒金粟泽地四音土皇地载，周境四垂，不极不穷，无边无际。其土皇常以立秋之日上诣不骄乐天，奏地仙得道上学之人言，名於四天王
　　第六垒金刚铁泽地
　　正音土皇姓李，讳上少君。
　　行音土皇姓范，讳来力安。
　　游音土皇姓长，韩李季光。
　　梵音土皇姓王，讳驷女容。
　　右第六垒金刚州译地，四音土皇地载，周境四垂，不极不穷，无边无际。其土皇常以秋分之日上诣化应声天，奏地仙得道上学之人言，名於四天之王。
　　第七垒水制泽地
　　正音土皇姓唐，讳初生映。
　　．　行音土皇姓吴，讳正法图。
　　游音土皇姓汉，讳高文彻。
　　梵音土皇姓京，讳仲龙首。
　　右第七垒水制泽地，四音土皇地载，周境四垂，不极不穷，无边无际。其土皇常以立冬之日上诣梵宝天奏地仙，得道上学之人言名於四天之王。
　　第八垒大风泽地
　　正音土皇姓葛，讳玄升光。
　　行音土皇姓华，讳茂云长。
　　游音土皇姓羊，讳真洞玄。
　　梵音土皇姓周，讳尚敬原。
　　右第八垒大风泽地，四音土皇地载，周境四垂，不极不穷，无边无际。其土皇常以冬至之日上诣梵迦摩夷天，奏地仙得道上学之人言，名於四天之王。
　　第九垒洞渊无色纲维地
　　正音土皇姓极，讳无上玄。
　　行音土皇姓斗，讳云无浩。
　　游音土皇姓赵，讳上伯玄。
　　梵音土皇姓农，讳懃无伯。
　　右第九垒洞渊无色纲维地，四音土皇下则无穷无境，无边无际，皆纲维之其土皇常，以三月一日、六月二日、九月三日、十二月四日、一年四过上诣波黎答和天，奏九地学道得仙人名，言於四天之王。
　　右出《洞真外国放品经》
　　无上秘要卷之十六竟
　　无上秘要卷之十七
　　众圣冠服品上
　　道君冠服元始天王，建无极洞天之冠，披九色离罗之帔，飞森霜珠之袍，带晨光日铃育延之剑，左佩豁落，右佩金真。
　　右出《洞真太极金书上经》
　　元始天王，头建九气流精紫曜之冠，衣九色无缝赤斑自然虎裙，腰带太山火玉。
　　高上玉皇，头建无上七曜宝冠，衣玉文明光飞云之裙，佩丹皇玉章，带治金飞精招山之剑。
　　右出《洞真变化七十四方经》
　　九天丈人，着九色斑文之裘，头戴紫晨之冠，坐紫虚之上空玄之中。
　　右出《洞真紫书金根上经》
　　中央黄老君，佩龙玄之文神虎之带流金之铃，执紫毛之节，巾金精巾或扶华晨冠。
　　右出《洞真九真中经》
　　太帝君，建七宝朱冠，披九色自然云文之被，飞罗耀光羽袍，腰带凤章流金火铃，手执命魔九色之节，九老仙都擎金精立空之案。
　　右出《洞真太极金书上经》
　　玉佩魂精帝君，披珠绣华帔，飞锦青裙，带月衔日首建紫冠，执玉佩，立左。
　　金珰魄灵帝君，披紫绣珠帔，飞罗丹裙，带日衔月首建华冠，执金珰，立右。
　　右出《上清宝文》
　　高圣太上大道君，佩九色离罗之帔，飞霜珠锦之裙，巾须臾百变之冠，带晨光日铃育延之剑，豁落交带玉玺凤章，流金耀虚，七精激无，上诣九层，七映朱宫。
　　右出《洞真七圣元纪经》
　　元君冠服
　　白素右元君，上着龙文白锦帔，下着白锦华裙，头建紫华芙蓉冠，腰佩神金二虎符，左手执流金火铃，右手执《太上智慧经》
　　黄素中央元君，上着黄锦云帔，下着黄罗飞华裙，头建紫华芙蓉冠，腰带神金二虎符，左手执火铃，右手执《大洞真经》
　　紫素左元君，上着虎锦紫帔，下着紫华龙文裙，头建紫晨扶华冠，御紫晨双珠盖，腰带流金火铃，又佩神金明月二虎符，左手执《太上消魔经》，右手执《金真玉光章》
　　右出《 洞真玉晨明镜雌一宝经》
　　太素三元君，乃一真之女子，则三素元君之母，头建宝琅扶晨羽冠，服紫气浮云锦，帔九色龙锦羽裙，腰带流金火铃、虎符龙书。
　　太素元君长女曰紫素元君，即无英君之母，头建太真晨婴之冠，三角结余发散之垂，腰上着紫锦袷，下着飞霜罗裙，交带灵飞大绶。
　　黄素元君，即太素之中女，中央黄老君之母，头建太真晨婴之冠，三角结余发散之垂，腰上着黄锦袷，下着五色飞青锦裙，佩凤文琳华之绶，腰带流黄挥精之剑。
　　白素元君，即太素元君之少女，白元君母，头建太真晨婴之冠，三角结余发散之垂，腰上着白锦光明袷，下着飞霜绿锦飞裙，佩六山火玉之佩，凤文之绶，腰带日延耀晖之剑。
　　右出《 洞真三元玉检布经》
　　五极帝君冠服
　　上清琼宫东极玉真青帝君，头建九气通精之冠，衣青锦，帔碧罗飞裙，腰带流金凤章，手执甲乙通灵青精玉符。
　　上清琼宫南极玉真赤帝君，头建三气进贤之冠，衣丹锦，帔绯罗飞裙，腰带火精炼身之剑，手执，丙丁通灵赤精玉符。
　　上清琼宫西极玉真白帝君，头建七气通天宝冠，衣白锦，帔素罗飞裙，腰带金光日延之剑，手执庚辛通灵白精玉符。
　　上清琼宫北极玉真玄帝君，头建五气玄宝之冠，衣玄锦，帔玄罗飞裙，腰带七元丹章，手执壬癸通灵玄精玉符。
　　上清琼宫中极玉真黄帝君，头建通元五炁之冠，衣黄锦，帔黄罗飞裙，腰带中元命神之章，手执戊己通灵黄精玉符。
　　右出《洞真琼宫灵飞六甲经》。
　　五帝玉司君冠服
　　青帝玉司君，衣飞青羽衣、九色凤章，头戴九元宝冠，手执九色之节，治东太明阳台洞天。
　　赤帝玉司君，衣绛章丹衣、九色凤章，头戴平天飞神玉冠，手执九色之节，治南朱阳之台洞天。
　　白帝玉司君，衣素华明光白锦之衣七色凤章，头戴飞精曜天宝冠，手执七色之节，治西羽之野洞天。
　　黑帝玉司君，衣早文衣五色凤章，头戴玉精通天宝冠，手执五色羽节，治玄阴大冥洞天。
　　中央黄帝玉司君，衣黄衣之裘，备九色之章，头戴通天玉宝晨冠，治太玄中宫，主统无上无下无内无外无表无裹无鞅数劫无崖之天。
　　右出《洞真四极明科》
　　五方帝冠服
　　东方安宝华林青灵始老，号曰苍帝，头戴青精玉冠，衣九炁青珊飞衣。
　　南方梵宝昌阳丹灵真老，号曰赤帝，头戴赤精玉冠，衣三气丹羽飞衣。
　　中央玉宝元灵元老，号曰黄帝，头戴黄精玉冠，衣五色飞衣。
　　西方七宝金门皓灵皇老，号曰白帝，头戴白精玉冠，衣白羽飞衣。
　　北方洞阴朔单郁绝五灵玄老，号曰玄帝，头戴玄精玉冠，衣玄羽飞衣。
　　右出《洞玄赤书玉篇真文经》
　　灵童衣服
　　九气青天中，有元始青灵童，衣青羽衣，手执青麾侍文。
　　三气丹天中，有元始赤灵童，衣赤羽衣，手执赤节侍文。
　　中央黄天中，有元始黄灵童，衣黄羽衣，手执黄钺侍文。
　　七气素天中，有元始素灵童，衣白羽衣，手执白旗侍文。
　　五气玄天中，有元始玄灵童，衣玄羽衣，手执乌幢侍文。
　　右出《洞玄赤书玉诀经》
　　三天玉童，头建三华宝曜洞天冠，衣青黄七变锦袍，带朱精禁天之章，佩七曜流金之铃。
　　右出《洞真变化七十四方经》
　　洞天混化君冠服
　　太上神仙洞天元洞元明元曜延灵元君，头冠飞晨宝冠，衣青锦单裙。
　　太上神仙洞天元洞青耀少阳启明天君，头冠青建晨玉冠，衣青绫之裙。
　　太上神仙洞天元洞黄灵太丹炎熏光大赫太阳君，头冠三玄宝冠，　衣黄灵锦裙。
　　太上神仙洞天元洞东阳太岁重华耀灵大仙元命君，建飞晨玉冠，衣单青飞裙。
　　太上神仙洞天元洞东极太元皇灵宝魂耀魄君，建青精玉冠，衣飞青羽裙。
　　太上神仙洞天元洞岁星延崖青要常阳玉女，作飞云髻，衣青罗飞裙。
　　太上神仙洞天元洞太阳耀灵南极丈人绛宫玉台，头作三角云髻，衣青飞裙。
　　太上神仙洞天元洞景阳东皇青阳翠灵仙童，头作三建云髻，衣青文裙。
　　太上神仙洞天元洞赤皇延龄娥容太丹赤圭玉女，头作颓云髻，衣朱文飞裙。
　　洞地混化君冠服
　　太上神仙洞地洞真大荧惑大洞元生大灵机皇君，头冠朱宝三梁之冠，绛章单衣。
　　太上神仙洞地洞真南阳炎域元执法延寿司录君，头冠玄云宝冠，衣丹纹裙。
　　太上神仙洞地洞真中耀五阳五阴中皇洞极玄天太虚君，头冠远游冠，衣丹锦裙。
　　太上神仙洞地洞真三天都录司命司录司危司度洞生君，冠玄晨玉冠，衣朱文飞裙。
　　太上神仙洞地洞真南极大赤星灵宝魂耀魄君，冠玉精宝冠，衣绛章单裙。
　　太上神仙洞地洞真皇衡赤阳绛璋通灵仙童，冠通天玉宝之冠，衣绛纹飞裙。
　　太上神仙洞地洞真大镇元黄太素皇机执忠五灵玉童，头作飞角髻，衣黄罗裙。
　　洞渊混化君冠服
　　太上神仙洞渊洞玄太白子留金城耀耀元精元导大仙君，冠玄晨玉宝冠，衣素锦飞裳。
　　太上神仙洞渊洞玄太白皓素天机大星光君，冠游云宝冠，衣素文飞裙。
　　太上神仙洞渊洞玄太白耀金光少阴吴元素上皇白人君，冠玄晨冠，衣白锦飞裙。
　　太上神仙洞渊洞玄大辰玄洞元阴五耀延灵元华郁单君，冠通天之冠，衣玄云锦裙。
　　太上神仙洞渊洞玄耀乌洞玄门太极五仙君，冠玄晨冠，衣玄文单裙。
　　太上神仙洞渊洞玄北极大仙元皇宝魄耀魂君，冠通天冠，衣玄衣。
　　太上神仙洞渊洞玄玄耀阴辉元神太极元皇耀灵元化玉童，作飞云三建髻，衣素文裙。
　　太上神仙洞渊洞玄阴景西皇素阴灵玉童，作三建颓云髻，衣玄锦飞裙。
　　太上神仙洞渊洞玄大白延影九导大洞承翼玉门金楼玉女，作颓云髻，衣白罗之□。
　　右出《洞真素灵大有妙经》
　　无上秘要卷之十七竟
　　无上秘要卷之十八
　　众圣冠服品下
　　日帝冠服
　　日中青帝，衣青玉锦，帔苍羽飞华裙，翠容扶晨冠。
　　日中赤帝，衣绛玉锦，帔丹羽飞华裙，建丹扶露五明之冠。
　　日中白帝，衣素玉锦，帔白羽飞华裙，建皓灵扶盖之冠。
　　日中黑帝，衣玄玉锦，帔黑羽飞华裙，建玄山扶容冠。
　　日中黄帝，衣黄锦，帔黄羽飞华裙，建扶灵紫冠。
　　月夫人冠服
　　月中青帝夫人，衣青华镇锦，帔翠龙凤文飞羽裙。
　　月中赤帝夫人，衣丹蕊玉锦，帔朱华凤络飞羽裙。
　　月中白帝夫人，衣白珠四龙锦，帔素羽变飞章华裙。
　　月中黑帝夫人，衣玄琅九道云锦，帔乌羽龙文飞华裙。
　　月中黄帝夫人，衣黄云山文锦，帔绿羽凤华绣裙。
　　九星君冠服
　　阳明星，天之太尉，司正主非，上总九天上真，中监五岳飞仙，
　　下领后学真人天地神灵，功过轻重，莫不隶焉？号曰九晨君，头建九晨玉冠，衣青羽飞裳，手执斗中玄图，坐玉楼之上。
　　阴精星，天之上宰，主禄位，上总天宿，下领万灵，及学仙之人，诸以学道及兆民宿命禄位莫不隶焉，号曰北上晨君， 头建 玄精玉冠，衣玄羽飞裳，手执五色羽节，坐玉楼之中。
　　真人星，天之司空，主神仙，上总九天高真，中监五岳灵仙，下领学道之人，真仙之官莫不隶焉，号曰主仙华晨君，头建飞  晨宝冠，衣青羽飞裳，手执斗中青录，坐玉楼之中。
　　玄冥星，天之游击，主伐逆，上总九天鬼神，中领北帝三官，下监万兆，伐逆不臣莫不隶焉，号曰玄上飞盖晨君，头建三华宝晨冠，衣丹锦飞裳，手执命灵之节，坐玉楼之中。
　　丹元星，天之斗君，主命录籍，上总九天谱录，中统鬼神簿目，下领学真兆民命籍，诸天诸地莫不总统，号曰金刚七晨君，头建七宝飞天冠，衣白锦飞裙，手执青元箓簿，坐金楼之中。
　　北极星，天之太常，主升进，上总九天上真，中统五岳飞仙，下领学者之身，凡功葱将进道，转轮阶级悉总之焉，号曰北晨飞华君，头建精华冠，衣紫锦飞裳，手执九斗玉策，坐玉楼之中。
　　天关星，天之上帝，主天地机运，如四时长短、天地否泰、劫会莫不隶焉，号曰总灵九盖北晨君，头建九元宝冠，衣九色锦裳，手执灵晖之章，坐玉楼之中。
　　辅星，玉帝之星也。日帝者，常阳主飞仙，上总九天，下领九地，五岳四渎，神仙之官，悉由之焉，号曰帝尊九晨君，头建 飞精玉冠，衣九色凤衣，手执火铃，坐玉楼之中。
　　弼星，太帝真星也。日空者，恒空隐也。主变化无方，号曰帝真元君，头建飞天玉冠，九天龙衣，手执帝章，坐紫馆之中。
　　九星内妃冠服
　　斗第一星．中名太上宫，宫中有帝君，变隐寸元。内妃，着黄锦，
　　帔丹青飞裙，颓云髻。
　　第二星中名中元宫，宫中有帝君，保胎化形。内嫔，着青锦，帔绿羽飞裙，颓云髻。
　　第三星中名真元宫，宫中有帝君，六遁七隐。元圣母，着青锦，帔绣羽华裙，颓云髻。
　　第四星中名纽幽宫，宫中有帝君，匿影藏光。中元内妃，着紫锦，帔黄华羽裙，颓云髻。
　　第五星中名刚神宫，宫中有帝君，变体易景。斗中大女，着朱锦，帔紫青飞裙，颓云髻。
　　第六星中名纪明宫，宫中有帝君，隐边散散。斗中中女，着朱锦，帔青绣飞裙，颓云髻。
　　第七星中名关会宫，宫中有帝君，分景万形。斗中少女，着丹锦，帔青华羽裙，颓云髻。
　　第八星中名帝席宫，宫中有帝君，化日月水火。斗中高皇左夫人，着紫锦，帔绣羽飞丹裙，颓云髻。
　　第九星中名上尊宫，宫中有帝君，化金石山河。斗中高皇右夫人，着绿锦，帔翠羽华裙，颓云髻。
　　右出《洞真九真中经》
　　九星夫人冠服
　　第一天枢星，其星则号魁精玄上真皇夫人，头作飞云华颓之髻，衣紫黄青三色之裙。
　　第二天璇星，其星则号灵精上玄皇夫人，头作飞云华颓之髻，衣飞锦罗裙，凤文锦帔。
　　第三天机星，其星则号灵妃元皇夫人，头建晨婴宝冠，衣飞云明光锦裙。
　　第四天权星，其星则号上灵神妃华皇夫人，头建七称玉冠，衣绯罗凤文之裙。
　　第五玉衡星，其星则号北上金盖中皇夫人，头建紫晨飞华之冠，衣九色之裙。
　　第六闿阳星，其星则号安上晨华元皇夫人，头建玉晨进贤之冠，衣飞青羽裙。
　　第七摇光星，其星则号玉华灵皇夫人，头建飞华云颓之髻，衣七色夜光云锦之裙，九色锦帔。
　　第八洞明星，则号常阳大明常皇夫人，头作飞云华颓之髻，衣飞罗文裙。
　　第九隐元星，则号空玄变灵上皇夫人，头建飞天七称玉冠，衣青文锦裙。
　　五星帝君冠服
　　东方岁星，阳元宫中真皇君，头建青玉冠，衣青羽飞裙。
　　南方荧惑星，洞阳宫中真皇君，头建朱精玉冠，衣绛羽飞衣。
　　西方太白星，素明宫中真皇君，头建金精玉冠，衣白羽飞衣。
　　北方辰星，玄斗宫中真皇君，头建玄精玉冠，衣玄羽飞衣。
　　中央镇星，上枢宫中真皇君，头建黄精玉冠，衣黄羽飞衣。
　　五星夫人冠服
　　东方阳元宫，中有真皇帝君皇夫人，衣青锦，帔绿羽飞裙，颓云髻。
　　南方洞阳宫，中有真皇帝君皇夫人，衣丹锦，帔丹羽飞裙，颓云髻。
　　西方素明宫，中有真皇帝君皇夫人，衣素锦，帔紫羽飞裙，颓云髻。
　　北方玄斗宫，中有真皇帝君皇夫人，衣玄锦，帔翠羽飞裙，颓云髻。
　　中央上枢宫，中有真皇帝君皇夫人，衣黄锦，帔黄羽飞裙，颓云髻。
　　右出《洞真回元九道飞行羽经》
　　五帝冠服
　　东方青帝君，头建九元通天冠，衣青锦，帔碧锦飞裙，佩太上九气命灵之章，带翠羽文灵之绶。
　　南方赤帝君，头建三气玄梁宝冠，衣绯云锦袍丹文之裙，佩南极制阳之符，带朱宫八光之剑。
　　西方白帝君，头建七气明光宝冠，衣白锦云光之袍，素锦飞裙，佩素灵之绶，龙渊漫延之剑。
　　北方黑帝君，头建五气黑晨之冠，衣黑锦之袍，五色飞裙，佩七元流铃，带文身通神之剑。
　　中央黄帝君，头建黄晨通天玉冠，衣黄锦之袍，玄黄飞云锦裙，佩黄神越无之策，带灵飞紫绶。
　　五岳君冠服
　　东岳泰山君，头建三宝九光夜冠，衣青羽章，披九色斑裘，带上皇命神之传。
　　南岳衡山君，头建八朗宝光玉冠，衣赤锦飞裙，披神光绯文之裘，带封灵制魔之章。
　　西岳华山君，头建六丁通神飞冠，衣白锦飞裙，披素锦之裘，带受灵素绶。
　　北岳恒山君，头建五气宝晨玉冠，衣黑锦飞裙，披玄文明光之裘，带文灵紫绶。
　　中岳嵩山君，头建中元黄晨玉冠，衣黄锦飞裙，披玄黄文裘，带黄神中皇之章。
　　四海神王冠服
　　东海水帝神王，头建大晨宝明之冠，衣青文翠羽飞裙，七色狮子虎头鞶囊。
　　南海水帝神王，头建大晨宝明之冠，衣赤锦文裙，带交灵紫绶九色鞶囊。
　　西海水帝神王，头建大晨宝明之冠，衣素锦飞裙，带素灵命神之章，九色狮子虎头鞶囊，乘素霞飞舆。
　　北海水帝神王，头建大晨宝明之冠，衣黑锦飞裙，带豁落七元五色虎头鞶囊。
　　右出《洞真五帝内真经》
　　魔王冠服
　　大魔王，衣玄文之裘，头戴横天之冠，腰带龙头之剑。
　　东方青帝大魔王，头戴横天之冠，衣青羽之裘，腰带青绶虎头鞶囊，或着绛章单衣，或化为青赤二色之光。
　　西方白帝大魔王，头戴横天素冠，衣白羽之裘，腰带素灵之绶，五色虎头鞶囊，或着皂纨单衣，或化为老妪，巾白巾，手持板，或化为紫苍二色之光。
　　南方赤帝大魔王，头戴横天朱冠，衣赤珊之裘，腰带丹灵之绶，虎头鞶囊，或着罗黄之衣，或为人头鸟身如凤凰，或化为黑黄二色之光。
　　北方黑帝大魔王，头戴横天黑冠，衣黑羽之裘，腰带黑灵之绶，虎头鞶囊，或着青纱单衣，或为人身蛇头，或为青白二色之光。
　　西北方皓帝大魔王，头戴横天紫冠，衣紫羽之裘，腰带紫绶虎头鞶囊，或着白纱单衣，或为女子，作飞云髻，手执金杖，或化为紫白二色之光。
　　东南方吴帝大魔王，头戴横天黄冠，衣黄羽之裘，腰带黄绶虎头鞶囊，或着紫纱单衣，或为人头蛇身，口衔素绶，或化为苍绿二色之光。
　　东北方苍帝大魔王，头戴横天青冠，衣青羽之裘，腰带青绶虎头鞶囊，或着绿纱单衣，或为龙头人身，手执节，或化为火精。
　　西南方黄帝大魔王，头戴横天绿冠，衣绿羽之裘，腰带绿绶虎头鞶囊，或着黄纱单衣，或为一人九头，手执金戟，或为紫绛二色之光。
　　右出《洞真玉清隐书》
　　无上秘要卷之十八竟
　　无上秘要卷之十九
　　天中真仪驾品
　　众真仪贫
　　行玉情之顶出则诸天侍轩，给玉童玉女各三千人，建三七色节，驾紫云飞軿，十二琼轮，前导凤歌，后从天钧，玉六清师启路，飞龙作翼辕，位准高仙，列图玉清。
　　行上清之道，出则五帝侍卫，给玉童玉女各州千，五百人，建紫毛之节，驾飞云丹舆，前吹凤鸣后奏天钧，玄龙启道，五帝参轩，位准上清，左右公卿。
　　行太清之道，出则五帝侍卫，给玉童玉女各八百人，建五色之节，驾龙舆州飞烟，前啸九凤，后吹八鸾，白虬启道，太极参轩。
　　右出《洞真八素经》
　　真皇所乘三素之舆，左御绛鸾，右辔乌。中央黄老君驾郁华飞龙，乘三素之云。
　　右出《洞真九真中经》
　　元始天王与改生共乘碧霞九灵流景云舆、上登太空琼台骞灵紫殿黄华英房。
　　右出《洞真变化七十四方经》
　　元始天王与太帝君共乘碧霞流飙紫辇，上登九玄之崖，无色之端，徘徊洞天，逍遥无极，流眄纵体，适意浮轮。
　　右出《洞真太极金书上经》
　　上清九天玄神八圣，游於空云，足超灵堂，景浮气澄，大宴太玄，玉帝戏参九凤龙车玉舆，乘九色飞云，从十二龙驾，仙官玉女各二十四人。又八鸾白鹄，九凤齐鸣，飞云陈九色之节，十绝华幡，三天宝盖，九天乘骑，飞游虚空，径造五岳名山。
　　右出《洞真龟山元箓经》
　　高圣太上大道君，乘碧霞九灵八景流云之舆，从飞仙羽盖，桑林千真紫虚之童三十万人，显盖九霞，回天倾光，天丁前驱，六师属天，奔雷扬精，四明扶轮，九灵启路，五老通津，飞旌琼涂，流眄高清，上谐九层，七映朱宫。
　　右出《洞真灵书紫文上经》
　　元阳元皇玉帝君，时乘碧霞，九凤飞举，琼轮羽盖，从桑林千真万乘亿骑飞行。
　　九天丈人，时乘飞凤玄龙，游於白水，涉明空山之上。
　　右出《洞真青要紫书金根经》
　　青精君，常乘羽逸之车，携玄景之童，登紫空之山。
　　玉华三元君，乘神回之车，登云飙之宫，入流逸之房。
　　太极元君，乘凌羽之车，上宴上清，执震灵之符，召万魔之王。
　　九气丈人，时乘晨回之风，登荡滞神山。
　　八皇老人，时乘广琅之车，把凤羽之节，登华便之山，入大老之室。
　　青童君，乘玉雕之軿，御圆珠之气，登云波之山，入东华之室。
　　九老仙皇太帝君，乘合羽之车，上登扶桑之杪，会九老之京，万仙受事。
　　万华先生，时乘三素之景羽明之軿，北登高元之岳，宴寝万华之室。
　　司禁真伯上帝王君，时乘日月之軿，上登重汉之山，入宴羽景之堂，濯缨帝川之池，会仙绝空之宫。
　　右出《洞真大洞玉经》
　　上圣太上大道君、高上玉帝、十方至真，并乘五色琼轮，琅举碧辇，九色玄龙十绝羽盖，三素流云。
　　诸天大圣、妙行真人，皆乘碧霞九灵，流景飞云，玉舆神霞，焕烂流眄，太元五帝神仙、桑林千真玉真、啸命十方天众，上诣上清紫微上宫，建天宝羽服，诣元始天尊，金阙之下请受元始灵宝赤书五篇真文。
　　右出《洞玄赤书经》
　　太上大道君，以上皇元年九月十日西游玉国龙崛山中，与太真真王夫人共座一嵎，华林之下，时有元始天尊忽乘碧霞绿舆，二素飞云，神仙羽盖，三十二天上帝，玉真飞仙玉女，十亿万人，建九色之节，十绝灵幡，散华烧香，浮空而来，前导凤歌，后从天钧，狮子白鹄啸歌邕邕，五老启途，太极参轩，众真并降於龙崛山中。
　　右出《洞真金箓简文真一经》
　　上皇元年九月二日，后圣李君出游西河，历观八方，值元始天王乘八景玉舆，驾九色玄龙，三素飞云，导从群仙，手把华幡，浮空而来，同会西河之上。
　　右出《洞玄二十四生图》
　　三十六土皇仪驾
　　第一垒四音土皇，常以立春之日，乘青龙之车，执青色之麾，从青帝胡老之官，巨兽之骑九千人，上诣郁单无量天，奏地仙得道上学之人言名於四天之王。
　　第二垒四音土皇，常以春分日，乘黄碧二色之云，十二玄龟，执神皇九光之策，从青帝胡老之官，飞行甲骑八千人，上诣上上禅善无量寿天，奏地仙得道上学之人言名於四天之王。
　　第三垒四音土皇，常以立夏之日，乘绛霞之云，十二凤凰，执五色之节，从越老之官，飞行武骑八千人，上诣须延天，奏地仙得道上学之人言名於四天之王。
　　第四垒四音土皇，常以夏至之日，乘绛霞云舆，十二朱鸟执命魔之幡，从越老仙官飞行武骑八千人，上诣寂然天，奏地仙得道上学之人言名於四天之王。
　　第五垒四音土皇，常以立秋之日，乘素云之舆，十二白虎执命灵九元之章，从玄老仙官飞天雷骑六千人，上诣不骄乐天，奏地仙得道上学之人言名於四天之王。
　　第六垒四音土皇，常以秋分之日，乘素云飞舆，十二白虎，执九色制神之幡，从玄老仙官飞天虎骑六千人，上诣化应声天，奏地仙得道上学之人言名於四天之王。□
　　第七垒四音土皇，常以立冬之日，乘黑云飞舆，二十四玄龙执五色命魔灵幡，从羌老仙官腾天之骑五千人，上诣梵宝天，奏地仙得道上学之人言名於四天之王。
　　第八垒四音土皇，常以冬至之日，乘黑云飞舆，五色飞鳞执九色之节，从羌老仙官腾天之骑五千人，上诣梵摩迦夷天，奏地仙得道上学之人言名於四天之王。
　　第九垒之地极下洞渊洞源纲维天下制使不落九垒土皇，常以三月一日、六月二日、九月三日、十二月四日，一年四过，乘五色云舆，九色飞龙执中元命神之章，从伧老仙官耀天羽骑万二千人，上诣波梨答和天，奏九地学道得仙之人言名於四天之王。
　　右出《洞真外国放品经》
　　十方神王仪驾
　　东方无极飞天神王，
　　南方无极飞天神王，
　　西方无极飞天神王，
　　北方无极飞天神王，
　　东北无极飞天神王，
　　东南无极飞天神王，
　　西南无极飞天神王，
　　西北无极飞天神王，
　　上方无极飞天神王，
　　下方无极飞天神王。
　　右十方至真飞天神王，并乘飞云，
　　丹舆绿辇，羽盖琼轮，参驾朱凤，五色玄龙，建九色之节，十绝灵幡，前啸九凤齐唱，后吹八鸾同鸣，五老启途，群仙翼辕，亿乘万骑浮空而行。
　　右出《洞玄无量度人经》
　　八方消魔大王仪驾
　　北台金玄洞微玉清消魔大王，时乘碧霞九色流灵飞舆紫盖，从桑林千真，上升太虚，游宴玉清，大魔王常乘羽轮之车，飞行云中。
　　东方青帝消魔大王，常以春分之日，驾乘青轮羽车，飞行云中，游宴五岳。
　　南方赤帝消魔大王，常以夏至之日，驾乘赤轮羽车，飞行云中，游宴五岳。
　　西方白帝消魔大王，常以立秋之日，驾乘白轮羽车，飞行云中，游宴五岳。
　　北方黑帝消魔大王，常以冬至之日，驾乘黑轮羽车，飞行云中，游宴五岳。
　　西北方皓帝消魔大王，常以立冬之日，驾乘紫轮羽车，飞行云中，游宴五岳。
　　东南方吴帝消魔大王，常以立夏之日，驾乘黄轮羽车，飞行云中，游
　　宴五岳。
　　东北方苍帝消魔大王，常以立春之日，驾乘苍轮羽车，飞行云中，游
　　宴五岳。
　　西南方皇帝消魔大王，常以秋分之日，驾乘绿轮羽车，飞行云中，游
　　宴五岳。
　　右出《洞真金玄羽章玉清隐书》
　　五岳帝君仪驾
　　东岳太山君，常以春分日，乘青霞飞舆，九色苍龙，奏真仙名录，上言高上帝君。
　　南岳衡山君，常以夏至日，乘赤霞飞轮，奏真仙名录，上言高上帝君。
　　西岳华山君，常以秋分日，乘素霞飞轮，奏真仙名录，上言高上帝君。
　　北岳恒山君，常以冬至日，乘黑霞飞轮，奏真仙名录，上言高上帝君。
　　中岳嵩山君，常以三月、六月、九月、十二月戊辰、戊戌、己丑、己未之日，乘黄霞飞轮，奏真仙名录，上言高上帝君。
　　右出《洞真九赤斑符五帝内真经》
　　五老君仪驾
　　东方安宝华林青灵始老，号曰苍帝，驾苍龙，建鸨旗。
　　南方梵宝昌阳丹灵真老，号曰赤帝，驾丹龙，建朱旗。
　　中央玉宝元灵元老，号曰黄帝，驾黄龙，建黄旗。
　　西方七宝金门皓灵皇老，号曰白帝，驾白龙，建素旗。
　　北方洞阴朔单郁绝五灵玄老，号曰黑帝，驾玄龙，建皂旗。
　　右出《洞玄元始五老赤书经》
　　五方帝仪驾
　　东方灵威仰，号曰苍帝，其神甲乙，服色尚青，驾苍龙，建鸨旗。
　　南方赤飘弩，号曰赤帝，其神丙丁，服色尚赤，驾赤龙，建朱旗。
　　中央含枢纽，号曰黄帝，其神戊己，服色尚黄，驾黄龙，建黄旗。
　　西方耀魄宝，号曰白帝，其神庚辛服色尚白，驾白龙，建素旗。
　　北方隐侯局，号曰黑帝，其神壬癸，服色尚黑，驾黑龙，建皂旗。
　　右出《洞玄五符经》
　　四海神王仪驾
　　东海水帝神王，常以立春春分之日，乘碧辇飞龙，上诣高皇玉帝，削罪简，注仙录，列言上帝之前。
　　南海水帝神王，常以立夏夏至之日，乘蛟龙飞行云轮，上诣高皇玉帝，削罪简，注仙录，列奏玉帝之前。
　　西海水帝神王，常以立秋秋分之日，乘素霞飞舆，上诣高皇玉帝，削罪简，注仙录，列奏玉帝之前。
　　北海水帝神王，常以立冬冬至之日，乘黑霞飞舆，上诣高皇玉帝，削罪简，注玉篇，列言上清玉皇帝前。
　　右出《洞真飞行羽经》
　　无上秘要卷之十九竟
　　无上秘要卷之二十
　　仙歌品
　　灵纲落天纪，九斗翠玉虚，紫盖重霄岭，玄精明八嵎，
　　上有九晨宾，吟咏隐羽书，飞步遨北汉，长龄天地居。
　　抗辔玄羽台，飞行九元所，洞灵深幽邃，云纲垂空举，
　　下有采真士，仰招玉晨旅，三周阳明上，九回入洞野，
　　高步登帝尊，长歌龙飞语。
　　玉霄映北朔，琼条翠隐阿，空生九灵台，焕精曜太霞，
　　天关运重冥，劫会屡经过，乘我羽行驾，飞步织女河，
　　保灵空常化，永忘天地多。
　　此三章出玉清上宫，九阳玉章、九华玉女皆恒歌诵之於华晨之上，和形魂之交畅，启灵真於幽关。凡修飞步七元，行九星之道，无此歌章，皆不得妄上天纲，足蹑玄斗。
　　右出《洞真回元九道经》
　　元始天王授南极司命君上清变化七十四方於云房之内，时三元监真上元无英帝君歌上元洞门变真内章之曲，其辞曰：
　　三素流五云，宛转九领阿，朱灵启碧室，金晖焕东霞，
　　三晨朗太虚，上清郁嵯峨，琼门缠曲宇，飞层互参差，
　　森此万帝宫，真真各有家，元气本玄一，一变奚孰多，
　　结号周百图，鲦化生根牙，散灵九度外，饰容非朝华，
　　固此万劫庭，结秀亿椿柯，南极启冥畴，妙挺拔世罗，
　　冒禁不容隐，轻蕴当柰何。
　　中元黄老帝君，歌中元洞化内真章曲曰：
　　落落三真布，分流九灵气，玉虚列八座，轮化无轨逮，
　　结号万帝纵，运生有无际，琼宫森太霞，金向洞幽蔼，
　　玉台霄上立，流精曜紫盖，皇人据灵墟，飞层茂霞太，
　　含真三丹府，散灵九员外，气变无端绪，鲦忽应灵会，
　　谁能测冥化，回容反老艾，南极袭冥凤，故使结中带。
　　下元白元帝君，歌下元洞虚化真章曲曰：
　　嵯峨太霞阙，金门缠九重，丹晖曜琼天，飞霄郁玄穹，
　　神变无迹庭，真号有本踪，散气九灵户，分为万帝宫，
　　帝帝各有乡，真真各有方，寂寂生霞上，翳翳太虚中，
　　轮转自有运，万劫乃一终，洞化丹灵窟，寥寥九玄通，
　　冥思携寂室，八景可飞空，盘回变化乡，妙哉元始公，
　　南极苦心发，故能回神峰，眇眇蹑景迁，遂起万仙宗。
　　右出《洞真变化七十四方经》
　　高圣玉帝命上宫玉女徐法容、萧惠忠、田四非、李云门等弹云钧之璈，合声齐唱，歌大洞高清玄诫之章，三涂五苦之诗，其辞曰：
　　大洞总三伦，元化有无形。寂若无根教，萧曹有威灵。
　　哀哉三涂中，忧苦从是生。至学顺兹戒，精善穷劫龄。
　　劫尽化生天，身与日月并。愚痴随世好，浮学以自荣。
　　宣化无纲纪，轻漏天宝经。目科入死门，四极结尔名。
　　魂神履九难，五苦长尔婴。食火践刀山，艰辛无暂宁。
　　叹此祸福原，悠悠中甚明。
　　高上遗严诫，祸福令人叹。仙道本由运，冥中亦已判。
　　无运亦不启，既悟长苦最。若能崇玄科，自然超霄汉。
　　苟贪忧狱累，何为强敖玩。居罪结四明，死魂履九难。
　　流曳五苦庭，三涂结不散。沉灵九幽下，万劫无待旦。
　　悲此元始教，能不使人惋。寥寥九玄上，翳翳初化始。
　　无形亦无影，无深亦无测。二仪启运彰，结气以成滓。
　　三晨朗元室，五九有纲纪。祸福由人生，善恶竟孰在。
　　若能悟玄教，超然凌高起。苟执伐命斧，积衅盈心地。
　　沉罪结四明，宿罚良有已。生身负风刀，五苦无穷解。
　　七祖填幽夜，万劫方一纪。流连三涂中，未悟有生死。
　　右出《洞真四极明科》
　　阳歌九章
　　控景飙玄阶，澄真宴紫清。丹袂挥圆霄，龙帔登大明。
　　解驾高空外，四老过锦軿。万仙朝帝房，香烟乘虚生。
　　瑶台列元人，金书期玉庭。佛升天上寝，携华焕秀灵。
　　体穷无算期，神济亿运宁。流浪引明曜，方与日待倾。
　　流风驾八軿，乘欻眄九垂。倾旗灵绝上，霞峰带天弥。
　　手携西皇真，玉晨为我师。仰噏琼珠华，乃觉明关开。
　　虎裙玉堂内，眇与两景飞。
　　结驾出九玄，金房萧寥闲。龙軿乘三云。神风扇飞烟。
　　濯浪织女河，携宴高元真。并罗景曜舞，常为空中宾。
　　徘徊二无际，内观自缠绵。灵运九霞外，永保亿万椿。
　　夕宿西华堂，朝朝扶桑公。寥朗眄太虚，神涂无圆方。
　　紫辔总五云，披霄蹑灵风。回軿窈窕丘，龙轩启真皇。
　　左录广晖贤，右命四海童。灵凤唱金箫，神虎罗天锺。
　　常与玄景元，逍遥晨霞中。
　　腾旗扇广寒，摇荡魁晨宫。紫曜流景跃，九霞蔼太空。
　　朝入希林宇，夕宴丹微房。三气合飞甍，重枢运神风。
　　歌唱消魔篇，四座吟灵章。栖镇宴椿外，宅形万劫中。
　　嗷嘈太微观，嶒九玄所。中有执寂贤，洞箫静冥处。
　　西有六领师，寻晖与晓语。来非皇人宾，去非飞仙侣。
　　我超腾羽盖，徘徊清泠渚。豁虚八极上，高烟凌景举。
　　控飙适三天，长宴玄房永。北辰结朱馆，疑峙九虚岭。
　　飞驾侍霞峰，龙裙拂高景。八风扬锦輁，六气发玉井。
　　晖赫圆轮焕，五霄翳耀炅。栖憩无终劫，虚辔岂暇静。
　　策驾玄中漠，辔素抉希林。妙微混沌遘，长扇回五烟。
　　八景停玉轮，清轩览明真。左蹑飞行游，右顾凌八天。
　　洞豁登协晨，仰携皇中人。至畅玄理会，灵妙体神珍。
　　朝宴南华门，夕拜玉晨庭。眇眇寂中驾，八景扇云軿。
　　玄台结九霞，丹排落翠精。隐芝罗幽阶，凤脑曜五城。
　　三元轩绿旗，终风扬威明。上延空中仙，摄我朱火铃。
　　十绝命万魔，永保顺气生。
　　真人歌章，太上四华宫中，及玄关瑶台阆风玄丘房中，神童神女所歌者，亦以下教当得道之人，应为仙者使闻咏之。
　　阴歌六章
　　飞飙沬玄涛，沧浪始晖崖。连波嵥岳岑，渊澜迈九垂。
　　超濯溺津际，容与天刃溪。飞浪乘扶摇，云水洒玄梯。
　　泛然上华童，晨游四方台。回景太玄妃，携带结缠弥。
　　应运乃高会，相命促中期。万劫为一契，千椿未始离。
　　命驾出三玄，流零飞云汉。宾皇大和庭，郁仪清虚观。
　　结璘绝烟际，寻晖七虚焕。素敖凌紫天，洞游无名馆。
　　龙旗回琼轮，四朗应景散。聊且期时通，温之至道旦。
　　二玄绝崿嵥，玉台奇浪粲。九气缠隐芝，万龄结翘蔓。
　　寥寥太素景，灵晖曜晨汉。足步二玄间，仰携圆精运。
　　玉丹享神真，年与无亿算。时翳九灵室，动周二度变。
　　晨宴景阳宫，攀晖德所锺。徘徊重玄巅，翻翻降飞龙。
　　齐骧八落外，高步阊阖房。散风生丹室，云合窈窕中。
　　逸域研标子，炼素潜太空。长绵中有景，龙烟带山容。
　　空绝广寒宅，至灵道妙同。积静玄八豁，素阿蒙长通。
　　我登阳寥内，虚飙驾神风。云台曜北玄，龙泉邃幽岭。
　　玉津回冥涧，白华空洞顶。咀嚼龙房气，神胎九天永。
　　高玄定金书，二曜披霄颖。凝驾太漠内，寥寥适长静。
　　西玄郁绝根，高晖拂耀明。眇眇流霞澄，育光披浩清。
　　房素重离裹，安妙寄兰生。命驾飞八景，扇集回南倾。
　　凌厉阳明上，虎啸八极城。万里何云遐，暂超不稽灵。
　　高会有妙娱，端驾讲所精。至道深朗豁，智来温慧经。
　　太上真人八素灵阴三和歌曲六章，以调紫皇玉妃玄钧琼笙，安节之音矣。
　　右阴歌阳歌，凡有一十五章，太上玉晨大道君，命太素真人、中华公子、太极紫阳公路虚成造以唱八素之真，能恒讽咏者，使人精魂合乐，五神谐和，万邪不侵。
　　此歌曲之美，是太极紫阳公阳歌九章，以曜九晨之道，阴歌六章以利六气之精。咏之者凝三神，有之者除不祥。
　　右出《太上真人八素阳歌九章》
　　正一真人告赵升曰：九天帝王命素女阴歌九章，以和阳歌，学士行道诵咏之。
　　东游蓬岳标，西之九河津。飞梵承虚上，振声光于天。
　　栖憩华林际，何忧不长年。北游遨海岛，南适登林墟。
　　重萌郁以赫，朱凤引鸣雏。既忘荣耀契，何不宝仙居。
　　阴歌悲且吟，讽咏高仙子。放浪嵩岳峰，起虚登霄裹。
　　咏歌八音停，扬妙随风起。徘徊清林中，仙贤相携诗。
　　清肃八音咏，微风梵皇灵。闲夜动哀唱，双阴交来鸣。
　　织妇吐归吟，凄切感思生。自非高仙子，何由保贤真。
　　眇眇灵霄林，仙飞升玄圃。九五难常居，八音何足慕。
　　宫商五弦悲，须得九阳顾。始听孤魂悲，未乐幽玄户。
　　玄梵飞虚上，璨璨引高灵。但患无志契，不患心不精。
　　既入空洞室，何忧道不成。峨峨皇极观，赫赫琼林房。
　　流来飞霞照，双双表玉容。飞凤衔素籍，高唱怡元功。
　　游景扬梵气，飞歌停玉真。零阴歌诵妙，西曲入二便。
　　阳歌阴来和，双舞何翩翩。当写荣耀旅，高仙结我亲。
　　逍遥游何境，出入众妙门。玉京洒慈泽，金阙布洪恩。
　　相随龟山馆，歌笑扶桑林。长栖太一宇，归命礼三尊。
　　右出《三皇经》
　　龙旗舞太虚，飞轮五岳阿。所在皆逍遥，有感兴冥歌。
　　无待愈有待，相遇故得和。沧浪奚足辽，玄井不为多。
　　郁绝寻步间，俱会四海罗。岂若绝明外，三劫方一过。
　　驾欻发西华，无待有待间。或眄五岳峰，或跃天河津。
　　释轮寻虚舟，所在皆缠绵。芥子忽万顷，中有蓬莱山。
　　小大固无殊，远近同一缘彼作有待来，我作无待观。
　　九华安妃歌按《真诰》，前首中候夫人歌
　　无待太无中，有待大有际。小大同一波，远近齐一会。
　　鸣弦玄霄巅，金箫运八气。奚不酣灵酒，眄目娱九裔。
　　有无得玄运，二待亦相盖。
　　方诸青童君歌此太虚南岳真人歌
　　控飙扇太虚，八景飞高清。仰浮紫晨外，俯看绝落冥。
　　玄心空洞间，上下弗流停。无待两际中，有待无所营。
　　体无则能死，体有则摄生。东宾会高唱，二待奚足争。
　　中侯夫人歌此紫元夫人歌
　　玄感妙象外，和声理自招。灵云蔚紫晨，兰风扇绿轺。
　　上真宴琼台，邈为地仙标。所期贵远迈，故能秀颖翘。
　　玩彼八素翰，道成初不辽。人事胡可豫，使尔形气消。
　　南岳夫人歌
　　右出《真迹经》
　　四真人降南岳夫人，於是太极真人乃发扇空之歌，其辞曰：
　　丹明焕上清，八风鼓太霞。回我神霄辇，遂造玉岭阿。
　　咄嗟天地外，九围皆吾家。上采日中精，下饮黄月华。
　　灵观空无中，鹏路无闲邪。顾见魏贤安，浊气伤尔和。
　　懃研玄中思，道成更相过。
　　次方诸青童又歌曰：
　　太霞扇神晖，九气无常形。玄辔飞霄外，八景乘高清。
　　手把玉皇袂，携我晨中生。眄观七曜房，朗朗亦冥冥。
　　超哉魏氏子，有心复有情。玄挺自嘉会，金书东华名。
　　贤安密所研，相期阳洛洴。
　　次扶桑神王又歌曰：
　　晨启太帝堂，越超匏瓜水。碧海飞翠波，连岑亦岳峙。
　　浮轮云涛际，九龙同辔起。虎旗郁霞津，灵风幡然理。
　　华存久乐道，遂致高神拟。拔徙三缘外，感会乃方始。
　　相期阳洛宫，道成携魏子。
　　次清虚真人又歌曰：
　　驾欻控清虚，徘徊西华馆。琼轮既晨杪，虎旗遂烟散。
　　惠风振丹旌，明烛朗八焕。解襟墉房裹，神铃鸣倩璨。
　　栖景若林柯，九弦玄中弹。遗我积世忧，释此千年叹。
　　怡盼无极已，终夜复待旦。
　　。又歌曰：
　　紫霞舞玄空，神风无纲岭。欻然满九区，晃尔豁虚静。
　　八窗无常朗，有冥亦有炯。洞观三丹田，寂寂生形影。
　　凝神泥丸内，紫房何蔚炳。太帝命我来，有似应神挺。
　　相遇女弟女，云姿车铄整。愧夫郢石运，益彼自然颖。
　　葱密摄生道，泄替结灾眚。灵期自有时，携袂乃俱骋。
　　於是夫人受锡事毕，王母及金阙圣君、南极元君、后九微元君、龟山王母、三元夫人冯双、礼朱、紫阳、左仙公石路成、太极高仙伯延盖、公子等，尔乃灵酣终日，讲寂研无，上真徊景，羽盖参差，各命侍女陈曲成之钧，金石扬响，众声纷乱，凤吹回风，鸾吟琳振，九云合节，八音零璨，於是白王母徘徊起立，折腰俯唱，锦袂摄霄，云裙乘空，流铃焕射，衽带琳琅，左佩龙书，右带虎章，澄形容，放窈窕，四畅徐乃击节而歌曰：
　　驾我八景舆，欻然入玉清。龙裙拂霄汉，虎旗摄朱兵。
　　逍遥玄津际，万流无暂停。哀此去留会，劫尽天地倾。
　　当寻无中景，不死亦不生。体彼自然道，寂观合太冥。
　　南岳挺真干，玉映曜颖精。有任靡其事，虚自心受灵。
　　嘉会绛阿内，相与乐未央。三元夫人冯双、礼珠、紫阳弹云傲而答歌曰：
　　玉清出九天，神馆飞霞外。霄台焕嵯峨，灵夏秀翳蔚。五云兴翠华，八风扇绿气。仰吟消魔咏，俯研智与慧。万真启晨景，唱期绛房会。挺颖德音子，神映乃高拂。天岳凌空构，洞台深幽邃。游海悟井隘，履真觉世秽。舞轮宴重室，筌鱼自然废。回我大椿罗，长谢朝生世。
　　右出《道迹经》
　　高圣帝君，以九玄建气之始，空灵分判，上登九层七映朱宫，徘徊明霞之上，萧条九空之中，西妃击节，天女罗
　　铮，龙啸虎吹，鸾舞凤鸣，四真合唱，八音齐声，云璈激朗，倾骇三清。
　　右出《灵乐洞真七圣元纪经》
　　上清西华紫妃及西王母，乃各命侍女王廷贤于广晖等弹云琅之璈，又命侍女安德音范曲珠击昆明之缶，又命侍女左抱容韩龙宾吹凤鸾之箫，又命侍女赵运子李庆玉拊流金之石。
　　右出《大洞真经》
　　南极夫人曰：小方诸上仙人，常多吹九灵箫以自娱乐，能吹者闻四十里。箫有三十孔，竹长二三尺，九箫同唱，百兽抃舞，凤鸟来和箫声。
　　右出《真诰》
　　西王母为茅盈作乐，命侍女王上华弹八琅之璈，又命侍女董双成吹云和之笙，又命侍女石公子击昆庭之金，又命侍女许飞琼鼓震灵之璜，又命侍女琬绝青拊吾陵之石，又命侍女范成君拍洞阴之磬，又命侍女段安香作缠便之钧，於是众声彻合，灵音骇空，王母命侍女于善宾李龙孙歌玄云之曲，其辞曰：
　　大象虽云寥，我把九天户。披云泛八景，倏忽适下土。大帝唱扶宫，何悟风尘苦。太真王夫人，时自弹琴。琴有一弦而五音，并奏高朗，响激闻于数里，众乌皆聚集於岫室之间，徘徊飞翔，驱之不去，殆天人之乐，自然之妙音。
　　四真降南岳夫人静室，乃延引夫人，问以曲狭世间之业，女典之法，虽曰高神，无不该览，於是言宴粗悉，四真吟唱，太极真人乃先命北寒玉女宋德消弹九气之璈。
　　方诸青童又命东华玉女烟景珠，击西盈之锺。
　　扶桑旸谷神王又命云林玉女贾屈庭，吹凤唳之箫。清虚真人又命飞玄
　　玉女鲜于灵金，拊九合玉节。
　　右出《道迹经》
　　太上道君清斋持诫，於西那玉国郁察山浮罗之岳。
　　元始天尊乘八景玉舆，三素飞云，琼轮羽盖，五色华光，神风玄鼓，迥舞旖盖，琼林振响，玉支激籁，云歌空奏，凤鸣玄大，天钧洞响，众音乱会，神妃合唱，群仙容裔。又命西华金灵上宫飞玄玉女，景皇真人，弹五合之琴，景龙云璈，吹九凤之箫，鼓神州之笙，诸天各奏神龙伎乐，无鞅数众。
　　右出《洞玄空洞灵章》
　　无上秘要卷之二十竟
　　无上秘要卷之二十一
　　仙都宫室品
　　大罗天宫台，七宝玄台。
　　右在大罗天中玉京山上，大劫周时，三洞神经并在其中，灾所不及。通真房。
　　右皇崖，天中内音书於其内。
　　始阳台，
　　右阮乐天中内音书於其上。
　　上上天宫、灵都宫、元阳紫微台。
　　右在上上三天，五老尊神、诸天帝皇、妙行真人，岁六会於其上，集算天元，推校运度。
　　右出《洞玄经》
　　九天宫，大有宫。
　　右宫内有上清宝经三百卷，玉诀九千篇，符图七千章，秘於其所。
　　九宫，
　　右宫中有神，谓之天皇，九神各治一宫。
　　玄灵台、玉房。
　　右五老宝经及十二愿玄母，八简三十九章经，藏於其内。
　　金台、玉室、素灵房。
　　右《三九素语》玄丹上化，三真洞玄之道，藏於其内。
　　灵都宫、金房、曲室。
　　右太微天帝君秘心丹上仙文之所，元始五老又秘五篇真文於其内。
　　金台、玉室、九曲丹房。
　　右高上藏三元玉检，三元布经於其内。
　　五灵玉都、金华紫房。
　　右五老秘文藏於其内。
　　元鞅玄台。
　　右郁单无量天王治於其内。
　　玉国珠林、七宝琼台。
　　右上上禅善天王治於其内。
　　玉京灵都宫。
　　右须延天王治於其内。
　　朱宫琼台。
　　右寂然天王治於其内。
　　元映丹宫、九层玉台。
　　右不骄乐天王治於其内。
　　琼林宫、朱映房。
　　右化应天王治於其内。
　　七映宫。
　　右梵宝天王治於其内。
　　九玄玉城、紫琼玉台。。
　　右迦摩天王治於其内。
　　峻嶒玉京、大有妙宫、九曲房。
　　右波黎答和天王治於其内。
　　九层玉台。
　　右在九天天关之上，台上有上皇，太真高帝玉名，及后圣为真人簿录，太虚玉晨监典之内。
　　六层玉台。
　　右在九天天图之上台，上有金简玉札，及紫凤丹章十万篇，太上直玉郎典之。
　　三层玉台。
　　右在九天天关之上，台上有太清宝经三百卷，及真人学仙簿录简目，太帝监真玉司郎典之。
　　右出《洞真经》
　　九天玉阙。
　　右江由天中内音书於其内。
　　右出《洞玄经》
　　玉清宫、真阳宫。
　　右玉皇之所处。
　　太老寝堂。
　　右八皇老君时入此室。
　　会方宫。
　　右九老仙皇所处。
　　散华堂。
　　右四斗七晨道君治於其上。
　　瑶台、琼房。
　　右高上玉帝藏金玄羽章隐音於其内。
　　七映紫台。
　　右蹑步天纲空常内名藏於其内。
　　绮合台、龙山台、秀朗台、大晖。
　　右地皇上真之所游处。
　　三华房。
　　右阳安无君之所处。
　　玉清宫。
　　右高上玉帝元始天王太真之馆。
　　紫瑶宫、丹琼府。
　　右北玄高上虚皇君所居。
　　纳灵宫、化生府。
　　右南朱高上虚皇君所居。
　　光音宫、八坦府。
　　右西华高上虚皇君所居。
　　紫微宫、朱雀府。
　　右束明高上虚皇君所居。
　　金灵宫、凤啸府。
　　右中央中舍虚皇君所居。
　　凤生宫、洞光府。
　　右五灵上明混生高上君所居。
　　明范宫、辉华府。
　　右三元元上玄老虚皇元辰君所。
　　七瑶宫、北元府。
　　右玄寂元无上虚皇君所居。
　　郁林宫、八冥府。
　　右大明灵辉中真元上君所居。
　　云雾宫、霄上府。
　　右三元四极玄上元灵君所居。
　　洞霄宫、演真府。
　　右三元晨中黄景虚皇元台君所。
　　反香宫、风滞府。
　　右三元紫映晖神虚生真元胎君所居。
　　琼容宫、太丹府，
　　右青精上真内景君所居。
　　琼光宫、通灵府，
　　右太阳九气王贤元君所居。
　　右出《洞真经》
　　云宫
　　右玉隆天中内音书於其内。
　　阳台
　　右贾奕天中内音书於其上。
　　右出《洞玄经》
　　无上秘要卷之二十一竟
　　无上秘要卷之二十二
　　三界宫府品
　　上清宫、黄金殿、焕明台、嶒室。
　　右南极长生司命君当登上清，经于金他，进礼玉庭，遇见元始天王、高上玉皇、三天玉童，共处此殿室，得受七十四方二元玉检，检仙众文之所。
　　太空琼台、骞林紫殿、黄华英房。
　　右元始天王命五老上真、仙都左公出解形之道，三元布经，授南极长生司命君之所。
　　蕊珠日阙绾七映紫房。
　　右太上高圣玉晨道君所居。
　　瑶台、金房、玉室。
　　右元始天王藏白羽中林飞天九符於其内。
　　紫云屋、黄金殿、凤阙。
　　右青要帝君所居。
　　琳琅都、月上馆。
　　右元始天王出皇民谱录於其内。
　　六合紫房、
　　右太上秘三天正法於其内。
　　清微上馆。
　　右元始天王结飞玄之炁，以历颂三天之所。
　　洞真堂。
　　右元始天王太上高圣君说观身大诫之所。
　　七映房。
　　右太上大道君付仙都左公藏黄素之书於其内。
　　寒灵丹殿。
　　右元始天王下教命五老仙都出玉佩金珰宝经，以传高圣玉晨大道君之所。
　　九幽紫室。
　　右太上玉帝藏天书玉字十二玄歌之曲於其内。
　　广灵堂。
　　右太素三元君所处。
　　晨灯台。
　　右元始天王刻书紫微玄宫飞天检
　　文於其上。
　　凤台，琼房，曲室。
　　右五灵登室步虚保仙符在其内。
　　洞真殿，玉室，金华房。
　　右太微天帝君清斋於其内。
　　西华宫，
　　右诸学真人得受以素真经者，则未生之前已书名於此宫。
　　太玄上台，
　　右得受玉清隐书者，为於此台上皆有玉名。
　　南阳琼宫，
　　右南极上元君所居。
　　崖嶒之台，九曲之房。
　　右太真丈人太上大道君所居。
　　金洞素灵馆。
　　右九灵金母太素三元君所居。
　　会月宫。
　　右中黄太一上帝所居。
　　太素瑶台，玄云羽室。
　　右中央黄老君南极上元君藏高圣
　　八景玉箓於其内。
　　南极紫房。
　　右上相青童君藏七星移度经於其内。
　　玄台。
　　右曲素诀辞忧乐之曲出於其上。
　　九玄台，七宝琳房，明霞馆。
　　右太真云雾于清斋於其所。
　　东华方诸青宫有六门，门内周回三千里。
　　东门名青华玉门，主学仙簿录所经出入；
　　南门名神华玉门，主众真飞仙所经出入；
　　西门名玉洞门，主高上众真玉皇、三十九帝、二十四玉真、西龟王母所经出入；
　　北门名玉阴门，主真仙及始学者，紏犯退降所经出入；
　　东南门名天关门，主宿命因缘簿录得仙所由出入；
　　东北门名寒水门，主鬼爽转叙所经出入；
　　右六门内有三宫：一名方诸青宫，二名玉保青宫，三名玉华青宫。宫内各有宫殿琼房。
　　方诸青宫，
　　右上相青童君治於其内，宫中北殿上有玉架，架上有学仙簿录，及玄名年月日深浅金简玉札，有十万篇，领仙玉郎典之。
　　玉保青宫，
　　右玉保王上相大司马高晨师治於其内，宫中北殿上有金架，架上有金章凤玺，玉札丹青，羽盖，升仙法服给成真之人。又有学仙品目，进叙退降簿录，侍仙玉晨典之。
　　玉华青宫，
　　右东海青华小童治於其内，宫中东架，架上有宝经三百卷，玉诀九千篇，主学仙簿录应为真人者，授之，玉晨监仙侍郎典之。
　　金阙宫有四门，门内周回七千里。
　　东门名玉景金融门，高上玉清虚皇大真之宾所经出入。
　　南门名洞宾琼云门，主真人飞仙游宴八极，周行五岳，出入之所经。
　　西门名玄景玉宝门，主学仙受署真人进叙簿录，出入所经。
　　金墉台。
　　右元始天正刻书元始玄空飞天中书三元玉检文於其上。
　　凤生台，
　　右九天父母书太真金书九天上空居。隐文於其上。
　　三元玄台。
　　右经八千劫则三天九灵上微隐文一见於其上。
　　明真宫，灵晖府。
　　右太初九素金华景元君所居。
　　紫耀宫，七宝府。
　　右九皇上真司命君所居。
　　通妙宫，定微府。
　　右天皇上真玉华三元君所居。
　　天皇宫，玉虚府。
　　右太一上元禁君所居。
　　金华宫，紫生府。
　　右元虚皇房真晨君所居。
　　四明宫，八朗府。
　　右太极四真人元君所居。
　　华晨宫，魁元府。
　　右四斗中真玉晨散华君所居。
　　七灵宫，机玄府。
　　右辰中黄景元君所居。
　　金阙宫，玉真府。
　　右后圣太平李真天帝上景君所居。
　　无量宫，玄阙府。
　　右太虚后圣无影彭室真君所居。
　　太玄宫，玉堂府。
　　右太玄都九气丈人主仙君所居。
　　清虚宫，洞清府。
　　右上清八景老君所居。
　　方诸宫，青元府。
　　右高晨师王青童君所居。
　　清元宫，旸谷府。
　　右扶桑大帝九老仙皇君所居。
　　金灵宫，通气府。
　　右小有玉真万华先生主图玉君所居。
　　司空宫，仙都府。
　　右玄洲二十七真伯上帝司禁君所居。
　　玄洞宫，太生府。
　　右太元晨中君所居。
　　宝素宫，九玄府。
　　右龟山九灵真仙母所居。
　　常阳宫，九生府。
　　右上始少阳青帝君所居。
　　洞阳宫，朱陵府。
　　右通阳纳阴赤帝君所居。
　　金门宫，通光府。
　　右少阴西金白帝君所居。
　　广灵宫，北黄府。
　　右通阳太阳黑帝君所居。
　　黄元宫，高皇府。
　　右总灵高黄帝君所居。
　　太微灵都，琼宫，玉房。
　　右太上道君藏神虎真符於其内。
　　七映朱房，
　　右高圣太真玉帝藏上真宝符於其上。
　　金华室。
　　右太上大道君所居。
　　朱台，琼宫，玉京阙。
　　右太微天帝君所居。
　　九玄虚生台。
　　右太微天帝君所登。
　　北门名朔阴极云门，主真人犯非退降皇任学仙素简所经出入。
　　右四门门有两阙，金阙在左，玉阙在右，并高九千丈。
　　金阙以黄金为柱，刻金题众真飞仙之号；玉阙以青玉为柱，刻玉题上皇真人之号。他阙悉如此阙，上有九层金台，虚上玉晨领仙君所居。
　　金辉紫殿，琼房玉室。
　　右后圣金阙帝君所居。
　　青精宫，上华室。
　　右室中有青气自生，号为反香之烟，逆风三千里，而此香气犹彻闻。
　　西田夜台，
　　右太帝所居。
　　瑶台、丹灵云宫、九折洞室。
　　右上清总真主录南极长生司命君，藏七十四方三元玉检，检仙众文等经於其内。
　　九玄玉房，
　　右《大洞真经三十九章》秘於其上。
　　玉虚七映紫房，
　　右藏四极明科於其上。
　　玉晨宫，琼阙，七灵台，金晨华阙，太和殿，寥阳殿，药珠阐，长锦楼。
　　右玉晨道君所居。太微观，玉阙紫宫，
　　右太微天帝所居。
　　云飙宫，流逸房，
　　右玉华三元君所处。
　　琼琳宫室，
　　右玉华玉女所居。
　　紫碧玄台，
　　右在绝空之中，南极长生司命君
　　修道之日，得自然降授太霄琅书，琼文帝章等一十二法之所。
　　绝空宫，
　　右在五云之中，司禁真伯、上帝玉君会仙之所。
　　羽景堂，
　　右在太无之庭，司禁真伯上帝玉君时宴於此堂。
　　洞宫、峨媚宫，
　　右在太无天峨媚山，诸得真仙道者，名刊於此宫。
　　洞观堂，
　　右悬在太无之中，万华先生生时寝此堂。
　　晨辉宫，
　　右在玉虚天中，玉虚司命所处。
　　万华宫，
　　右在玉真天中，小有先生主图玉君之所治，又藏玉帝之宝经，玉清之隐书。
　　华景宫，
　　右在太初天中，宫内自生九素之气，气烟乱化，祥云九色，入其烟中者易貌，居其烟中者百变。
　　黄阙紫房，
　　右在昆仑天帝之所出入。
　　紫微宫，
　　右在北溟外，羽明野，玄陇山，紫微夫人之所居。
　　洞元三瑶宫，
　　右在委羽山，宁先生、金仙石公、晃夜童子之所居。
　　墉城金台、流精阙、光碧堂、琼华室。
　　紫翠丹房，
　　右在昆仑山，西王母治於其所。
　　墉台、墉宫、西瑶上台，
　　右在昆仑山上，西王母所居。
　　紫府宫，
　　右在青丘之左风山上，天真神仙玉女游观之所。
　　九灵馆、金丹流云宫、晖景室，
　　右在昆仑山，西王母及真仙女之所游处。
　　玉殿，
　　右在玄羽野西陇山，王乎三元君所居。
　　青琳宫，西华堂，丹微房，
　　右在白玉龟山上，西王母所居。
　　扶桑宫，明真殿，素林台，积霄房，
　　右在八渟山，太帝君所居。
　　丹阙黄房、云景阙、琳霄室、那拂台，
　　右在方诸东华山，青童君所居。
　　太丹宫，
　　右在勃阳丹海长离山上，保南极元君所居。
　　白山宫，
　　右在白水沙洲中山上，傅太素真君所居。
　　总真宫，
　　右在西城山上，宰王君所君。
　　紫桂宫，
　　右在玄洲，太上丈人所居。
　　云林宫，
　　右在东海沧浪山，右英王夫人所居。
　　方丈台，
　　右在东海方丈山，昭灵李夫人所居。
　　清灵宫，
　　右在西玄山，真人裴君所居。
　　紫阳宫，
　　右在葛衍山，真人周君所居。
　　金庭宫，
　　右在桐栢栖山，右弼王真人所居。
　　太元府、定录府、保命府，
　　右在句曲山，三茅君所居。
　　紫清宫，
　　右内傅妃，领东宫中候真夫人所居。
　　紫清上宫，
　　右九华真妃所居。
　　七宫，
　　右在神洲三山，其宫七变，朝化为金，中化为银，暮化为铜，夜化为光，或化为山，或化为水，或化为石。
　　右出《洞真经》及《道迹真迹经》
　　紫微上宫，
　　右在玄都西北玉京山，元始灵宝西北天大圣众至真尊神、无极大道上帝、真皇老人，常以月一日，会於其上，奉朝天帝，推校地上人鬼功过。
　　阴元台，
　　右在玄都北玉京山，元始灵宝北天大圣众至真尊神、无极大道太上老君，妙行真人，常以月八日会‘於其上，推校地上兆民簿录、年命算籍。
　　通阳青微宫，
　　右在玄都东北玉京山，元始灵宝东北天大圣，众至真尊神，妙行真人，无极大道太上，万度万生神皇，无上玄老元灵老君，常以月十四日会於其中，推校天下学道年月功过及鬼神之事。
　　青华玉陛宫，
　　右在玄都东玉京山，元始灵宝东天大圣、众至真尊神、太清玄无上三天无极大道、无上玄老太上老君、太上丈人、皇上老君、皇上丈人、青灵上真、天帝君、天帝丈人、百帝君、太帝丈人、九老仙都君、九炁丈人、百千万重道炁、千二百官君、太清玉陛下东极老人、青华大神上相司马青童君、金阙后圣帝君、真阳始青神人、灵宝九仙君等，青和玉女主仙，四部常以月十五月会於此宫，校定学仙人功过深浅。
　　洞灵丹台，
　　右在太玄都玉京山，元始灵宝东南天大圣、众至真尊神、无极大道南上老君、南极真人、太和玉女，常以月十八日会於此台，集校民人簿录，区别善恶。
　　洞灵元阳馆，
　　右在太玄都玉京山，元始灵宝南天大圣、众至真尊神、无极大道、南上赤帝、丹灵老子、太和玉女，长生可马、好生君、司命司录、南极度世君、万福君，常以月二十三日会於此馆，集校天民禄命长短。
　　朱宫，
　　右在太玄都玉京山，元始灵宝西南天大圣、众至真尊神，无极大道，天皇老人，南极元真君，洞阳大灵，常以月二十四日会於此宫，考校三官九府五岳北酆太山二十四狱罪刑簿目。
　　金阙七宝宫，
　　右在太玄都玉京山，元始灵宝西天大圣、众至真尊神、无极大道、西华金堂玉仙真母、金阙后圣、上相帝君、四极真人，常以月二十八日会於此宫，奉朝天真，推校日月星辰分度并得道人名。
　　黄房，
　　右在太玄都玉京山，元始灵宝下元天大圣、众至真尊神、无极大道、下元玄黄、洞渊洞灵、万仙五帝、西司真人，常以月二十九日每於其内，奉朝天真，算校五岳四渎、河海水帝、地灵鬼神之事。
　　七宝紫微宫，
　　右在太玄都玉京山，元始灵宝上天大圣、众至真尊神、无极大道、上下中央四面八方太上无为大道诸君，丈人众仙、天官大神等，常以月三十日会於其内，考召地上神祇，周行天下，司察善恶，功过轻重，列言上天。
　　云宫、黄房，
　　右元始天尊时闲居养素於此房内，七宝帏中。
　　玄都元阳七宝紫微宫，
　　右元始天尊恬神安漠、寂然无为、思念万兆之所。
　　上清太玄玉都、广寒丹殿，
　　右太上大道君，高上玉帝、十方至真等，至此宫内建天宝羽服，诣元始天尊，金阙之下，请受元始灵宝赤书五篇真文之所。
　　太空金台、玉宝殿、九光华房，
　　右元始天尊令引众真入於其内。
　　灵都紫微上宫，右元始天尊令太上道君众真等，视天音於金格，取俯仰於神王之所。
　　六合玄台，
　　右藏真一劝诫、法轮妙经於其内。
　　长乐舍，
　　右元始天尊说灵宝真文，出法度人之所。
　　南丹洞阳上馆，栢陵舍，
　　右太上道君请元始天尊智慧罪根之所。
　　金台、七宝紫阙，
　　右在锺山天帝治於其上。
　　玄都长楼，
　　右皇曾天中内音书於其上。
　　天西北玉阙，
　　右玉完天中内音书於其上。
　　金华上宫、北元玄阙，
　　右何童天中内音书於其上。
　　太极上宫，洞元台，
　　右平育天中内音书於其上。
　　融生台，紫阳馆，
　　右文举天中内音书於其上。
　　紫微台、北灵馆，
　　右七曜天中内音书於其上。
　　元始玄台、九夜台，
　　右越衡天中内音书於其上。
　　北斗玄台、南斗长生宫，
　　右太极蒙翳天中内音书於其上。
　　洞阳馆、南极上宫，
　　右赤明和阳天中内音书於其上。
　　玉京玄台、南极上元宫，
　　右玄明恭华天中内音书於其上。
　　龙泽山黄房室，
　　右耀明宗飘天中内音书於其上。
　　紫微上宫、寒灵窗，
　　右皇笳天中内音书於其上。
　　玉京九层台，
　　右堂耀天中内音书於其上。
　　南宫福堂，
　　右皇崖天中内音书於其上。
　　玄都紫房，
　　右极风天中内音书於其上。
　　南上朱陵阙，
　　右孝芒天中内音书於其上。
　　玄都九层长楼、北灵上馆，
　　右翁重天中内音书於其上。
　　明真台，
　　右江由天中内音书於其上。
　　紫微台、南阳台，
　　右阮乐天中内音书於其上。
　　玄都玉台，
　　右昙誓天中内音书於其上。
　　扶桑司灵馆，东井华林堂，
　　右元洞天中内音书於其上。
　　紫微长楼，
　　右禁上天中内音书於其上。
　　紫微大灵馆、南阳上宫紫台。
　　右梵度天中内音书於其上。
　　右出《洞玄经》
　　太极宫、委华玉堂，
　　右五灵真君之所处。
　　紫微玄琳殿，
　　右中央黄老君所居。
　　丹玕殿，
　　右金阙圣君所居。
　　太清宫、太素宫，
　　右太素君所居。
　　太和宫，
　　右太和君所居。
　　金华楼，
　　右仙真玉箓皆在楼中。
　　右出《洞真经》
　　天官宫
　　紫微宫、元黄太极左宫、洞白太极右宫，右天官三宫，宫有三府，府有一十二曹，并在元阳之上太空之中，自然之号，考官所治，普统上真。
　　地官宫
　　洞空清虚宫、南洞阳宫、北酆宫，
　　右地官三宫，宫有三府，府有一十四曹，并在山洞空玄之中，皆自然之号，考官所治，普统地上五岳四维、八极神仙真人神灵。
　　洞官宫、易迁馆、含真台，
　　右在洞天中，女人得道者所居。
　　童初府、萧闲堂，
　　右在洞天中处、男子之学者。
　　休明总灵洞宫、玄司重正宗虚宫，
　　统仙升灵希微宫、正真绍灵宛司天宫，
　　云楼玉纪明朗宫、崇虚赤映云曲宫，
　　右在酆都山洞中总领万神生死。
　　纣绝阴天宫，
　　右北帝君治於此，总主诸六天宫，凡人初死皆先诣此宫受事。
　　泰杀谅事宗天宫，
　　右西明公所治主杀鬼卒暴死亡所。
　　明晨耐犯武城天宫，
　　右南明公所治，主贤圣去世於此受事。
　　恬照罪气天宫，
　　右北斗君所治，主祸福吉凶、续命罪害，应生应死皆悉由之。
　　宗灵七非天宫，
　　右东明公所治，主在世事俗信道不笃死经於此。
　　敢司连宛屡天宫，
　　右北明公所治，主诸学道破戒不悔，假道希荣，托法贪利，或受正教而事邪俗，杀生淫祀，叛道入魔，或无所信顺，暗任肆心属於此。
　　水官宫
　　旸谷宫，一号青华方诸宫
　　清灵宫，一号南水会宫
　　北酆都宫，一号罗酆宫
　　右水官三宫，宫有三府，府有一十四曹，并在九江洞室，皆自然之号，考官所治，普统水府，一切神灵。
　　右出《洞玄经及真迹经》
　　无上秘要卷之二十二竟
　　无上秘要卷之二十三
　　真灵治所品
　　五老上真人，治於玉清天中玉根山。
　　三天神王，治於太清天中浮绝空山之上。
　　真晨仙君，治於元虚皇房。
　　四斗七晨道君，治於玉清天中散华台。
　　九老仙皇，处於扶桑之际，治在九老京。
　　太帝君，治於扶桑之杪会方之台。
　　小有先生主图玉君，治於玉真天万华宫。
　　右出《洞真大洞玉经》
　　北方有旬他罗之国，外有玄洲，四面是海，上有太玄都山，仙伯真公治所。
　　昆仑墉城，是西王母治所。
　　右出《洞真外国放品经》
　　上相青童君，治在方诸清宫之内，金殿琼房之裹。
　　玉保王上相大司马高晨师，治在玉保清宫。
　　东海青华小童，治在玉华清宫。
　　右出《上清青要紫书经》
　　太上无极虚皇大道君，治在玉京山七宝树。
　　右出《太上玉京山经》
　　玄中有三太空，即三官所治。上三官，太玄之上，玉虚太空之中；中三官，治上清太空；下三官，治於太极太空。九府在五岳玄虚洞室之中。善恶罪罚，莫不由於三官九府之司。
　　右出《洞真四极明科》
　　高上玉晨大道君，治於玄都九曲崚嶒凤台，结自然凤炁，以成琼房，处於九天之上，玉京之阳。
　　右出《洞真曲素诀辞经》
　　太微中有三皇一帝，一曰皇君，二曰皇天，三曰皇老，此即三元之炁，混沌之真，出入上清太素太和之宫。
　　右出《洞真太微黄书经》
　　绿那罗卫之国，须弥灵飞人鸟之山，元始天王所别治，七宝室高台陵天。
　　右出《洞玄隐注经》
　　郁单无量天王，治化之天，有无鞅玄台紫房之内。
　　上上禅善无量寿天王，所治之天有玉圃朱林七宝琼台。
　　须延天王，所治之天有玉京灵都宫。
　　寂然天王所治之天有朱宫琼台。
　　不骄乐天王所治之天，有无映丹房、九层玉台。
　　化应声天王所治之天，有琼林上宫、朱映之房。
　　梵宝天王所治之天，有南上七映之宫。
　　梵摩迦夷天王所治之天，有九玄凤城紫琼王台。
　　波黎答和天王所治之天，有崚嶒玉京大有妙宫九曲之房。
　　九天丈人治於郁单无量天。
　　九天真王治於无量天。
　　元始天王治於上监天。
　　元始先生治於兜术天。
　　高上元皇治於不骄乐天。
　　虚皇玉帝治於化应声天。
　　万始先生治在梵宝天。
　　紫虚帝君治於梵摩迦夷天。
　　太真王治在波黎答和天。
　　右出《洞真太霄琅书经》
　　正一炁治品
　　太上汉安二年正月七日日中时，下二十四治，上八、中八、下八，应天二十四炁，合二十八宿，付天师张道陵奉行布化。
　　上皇元年七月七日，无上大道老君所立上品治八品：
　　阳平治，上应角宿，治在蜀郡界。
　　鹿堂治，上应亢宿，治在上有仙台，古人度世之处。
　　昔永寿元年，太上老君将张天师於此，治与四镇，太岁大将军、川庙百鬼，共折石为约，皆从正一盟威之道，亦在蜀郡界。
　　鹤呜山治，上应氏宿，其山与青城天固山相连，亦言尹先生主之，亦在蜀郡界。
　　漓沅山治，上应房宿，与鹿堂山相连，上有蜀郡界。
　　葛瑰山治，上应心宿，与漓沅山相连，上有相栗山，亦在蜀郡界。
　　更除治，上应尾宿，治山去平地三百九十尺，时有仙人往来，可以度厄养性，昔张力士得道之处。山有二石室，三龙头，在广汉界。
　　秦中治，上应箕宿，其山昔韩众於其上得仙，在广汉郡界。
　　真多治，上应斗宿，其山高二百八十丈，上有芝草神药，亦在广汉郡界。
　　无极元年十月五日，正真无极太上立中治八品：
　　昌利治，上应牛宿，昔李八百初学道处，游行蜀中诸名山，常日日出戏於成都市，暮宿於青城山。其山南有一石室，前有三龙门，亦在於广汉郡界。
　　隶上治，上应女宿、昔李子先生学道飞仙在此，山有二石室，有一神泉，白鹿、白鸠、白鹄，时来饮之，亦在广汉郡界。
　　涌泉治，上应虚宿，昔马明生学道得仙，太上老君至此，化形往此治，上有泉水，治万民疾病，无不际愈，时世之人遂传为咒水，治在遂宁郡界。
　　稠粳治，上应危宿，治去汶山江水九里，山高去平地一千七百丈，昔轩辕．黄帝学道之处也。其治左右皆连，山冈相续。其山西北有沬江水，山亦有芝草神药，在犍为郡界。
　　北平治，上应室宿，山上有池。山纵广二百步，中有芝草神药，昔王子乔得仙之处，亦在犍为郡界。
　　本竹治，上应璧宿，山高一千三百丈，上有一水，有香林在治北，有龙穴地道通峨媚山，昔郭子得道之处，亦在犍为郡界。
　　蒙秦治，上应奎宿，山高一千丈，昔伊尹於此山学道，上有芝英金液草，服之得度世，在越巂郡界。
　　平盖治，上应娄宿，前山下有玉人，长一丈三尺，昔吴郡崔孝通於此山学道，遂得飞仙，亦在犍为郡界。
　　无极上皇二年正月七日，元为道君玄老立下治八品：
　　云台治，上应胃宿，昔张天师将诸弟子三百七十人住山治上，教化二年，白日升天，其后一年，天师夫人复升天，此即赵升取桃之处是也，在巴西郡界。
　　浕口治，上应昴宿。昔陈安世於此山学道得仙，山一名平元山，在
　　汉中郡界。
　　后城治，上应毕宿，昔夏子然於此山上学道得仙，一名黄陵山，在汉中郡界。
　　公慕治，上应觜宿，苏子玉於此山学道得仙，一名北逢仙山，在汉中郡界。
　　平刚治，上应参宿，昔李阿於此山学道得仙，在犍为郡界。
　　主簿治，上应井宿，昔王兴於此山学道得仙，一名秋长山，在犍为郡界。
　　玉局治，上应鬼宿，昔永寿元年正月七日太上老君乘白鹿张天师乘白鹄来此坐，局脚玉床，即名玉局治，在成都南门左。
　　北邙治，上应柳宿，昔务成子於此山学仙得道，在京兆郡界。
　　天师以汉安元年七月七日立二十四治，付嗣师以备二十八宿。
　　刚互治，在兰武山，以应星宿。
　　白石治，在玄极山，以应张宿。
　　具山治，在饭阳山，以应翼宿。
　　锺茂治，在元东山，以应斡宿。
　　右已上四治，并在洪阳郡界。
　　嗣师以建安二年十月五日天师所布立八品配：
　　漓沅治，在玄昌山；
　　利里治，在高掌山；
　　平公治，在中头山；
　　公慕治，在身雄山；
　　天台治，在黄牛山；
　　濑乡治，在小世山；
　　代元治，在上党山。
　　系天师以太元二年正月七日所立八口叩游治：
　　峨媚治，在蜀郡界；
　　青城治，在蜀郡界；
　　太华治，在京兆郡界；
　　黄金治，在蜀郡界；
　　慈母治，在城山郡界；
　　河逢治，在上党郡界；
　　平都治，在巴郡界；
　　吉阳治，在魏郡界；
　　右出《 正一炁治图》
　　无上秘要卷之二十三竟
　　无上秘要卷之二十四
　　三宝品
　　天宝君者，则大洞之尊神。天宝丈人，则天宝君之祖炁。丈人是混洞太无元上玉皇之炁，九万九千九百九十亿万炁，后至龙汉元年化生天宝君，' 出书时号高上大有玉清宫。
　　灵宝君者，则洞玄之尊神。灵宝丈人，则灵宝君之祖炁。丈人是赤混太无元上玉虚之炁，九万九千九百九十九万炁，后至龙汉开图化生灵宝君，经一劫，至赤明元年出书度人时，号上清玄都玉京七宝紫微宫。
　　神宝君者，则洞神之尊神。神宝丈人，则神宝君之祖炁。丈人是冥寂玄通元上玉虚之炁，九万九千九百九十万炁，后至赤明元年化生神宝君，经二劫，至上皇元年出书时，号三皇洞神太清太极宫。此之三号，虽年殊号异，本同一也。分为玄元始三炁而治三宝，皆三炁之尊神。
　　右出《洞玄九天经》
　　夫三宝者，一曰道宝，二曰太上经宝，三曰法师宝。
　　又云三尊者，一曰道尊，二白太上经尊，三曰法师尊。
　　右出《洞玄请问经》
　　夫我有三宝，保而持之。一曰慈，二曰俭，三曰不敢为天下先。夫慈故能勇，俭故能广，不敢为天下先故能成器长。今舍慈且勇，舍俭且广，舍后．且先，死矣。夫慈，以战则胜，以守则固。天将救之，以慈卫之。
　　右出《老子德经》
　　真文品
　　元始天尊时与五老上帝、十方大圣、众无极至真、诸君丈人於赤明世界栢陵舍，坐香园之中，长桑之下。天尊回驾，诸天降席，是时云雾郁勃，四景冥合，三日三夜玄阴不解，天地无光，有如龙汉之前，幽幽冥冥。五老上帝前进作礼，上白天尊：今日侍坐，所未尝经天尊出游，则诸天倾驾，上帝高真、神仙玉女、日月星宿、璇机玉衡、三界官属、五岳神仙、河海水帝，一切神灵，莫不振肃，侍卫天真，天朗炁清，风不摇条，地无飞尘，河海静默，山岳藏烟，时和气定，生死同欢，闭天光明，白日昼阴，天人惶怖，不审何故？所缘如是，愿垂告诲，今众见明饶益，一切普得安全。
　　天尊告曰：今日同座，欢乐难遇，诸天发瑞，灵应自然，玉字焕烂，障蔽天光，未通之始，致始昼冥，日庆时合，希所尝有。今当普为四众开天妙瑞，度一切人，咸令四座闭眼伏地。於是大圣众同时闭眼，伏地听命。俄顷之间，天炁朗除，冥暗豁消，五色光明，洞彻五方。忽有天书字方一丈，自然而见空玄之上，五色光中，文彩焕烂，八角垂芒，精光乱眼，不可得看。
　　天尊普问四座大众，灵书八会，字无正形，其趣宛奥，难可寻详。天既降应，妙道宜明，便可注笔，解其正音，使皇道既畅，泽被十方。
　　天真皇人稽首作礼上白天尊曰：随运生死，展转亿劫，屡经侍座，未有今日，遭值圣道，开诸法册，见天书自然至真，斯八会之炁，合五和之音，非愚情短思所能洞明，今既厕座次，仰睹玄妙，被命狼狈，不敢藏情，逆用振惶。若无神守，辄竭所见解，注其音，冀万有一合，开示来生不及之体，惟蒙曲愍，於是按笔。太真拂筵，玉女执巾，金童扬香，月宫散花，日精灌津，五老监试，三界卫真。
　　天真皇人曰：天书玉字，凝飞玄之炁，以成灵文，合八会以成音，和五合而成章，大运启期，琳琅自生，神炁虚奏，韶响洞鸣，焕于诸天之上，朗曜太幽之中，与龙汉而俱化，披赤明於延康，炼水火於生死，历亿劫而长存，开八坦於幽细，植露光於太阳，二仪待之以判，三景持之以分，上圣乘之以无，五岳宝之以灵，一切得之以炁，国祚享之以安。落落大范，巍巍高尊，有中生无，为天地之根，得之者不死，奉之者长存，宝之者真降，修之者神仙。度死骸於长夜，炼生魂於朱宫。妙化之文出於自然，高秀太虚万帝之宗，威灵恢廓，难可名焉。
　　天真皇人曰：大梵隐语，无量之音，天有飞玄自然之炁，合和五音以成。天中无量洞章，上演诸天之玄奥，赞大有之开明，中理自然之炁，普度学仙之人，下度生死之命，拔出长夜之魂，元始妙法，亿劫长存。其音既朗，其道行焉。大法开明，诸天称庆。无极大圣，众至真、诸君丈人、五老上帝、十方尊神、神仙玉女，一时行香，旋行三匝而作颂曰：
　　天尊回玉驾，降席香园中。至真大圣众，无极天中王。神仙导日月，郁郁披云宫。五帝翼华辕，三界备十方。日庆众真座，欢乐难为双。妙会自然感，灵瑞发空洞。焕烂启幽期，障蔽日月光。玄阴不解夜，四众并虔恭。灵运自应图，倏欻朗太空。灵书八会字，五音合成章。天真解妙韵，琅琅大有通。玉音难为譬，普成天地功。上植诸天根，落落神仙宗。中演玄洞府，坦然八幽房。开度生死命，拔出长夜公，地狱五苦解，刀山不生锋。五道元对魂，亿劫并少童。堂堂大乘化，一切不偏功。天尊开大有，落落诸天明。妙哉龙汉道，八会结成形。焕烂飞空内，流光三界庭。神图启灵会，玉书应景生。天真通妙趣，五和合成经。琅琅玉音响，飘飘翚上清。开度无终劫，九幽受光明。巍巍大法门，教导一切生。斯功不可胜，欢乐庆万龄。是时惠泽
　　普流，恩被十方。信向不死，皆得长年。老者还少，病者即康。枯骨生炁，死魂还人。五苦咸解，地狱宁闲。预以有心，皆得神仙。
　　天尊告四众至真，今日同座一劫之中，开天灵奥自然玉书，度一切人，其福弘普，广益众生。大法既陶，恩无不雨，无极世界，皆受光明。九幽开宥，长夜赦魂。生者欢乐，死者蒙还。诸天人民，宿对种亲，是男是女，善恶命根，无始以来，至于今生，生死展转，殃对相牵。天地成败，功过难明。今一依大宥，普告诸天。日月星宿，游玑玉衡，南斗北斗，司命司杀，韩君主录，南昌土宫，诸地诸水，五岳灵山，三官九署，十二河源，长夜之府，九幽之中，四司五帝，一切神灵，探算录籍，推校本原，无善无恶，轻重之根，生死有别，条名列言，一切削除，断绝因缘。普同一庆，以今为新。令此一劫，咸得道真。大福所普，勿使有偏，天尊有命，诸天敬从。於是四众同起作礼，举手指上，倪手指下，无上无下，无极无穷，无深无远，无幽无隐，无大无小，无数无终，一切普度，同受光明。弹指告众，一切咸闻。是时四众同时抗手，仰天稽首。三十二天日月星宿，一时俱明，地下九幽无极之底，光景洞彻，无复暗冥，幽隐普见，地藏露形。山川溪涧，一等缅平。冬华结实，枯树发荣。庆加一切，功载众生。鱼龙涌跃，乌兽欣鸣。灵歌交会，路无悲声。天静地默，三宫潜宁。简对休息，五道不生。人神欢泰，圣道太平。
　　右出《洞玄诸天内音经》
　　元始洞玄灵宝赤书五篇真文，生於元始之先空洞之中，天地未根，日月未光，幽幽冥冥，无祖无宗，灵文晻暧，乍存乍亡，二仪待之以分，太阳待之以明，灵图革运，玄象推迁，乘机应会，於是存焉。天地得之而分判，三景得之以发光。灵文郁秀，洞映上清。发乎始青之天，而色无定方。文势曲折，不可寻详。元始炼於洞阳之馆，冶於流火之庭，鲜其正文，莹发光芒。洞阳气赤，故号赤书。灵图既焕，万帝朝真。飞空步虚，旋行上宫。烧香散花，口咏灵章，是时天降十二玄瑞，地发二十四应。上庆九天之灵奥，赞三天之宝明。神风既鼓，皇道咸畅。元始登命，太真按笔，玉妃拂筵，铸金为简，刻书玉篇，五老掌录，秘於九天灵都之宫。玉女典香，太华执巾。玉童侍卫，玉陛朝轩。九天上书，非鬼神所闻。天宝之以致浮，地秘之以致安。五帝掌之以得镇，三光乘之以高明。上圣奉之以致真，五岳从之以得灵。天子得之以致治，国祚享之以太平。实灵文之妙德，标天地之玄根。威灵恢廓，普加无穷；荡荡大化，为神明之宗。其量莫测巍巍乎太空。
　　东方九炁青天真文
　　东方九炁始皇青天碧霞郁垒中有老人总校图录，摄炁举仙。
　　右二十四字，主召九天上帝，校神仙图箓。学仙道士常以本命、甲子、立春之日，青书二十四字於白刺上，记姓名年月於刺下，投灵山之岳。九年，仙官到，身得飞仙。
　　岁星辅肝，角亢镇真。氏房心尾，四景回旋。箕主七辰，正斗明轮。承炁捕非，扫除灾群。
　　右三十二字，主召天宿星官，正天分度，诸以东方星宿越错，朱书三十二字於青纸上，露於中庭，九日九夜，夕夕依法别咒。讫，以火烧文，散灰於青烟之中，并刻书三十二字於青石上，埋东方，天灾自消，星宿复位。
　　东山神咒，摄召九天。赤书符命，制会酆山。束魔送鬼，所诛无蠲。悉诣木宫，敢有稽延。
　　右三十二字，主摄鬼魔，正九天炁行此法，朱书青木刺上，以文向东北而依别咒文三咒，鬼自束形，万妖自灭，精心行之。
　　下制东河溟海水神，大劫洪灾蛟龙负身。水府开道，通径百千。上帝赤文，风火无问。
　　右三十二字，摄东海水帝大劫天灾之数，召蛟龙及水神，事遇水灾及欲。度大水，皆黄书三十二字於青纸上，依一别咒以投水中，身自得过，蛟龙负难，河伯奉迎，水下可行。
　　南方三炁丹天真文
　　南方丹天，赤帝玉堂。中有大神，号曰赤皇。上炎流烟，三炁勃光。神仙受命，应运太阳。
　　右三十二字主九天神仙图箓，宿名学仙。道士常以本命、甲子、立夏之日，朱书三十二字於白刺上，记姓名年月於刺下，投灵山之岳。九年仙官到，身得飞仙。
　　荧惑辅心，井鬼守房。柳星张翼，抗御四乡。轸总七宿，回转天常。召运促会，正道驿行。
　　右三十二字，主召星官，正天分度。诸以南方星宿越错，有诸灾异，当朱书青纸上，露於中庭，三日三夜，夕夕依别咒。讫，刻书三十二字於赤石上，埋南方，天灾自消，星宿复位。
　　赤文命灵，北摄酆山。束送魔宗，斩灭邪根。符教所讨，明列罪原，南山神咒，威伏八方。群妖灭爽，万试摧亡。
　　右四十字，主制北酆正鬼气行，以此法黄书赤木刺上，以文向东北而依咒文，三行此法，鬼精自灭，万魔束形，宜精心行之。
　　南河水帝，太伯龙王。神咒流行，普扫不祥。洪水飞灾，上召蛟龙，开除水径，千道万通。敢有午试，摄送火宫。赤书所告，莫有不从。
　　右四十八字，主南海水帝大运交期，洪水四出，召蛟龙水神，事遇此灾及度大水，皆黄书四十八字於青纸上，依别咒以投水中，身自得过，水官奉迎。
　　中央黄天真文
　　中皇总灵，黄上天元，始生五老，中皇高尊，摄炁监真，总领群仙，典录玄图，宿简玉文，推运促炁，普告万神。
　　右四十字，主神仙玉简宿名，总归一仙气。学仙道士常以本命、甲子、春分、夏至、秋分、冬至之日，黄书四十字於白刺上，记姓名年月於刺下，投灵山之岳。九年，仙官到，身得神仙。
　　镇星辅脾，徊度北元。□□主非，截邪斩根。□□□□，扫秽除氛。□正玄斗，明度天关。九天符命，金马驿传。
　　右四十字，主摄星官，正天度数，诸以中央星宿越错，生诸灾异，当以朱书四十字於青纸上，露於中庭，十二日十二夜，夕夕向王依别咒法。讫，以火烧文，散之於青烟之中，并刻书四十字
　　於黄石上，埋中央，天灾自消，星宿复位。
　　勑摄北帝，遏塞鬼门。剪除不祥莫有当前。
　　右十六字，主摄北帝，正天炁，检鬼精。行此法白书十六字於黄木刺上，以文向东北而依别咒文三。行此法鬼精自灭，天魔束形，宜精心行之。
　　中山神咒，召龙上云。制会黄河，九水河源。不得怠纵，善恶悉分。千妖万奸，上对帝君，莫有干试，太阳激焚，赤书玉字，宣告普闻。
　　右四十八字，主摄中海水帝，四泉之水，洪灾涌溢之数，召水神止蛟龙事。如遇洪水之灾，及度大水，皆黄书四十八字於青纸上，依法别咒，投水中，身自得过，水官奉迎。
　　西方七炁素天真文
　　西方素天，白帝七门。金灵暗映，太华流氛。白石峨峨，七炁氤氲。上有始生皇老大神、总领肺炁，主校九天，检定图箓，制召上仙。
　　右四十八字，主召仙炁。学仙道士常以本命、甲子、立秋之日书四十八字於刺上，记姓名年且於刺下，投灵山之岳。九年，仙官到，身得神仙。
　　太白检肺，奎娄守魂。胃昴毕觜，主制七关。参总斗魁，受符北元。
　　右二十四字，主白帝星官，正明天度，诸以西方星宿越错，有诸灾异，当以朱书青纸上，露於中庭，七日七夜，夕夕向西方依别咒法。讫，以火烧之，散灰於青烟之中，并刻书二十四字於白石上，埋西方，天灾自消，星宿复位。赤书玉字，九天正文。摄召万炁，普归帝君。
　　右十六字，摄六天鬼炁。行此法，墨书十六字於白木上，以文向东北而依别咒文七过。行之鬼精自灭，万魔束形，宜精心行之。
　　西山神咒，八威七传。符水上龙，召山送云。在此校录，同到帝门。辅卫上真，斩灭邪源。若有不祥，截以金关。赤书符命，风火驿传。
　　右四十八字，主摄西海水帝及水中万精。召云龙以防水灾，欲知水中精物及洪水弥天，欲度此灾，皆黄书四十八字於青纸上，依别咒法，投文水中，知水中万精形象，蛟龙负身，以度水灾，水官奉迎。
　　北方五炁玄天真文
　　北方玄天，五炁徘徊。中有炁帝，双皇太微。总领符命，仙炼八威。青裙羽瞩，龙文凤衣。上帝所举，制到玉阶。
　　右四十字，主诸真人神仙图箓。学仙道士常以本命、甲子、立冬之日炁书四十字白刺上，记姓名年月於刺下，投灵山之岳。五年，仙官到名上仙籍。
　　北辰辅肾，斗牛卫扉。女虚危室，豁落四开。璧总七星，执凶紏非。却灾扫秽，明道洞辉。
　　右三十二字，主北方星官正天炁。诸以北方星宿越度，有诸灾异，当以朱书三十二字於青纸上，露於中庭，五日五夜，夕夕向北方依别咒法。讫，以火烧文，散灰於青烟之中，并刻书三十二字於炁石上，埋北方，天灾自消，星宿复位。
　　北山神咒，激阳起雷。流铃焕落，玃天振威。北酆所部，万妖灭摧。
　　右二十四字，主摄天魔北帝万鬼事。行此法，青书二十四字於炁木刺上，以文向东北而依别咒，文五过。行之鬼精灭形，宜精心行之。九河倾讫，乌母群飞。蛟龙通道，水陌洞开。赤文玉书，驿龙风驰。
　　右二十四字，主北海水帝制水中万精，召蛟龙以负身。欲度大水洪灾及遇水难知水中万物，黄书二十四字於青纸上，依别咒文投水中，立知水中万精物像，身得度水灾，蛟龙开水道，水官出迎。
　　右出《洞玄赤书经》
　　回天九霄，白简青箓。上圣帝君，受於九空。结飞玄紫炁自然之字，玄纪后学得道之名。灵音韵合，玉朗禀真。或以字体，或以隐音。上下四会，皆表玄名。空生刻书广灵之堂，旧文有十万五言。字无正类，韵无正音，自非上圣，莫能意通。积七千年后，题昆仑之室，北洞之源。字方一丈，文蔚焕烂。四会垂芒，虚生晻暧。若存若亡。流光紫炁拂其秽，金精冶炼莹其文。
　　遂经累劫，字体鲜朋，至中皇元年九月七日七圣齐灵清斋其宫，青金盟天，跪誓告虔。奉受灵文，高上解其曲滞，七圣通其妙音，记为迥天九霄得道之篇。刻以白银之简，结以飞青之文。藏於云锦之囊，封以启命之章。付於五老仙都，左公掌录琼宫。
　　太上曰：总三宝为奇文，结三炁为高章。其妙不可测，高不可攀，深不可极，巍巍微哉，斯玉篇之德矣。子能勤思，则白日升天。不死之道，极於灵文也。
　　右出《洞真七圣元纪》
　　天瑞品
　　元始开图上告十二灵瑞
　　一者，是时无天无地，幽幽冥冥，灵文暗蔼，无有祖宗。运推自来，为万炁之根，空洞结真，炁清高澄，成天广覆，倏欻自玄。
　　二者，是时二象分仪，炁流下凝，开张厚载，一时成形。
　　三者，是时三万六千日月，一时同明，照耀诸天，无幽不彻。
　　四者，是时上圣大神、妙行真人、无鞅数众，朝礼玉庭，旋行太空，赞诵灵文。
　　五者，天发自然，妓乐，百千万种一时同作，激朗云宫，上庆神真。
　　六者，灵风百咏，空生十方，宫商相和，皆成洞章。
　　七者，璇玑停关，星宿不行，天无昼夜，四运齐晨。
　　八者，紫云吐晖，流洒诸天，一切万物，普受光明。
　　九者，春秋冬夏，不暑不冰，四炁柔和，枯朽皆生。
　　十者，五镇安立，符图经文，一时开张，表见玄教无穷。
　　十一者，是时玄下七宝神奇，以散诸地，资生兆民。
　　十二者，七宝奇林，一时空生光明，垂荫弥覆十天。
　　右出《洞玄赤书经》
　　地应品
　　赤书真文地发二十四应上庆神真
　　一者，是时天元混沌，未有光明，晨鸡启旦，四景玄清，天朗地张，成生五行。
　　二者，三万六千日月於上下同明，兀向幽夜照耀无穷。
　　三者，青鸟衔书，以告五帝，正天分度。
　　四者，白虎吐金，安镇五灵。
　　五者，青龙捧符，以告水帝，制会促运，江海开张。
　　六者，琼凤衔玺，以献帝王，安国保祚，五镇长存。
　　七者，鸾啸凤唱，飞呜邕邕。
　　八者，群鸟翔舞，飞欣天端。
　　九者，蛟龙踊跃，鼓洋渊泽。
　　十者，河水停流，鱼鳞交会。
　　十一者，甘露自生，芝英滂沲。
　　十二者，冬不冰霜，枯木并荣。
　　十三者，林木禾稼冬夏生华，结实繁茂，无有凋伤。
　　十四者，四炁调和，灾疫不行，天人悦庆，无有夭年。
　　十五者，毒螫闭齿，不生害心。
　　十六者，师子猛兽，依人为邻。
　　十七者，天下男女盲聋跛痾一时复形，无有伤疾，皆得康强。
　　十八者，老年反少，少年不老，华容伟貌，精采光明。
　　十九者，乌兽六畜怀胎含孕，已生未生皆得生育，无有折伤。
　　二十者，妇人怀孕，普天生男。
　　二十一者，地藏发泄，金玉露形，散满道路，无有幽隐。
　　二十二者，天震地裂，枯骨更生，沉尸飞魂，普起成人，天下歌唱，欣国太平。
　　二十三者，地生莲华，天人称庆，莫不欣欣。
　　二十四者，五岳洞开，符经并出，教导天人。是时学者莫不飞仙。
　　其十二灵瑞、二十四应，上赞元始之灵囿，欣五老之开明。灵文既振，道乃行焉。天地开张，正法兴隆。神风遐着，万炁扬津。五帝辅翼，驱策天仙，御役神官，运导阴阳。固三景於玄根，保天地以长存。镇五岳於灵馆，制劫运於三关。建国祚以应图，导五炁以育民。敷弘天元，普教十方。威灵恢廓，无幽不开。神奇堂堂，难可称焉。
　　右出《洞玄赤书经》
　　无上秘要卷之二十四竟
　　无上秘要卷之二十五
　　三皇要用品
　　天皇文：曰所以为乾，淳阳之精。日月垂光，二十八星。有知此文，与吾共并。第一之要先求长生，第二之要当求藏形，第三之要当避世荣，解此三要道乃成。长生以得游於华岳，藏身以讫，天食其禄，弃荣去禄，天致金玉。若欲去求入深山者，当语乾皇内经，必当相成。
　　黄帝曰：地皇文者，乃生万物，无所不育。家有此文，富贵之首。求仙行约，此是其母。千变万化，皆地所受。包含秽匿，能为土主。
　　黄帝曰：人皇文者，皆知死生之录，识百鬼之名，记万神姓名，三皇天文大字。
　　黄帝得神图天文字，以知九天名山川灵之字。若能按文致诸神者，可以长生，可令召司命削死籍，必为人除之，然后修道求术，必得神仙矣。若欲求升仙，皆当绝阴阳，乃可求见玉女。不能求升仙，不能绝阴阳者，但可召致素女，以自匡辅。徊旋当仿髴有人形像，当闻琴乐之音，即为是也。自是之后，必享延寿三百余年。此地录天文，不可妄传也。若欲传授子孙，先当伏思七日，令身无咎，乃可传之家。欲升仙当求此文，能修此文，万术之真生於皇道，克定乾坤。九天以下，五岳四渎神，皆可问吉凶富贫。斋而行之，剧事严君，不得傲慢，自害其身。若有妄召，罪及先人。天文曰：诸欲致九天，九地五岳、四渎三河、四海太一北君、日月诸神、五帝、父母夫人、诸女、录吏刺奸、诸禁官，皆当如此法召之。若有疾病时，毒疫流行，有官急之事，皆可为之。
　　第一，三十字是九天印文，不可妄触诃也。可召九天校事，刺奸吏。若病者，乃可召之耳。
　　第二，一十二字召都宫司命。
　　第三，二十字召九天父母夫人女。
　　第四，一十字召五帝父母夫人女。
　　第五，一十字召太一父母夫人女。
　　第六，一十字召北君父母夫人女。
　　第七，五字召五岳父母夫人女。
　　第八，一十字召四渎父母夫人女。
　　第九，五字召三河父母夫人女。
　　第十，九字召三公父母夫人女。
　　凡有急，召天地诸神父母夫人女以为致任，则终身无患。
　　第十一，四字召西王母。
　　第十二，五字召东王父。
　　第十三，七字召老子，一名老彭。
　　第十四，十五字召日月将军父母夫人女。
　　第十五，一十字召河侯君，以问水事。
　　第十六，九字是九天之名也。
　　天皇文第一法
　　第一，一十八字召天帝以救急难。书着绯绛，上圆一艮，着好地，西向叉手，屏炁五十息，天帝必来见，勿得畏恐，忽忽徐徐。设有急所患，请救必得脱矣。
　　第二，一十八字召天神以救刑狱。罪法应见备罪，如上法请救必吉。
　　第三，一十九字召高上，若家有大病，若犯天神，不能自知病者，如知四肢重炁之者，当召高上请救，北向如上法吉。
　　第四，一十七字召太一君。若家欲求高迁官爵，所求连年不得，当召太一求迁。白黑书着皂上，圆二尺，北向如上法。太一必付司禄平与官爵位矣。
　　第五，一十八字召北君。身恐有水厄，若水病者，如太一法，北君必来，勑语意如言，必无患也。若但书此北君字着衣中，行舟万里，风波不起，船不沉，便可试验。
　　第六，一十字召司命。若家有急、命尽病困，可以书着纸上，东南向着地讫，以五彩广五分、长二尺。着纸前，须臾司命必来，语其意者必吉矣。
　　第七，一十四字召司禄。若欲求升仙致行厨者，书青上，圆二尺，东北向，如天帝法，司禄将来。求天禄行厨，避世升仙，洁斋而百日必致行厨，得升仙。诸不得爵禄者，求之必得矣。
　　第八，二十字召司危。若家不和、争斗相疑不相信，内外不同者，书此文着纸上，以和日书之，合日召之，司危必来和合，家无所患，国无所苦，如一人必吉矣。
　　第九，三字召天丞相。书缯上，圆九寸，着好地。若犯天文，若求愿不从，亦当作此法，召丞相，求所愿必得矣。
　　第十，一十三字召六丁。若家有邪病厌梦，忤过鬼刺，心腹绞痛，辈尸入藏，此法着纸上召六丁问意，六丁叩头，将为人治之。收诸亭长，自相笺吉矣。
　　第十一，十二字召日月将军。若家有耳目卒聋盲者，便书此字着日中，夜着月中，无日月不为。日月将军来问意，必为人治之愈也。
　　第十二，一十一字召飞廉。若家有小口卒病，若久病者，书此法着纸上，西向召问意，必愈。
　　第十三，七字召日游。若家有乳妇过疾，书此法着纸上，问意即愈矣。
　　第十四，一十二字召御史。若欲远行避恶，道路不通，书此法召御史问意，道路即通。余字召将军月杀，若家居宅舍葬埋犯将军月杀者，书此法召之问意，即吉无患也。
　　]地皇文第二法
　　第一，一十一字召土公。若家有病黄疸身体肿，若欲动土者，书此法着黄布上，圆二尺，以墨书之，须臾来语意，吉矣。
　　第二，一十八字召社公。若家有犯社者，若他家有社者，若欲移社树，若伐社，书此法着纸上，西向，须臾社公来勑之，即吉。
　　第三，五字召司阴。若家有阴匿病者，若他阴谋欲图己者，书此法着纸上，召司阴问意，即吉矣。
　　第四，二十字召阡陌亭长。外激有作道中卒得病者，书此法着道中，
　　亭长游激来问意，即吉矣。
　　第五，九字召问门丞户尉百邪之长。书纸北向，须臾门丞户尉即来勑长。之及以百邪汝护，我家必吉矣。
　　第六，二十八字可召百乌。
　　第七，一十三字可召蛇虺虫鼠，各有名在天文中。
　　第八，四字召西岳。
　　第九，一十字召北岳。
　　第十，一十一字召南岳。
　　第十一，一十二字召中岳。
　　第十二，六字召东岳。
　　第十三，五字召四渎。
　　第十四，一十二字召三河，余字召百兽麒麟之所主所在皆至，要在天文中。
　　凡欲知古尸丧处所，当问阡陌亭长，即可知处所也。
　　人皇文第三法
　　第一，一十二字召百鬼制六丁。
　　第二，一十二字召司命司录太一天一。
　　第三一十二字召地中百精。金银铜铁璧玉宝物、问皆知所在，欲取者取，不取复止。
　　第四，一十二字召家中魂魄鬼。诸要八狱吏，皆可致之。
　　第五，六十二字召九天录吏。令削死籍，除死录。余字注在天文中。
　　三皇内音
　　朱官青胎之符
　　是九天父母所受於西王母，大月旦吞赤书者，小月旦吞炁书者，皆宿昔燔香行礼，然后服之。既令人不饥，又益精补脑，使人身轻美色，延年无穷。道士不见此文，服炁行道徒自苦耳。
　　九天发兵内符
　　出人皇第七十字。始此符可以服虎狼豹兽，道士入山不带此符，恶兽不畏人而或犯人。
　　金光自来内音符
　　出天皇第六十五字。始道炁星精之首月矣，皆是五星之炁，金玉之精。炁入人身，精入人骨，如金玉，身如星辰。道士服食不吞此符，终不得仙矣。
　　天水飞腾内符
　　出大字第九十三字。中天有常数，三千岁大水一出。诸道士有仙籍者，无此符不得过。若大水带此符，着头上，可入灵山。江河神山精为人开道，必过凶难矣。一岁辄一服。服用壬子日墨书之，令人不饥方一尺纸上，水服之。令书大水，日子在其中，过此水则除去。
　　神仙升天大券文
　　出人皇中第六十八字。此券与印同受，不受三天大券，有所封水三官及山川土地神灵不畏人。忽行有所封，亦反受其殃。千二百章，无券不行所有券，不受亦不行。
　　三皇内书秘文
　　仙人之要，第一者以劾召万神。万神从之焉，欲召法。丹书白素，斋戒召之也。以文向北，布着地，道士佩九天发兵符，须臾一食顷，万神至，若鬼物皆从背后来。若神皆前来，其时意中亦自有所解。
　　三皇传文
　　道士无此传文，不得见仙人。
　　五岳阴符
　　一名色天生胎经，人有五岳图，无此阴符，则五岳不遣五神卫子矣。
　　太上长存符
　　出太上经天文中篇。八节日斋，平旦丹书服之。服之三年，太上丈人除削死籍，拔度长存箓中。道士无此符，徒学道，则故不免死。
　　大字下篇符
　　道士暮欲求万福，应见仙人。或欲知吉凶，丹书方三寸吞之，静思而卧，便知明日吉凶事。高上名召高上太和，食顷，立形见至。
　　天皇上名召司命，青书一尺，清斋七日，着庭，食顷，司命形见，可问吉凶。
　　高天名，可召司录。
　　太上名可召司阴，带此符辟兵。
　　皇天名可召司危，赤书青着，盛屋中，司危立至，可问吉凶。
　　苍天名可召山神，书素五寸，以丹着室中。
　　高皇名可召河伯，着水中，河伯立至，可问水事。
　　上帝名可召天丞相，丹书，黄着室中，立至可问立身可否。
　　天帝名可召九天父母，丹书，问我后世及求愿，带此无疾伤。
　　右出《洞神经》
　　无上秘要卷之二十五竟
　　无上秘要卷之二十六
　　灵宝符效品
　　东方青帝灵宝赤书玉篇文
　　上二十四字，书九天元台，主召九天上帝，校神仙图箓。
　　其下三十二字，书紫微宫东华殿，主召星官，正天分数。
　　其下三十二字，书东桑司灵之馆，主摄鬼魔，正九天炁。
　　其下三十二字，书九天东北玉阙丹台，主摄东海水帝。大劫洪灾之数，召蛟龙及水神事。合一百二十字，皆元始自然之书。
　　东方青帝符灵宝九炁天文化生赤帝炁。
　　少阳炁化生太阳三炁丹天，主小劫巳，大劫午，运交周，赤帝行。佩此文度其灾。以朱书青缯三寸。
　　东方安宝华林青灵始老君符命
　　元阳之炁生九炁青天玉宝东方青帝，始九九八十一周，则九天炁交为大劫更治，佩此文则与运推移，度洪灾。青笔书文。
　　南方赤帝灵宝赤书玉篇文
　　上三十二字，书九天洞阳之馆，主九天神仙，图箓金名。
　　其下三十六字，书三炁丹台，主召星官，明度数，正天分。
　　其下三十二字制北酆，正鬼炁。
　　其下四十八字主南海水帝，大运交周，洪水四出，召蛟龙水神事。题於西南阳正玉阙。
　　合一百四十八字，皆南方梵宝昌阳丹灵真老君自然之书。
　　南方赤帝符灵宝三炁天文化生黄帝炁。
　　太阳之炁化生中元，主小劫丑未、大劫辰戌，九天炁交，黄帝行。佩此文防阳九。黄书三寸绛缯上。
　　南方梵宝昌阳丹灵真老君符命
　　洞阳之炁生三炁丹天梵宝南方赤帝，治九天，运周，阳炁激，大劫终，佩此文度灾横，见太平。丹笔书文。
　　中央黄帝灵宝赤书玉篇文
　　上四十字，书太玄玉宝玄台，主神仙玉简宿名总仙炁。
　　其下四十字，主摄星官，正天度数。
　　其下十六字，摄北帝，正天炁，检鬼精。
　　其下四十八字，摄中海水帝，四泉之水洪灾涌溢之数，召水神止蛟龙事。此文皆题玄都之台四壁。
　　合一百四十四字，皆中央玉宝元灵元老君自然之书。
　　中央黄帝符灵宝一炁天文化生黄帝炁。
　　元一之炁化生少阴七炁素天，主小劫、申大劫酉，大运交会，洪灾扫天，白帝行。佩此文得过大阳九。白书黄缯上三寸。
　　元高皇之炁生元一黄炁之天，中央黄帝治九九运终，阳炁激，阴炁勃，大灾涌水，弥天扫秽，佩此文度天灾，见太平君。黄笔书文。
　　西方白帝灵宝赤书玉篇文
　　上四十八字，书九天素灵宫北轩之上，主仙炁。
　　其下二十四字，题金阙之玄窗，主摄白帝星官，正明天度。
　　其下十六字，摄六天鬼炁。
　　其下四十八字，主摄四海水帝及
　　水中万精，召云龙，以防水灾。此文皆
　　题九天金阙三图之馆。
　　合一百三十六字，皆西方七宝金门皓灵皇老君自然之龙书。
　　西方白帝符灵宝七炁天文化生玄帝炁。
　　少阴之炁化生太阴五炁玄天，主小劫亥、大劫子，阳炁之极，百六乘九，玄帝行。佩此文度甲申大水洪灾。以墨书白缯七寸，佩身。
　　西方七宝金门皓灵皇老君符命
　　元阴之炁生七炁素天灵宝西方白帝，治九九，阴炁涌，阳炁否，九天炁交，为大阳九之灾。佩此文，其行时则宴鸿毛而高翔，观洪波於天际也。当白笔书文。
　　北方黑帝灵宝赤书玉篇文
　　上四十字，出郁单无量玄元紫微台北轩之书，主诸真人神仙图箓。
　　其下三十二字，是北元玄斗中书，主北方星官，正天炁。
　　其下二十四字，主摄天魔北帝万鬼事。
　　其下二十四字，主北海水帝制水中万精，召蛟龙以负身，皆书北朔郁绝元之台。
　　合一百二十字，皆北方洞阴朔单郁绝五灵玄老君自然之书。
　　北方黑帝符灵宝五炁天文化生青帝炁。
　　太阴之炁化生少阳九炁天，主大劫寅、小劫卯，阴炁勃，天地周，青帝行。佩此文度洪流大水之灾。以青书缯五寸佩身。
　　北方洞阴朔单郁绝五灵玄老君符命
　　洞阴之炁生五炁玄天灵宝北方黑帝，治九九大运交，阴炁勃，阳炁激，九天炁交为天地大灾。佩此文则免洪流万疠之中。当墨笔书文。
　　元始五老出五帝真符，以度五帝真人。天光开阳，出此文玄都宫。
　　元始青帝真符召直符更生守灵宝天文。道士吞之，灵炁镇肝，生青精宝华九叶，神为役使，通灵致神仙。道士命属东岳，青书绛缯佩身，并本命日朱书，向东服之，九枚。
　　元始赤帝真符召直符昌中守灵宝天文。道士吞之，灵炁镇心，生丹精宝华三叶，神为役使，通灵致神仙。道士命属南岳，赤书黄缯上佩身，并本命日朱书向南服之，三枚。
　　元始黄帝真符召四方直符守灵宝天文。道士吞之，灵炁镇脾，生黄精宝华十二叶，神为役使，通灵致神仙。道士命属中岳，自可黄书白缯佩身，并本命日朱书向壬服之，十二枚。
　　元始白帝真符召直符曲正守灵宝天文。道士吞之，灵炁镇肺，生白精宝华七叶，神为役使，通灵致神仙。道士命属西岳，白书炁缯，佩身，并本命日朱书向西服之，七枚。
　　元始黑帝真符召直符尹丰守灵宝天文。道士吞之，灵炁镇肾，生黑精宝华五叶，神为役使，通灵致神仙。道士命属北岳，黑书青缯佩身，并本命日朱书向北服之，五枚。
　　右出《洞玄元始五老赤书玉篇经下》
　　三天太上召伏蛟龙虎豹山精八威策文
　　此是赤精受天炁后，其文明於南丹洞灵枯林之下。
　　佩元始上三天太上大道君制六天总地八威策文，召天下神，摄地束灵，封山呼灵，制河上龙。
　　九天太素阳生符
　　丹书白素，方五寸。清斋百日，入室思日精，含而吞之，与日同寿，天地俱存，思灵念真，形自能飞。存浊炁於口，符即出而死也。一名生真券，一名八威龙书。
　　三天太玄阴生符
　　墨书黄缯，方五寸。清斋百日，入室思月精，含而吞之，与月同寿。道士欲尸解者，墨书木刀剑，把之而卧，即为代人形而死也。行此宜精他念，秽独于口，符即出身即死。此符一名化形券，一名九阴灵书。
　　九天玉真长安神飞符
　　朱书白素上以佩身，履太阳九大百六大劫之交，洪灾四会，佩之千毒不加身，过水火之难，得见太平，为圣君种民。
　　三天真生飞神符
　　墨书黄缯上以佩身，履小阳九小百六小劫之交，万灾四充，佩之千害不加身，过万疠之中，得见太平，为圣君种民。
　　东方安宝华林青灵始老帝君出下元符命
　　小阳九巳、小百六午，其年天灾降民，以此文固天炁，安国，存种民，度阳九百六之会。青书白缯。
　　大阳九申、大百六酉，其年天灾激，林木禾稼一时消灭，驱除兆民，出此文以固天炁，安镇存国，以度种人大灾出。青书白缯。
　　大劫交，天地改易，金玉、山海、人民、鸟兽一时消灭，天地溟涬，无复光明，以此文固天元始之炁，佩之皆即得化生始分之中，刻书金札以佩身。
　　南方梵宝昌阳丹灵真老帝君出下元符命
　　小阳九辰戌、小百六丑未，其年土中生火，金玉自然天下焦烧，万民自死，出此下元符固天炁，禳此灾，度阳九百六之会。赤书黑缯。
　　太阳九亥、大百六子，其年火精消灭，万里无烟，洪水四出，天灾荡民，中元出此文固天炁，禳此灾。赤书黑缯。
　　大劫交，天地改易，金王、山海、人民、鸟兽一时消灭，天地溟涬，元复光明，以此文固天元始之炁，佩之皆即得化生始分之中，刻书金札以佩身。
　　中央玉宝元灵元老帝君出下元符命小阳九申、小百六酉，其年土中出雾，障炁障天，昼夜不分，七年除民，出此下元符固天炁，禳此灾，度阳九百六之会。黄书青缯。
　　大阳九寅、大百六卯，其年山陵丘垄土地陷没，民无立锥，中元出此文固地炁，禳此灾。黄书青缯。
　　大劫交，天地改易，金玉、山海、人民、乌兽万物一时消灭，天地溟涬，无复光明，此文固天元始之炁，佩之即得化生始分之中，刻书金札以佩身。
　　西方七宝金门皓灵皇老帝君出下
　　元符命
　　小阳九亥、小百六子，其年金玉化消，人民水居，飘尸洪流，血为海川，出此下元符固天炁，禳此灾，度阳九百六之会。白书赤缯。
　　大阳九巳、大百六午，其年金石自消，兵灾荡民，中元出此文固天炁，禳此灾。白书赤缯。
　　大劫交，天地改易，金玉、山海、人民、乌兽万物一时消灭，天地溟涬，无复光明，此文以固天元始之炁，佩之即得化生始分之中，刻书金札以佩身。
　　北方洞阴朔单郁绝五灵玄老帝君
　　出三元符命
　　小阳九寅、小百六卯，其年洪水四出，水与天连，人民流散，死者无遗，出此下无符固天炁，禳此灾，度阳九百六之会。墨书黄缯。
　　大阳九辰戌、大百六丑未，其年天地枯旱，江海竭乾，海底扬尘，人民焦死，万无遗一，中元出此文固天炁，以禳此灾。墨书黄缯。
　　大劫交，天地改易，金玉、山海、人民、乌兽万物一时消灭，天地溟涬，无复光明，此文以固天元始之炁，佩之即得化生始分之中，刻书金札以佩身。
　　右出《洞玄元始五老赤书玉篇经下》
　　东方赤书玉文十二字，则九炁青天之名，导引青帝九炁，服食青牙，皆朱书白纸上。存思讫而顿服之，则九炁不招而自降，青帝应声而见形，五牙坚固於东岳，肝府玉芝而自生，灵童赍真文於寝侧，青要辅翼而使令，九年积感，变化立成，神仙度世，万劫不倾。
　　南方赤书玉文十二字，则三炁丹天之名，导引赤帝三炁，服食丹牙，皆赤书白纸上。存思讫而顿服之，则引赤炁而流溢，芳芝玄注於绛宫，赤帝降真於存思，受赤文於灵童，保丹牙以永固，食三炁於祝融，策赤珪以通灵，运五篇以召神，长斋感於大寂，上天书名於南窗，可谓坐致之而不难，永享之而无穷也。
　　中央赤书玉文十六字，则中黄天名，导引黄帝十二炁，服食黄牙，皆赤书白纸上。存思讫顿而服之，则上引元炁於九天，下注玄膺於妙门，太仓无根而自充，脾府不澳而自熏，黄老应响以玄和，灵童披禁而告文，黄素运走，给命东西，妙哉玉诀，为万仙之端。
　　西方赤书玉文十二字，则西方七炁素天之名，导引白帝七炁，服食素牙，皆赤书白纸上。存思讫顿而服之，七炁天神玄注素晖以灌溉，明石自生玉芝以澳，肺宫开明而纳真，大食不哺而自熏，素灵应响而驱策，参承九天之门，准之不休，寿与元始同年。
　　北方赤书玉文十二字，则北方五炁玄天之名，导引黑帝五炁，服食玄牙，皆赤书白纸上。存思讫顿而服之，则玄老负籍於朱陵，灵童题简於赤文五炁流芝澳於枯宅，玉泉滂沲生於端门，神镇灵阙，肾府生熏，太玄玉女，役使束西，万劫不衰，玄老同存。
　　右出《洞玄灵宝玉诀妙经下》
　　老子曰：束方岁星，太帝勾芒，灵宝东称符，字通明。东岳泰山官，属四千三百人，姓刘，字孟卿。直符青要玉女，主之於肝，於体主两目、左手胁，王东方，其时春，其行木，其音角，其色青，其数九，法天少阳之炁，其兽青龙，其日甲乙。诸道士欲求神仙长生不老，役使万神，以青缯为地，朱书为文，盛以青囊，着左肘，修德行道，其神自诣，诸百姓取青石朱刻符文，镇东方。
　　老子曰：南方荧惑星，赤帝太皓，灵宝南称符，字太阳。南岳衡山官，属九百九十人，姓黄，一姓陈，字幼林。直符赤圭玉女，主之於心，於体主口唇舌胸，王南方，其时夏，其行火，其音征，其色赤，其数三，法三光太阳之炁，其兽朱雀。其日丙丁。诸道士欲求神仙长生不老，役使神灵，以赤缯为地，黄笔为文，盛以赤囊，着心前，修德行道，其神自诣。诸百姓取赤石黄刻符文，镇南方。
　　老子曰：西方太白星，帝少皓，灵宝西称符，字通阴。西岳华山官，属千人，姓周，字元起。直符素女主之於肺，於体主两耳、右手胁，王西方，其时秋，其行金，其音商，其色白，其数七，法七星少阴之炁，其兽白虎，其日庚辛。诸道士欲求神仙长生不老，役使万神，以白缯为地，墨笔为文，盛以白囊，着右肘，修德行道，其神自诣。诸百姓取白石墨刻符文，镇西方。
　　老子曰：北方辰星，帝颛顼，灵宝北称符，字通神。北岳恒山官，属二千人，姓徐，字子雅。直符玄女主之於肾，於体主腰脐阴两足。王北方，其时冬，其行水，其音羽，其色黑，其数五，法太阴之炁，其兽玄武，其日壬癸。诸道士欲求神仙长生不老，役使万灵，以墨缯为地，青笔为文，着背上，今当心修德行道，其神自诣。诸百姓取黑石青刻符文，镇北方。
　　老子曰：中央镇星，帝文昌，灵宝中称符，字万福。中岳嵩高山官，属九百人，姓武，字太仓。直符黄素玉女主之於脾，於体主腹，其王中央，治四季，其行土，其音宫，其色黄，其数一，法地中和之炁，其兽螣蛇，其日戊己。诸道士欲求神仙长生不老，役使万神，以黄缯为地，白笔为文，盛以黄囊，着衣领中令缘颈，亦可头上，修德行道，其神自诣。诸百姓取黄石白刻符文，镇中央。
　　右出《洞玄自然真一五称经》
　　无上秘要卷之二十六竟
　　无上秘要卷之二十七
　　上清神符品
　　佩此符可以经危冒崄，越山跨海，召神制鬼，封掌灵岳，所之所向千妖伏侧，万灵束形，群仙侍卫，身生异光。
　　右出《洞真神虎内真符》
　　佩此符者，威制天地，诃叱群灵，控景驾龙，位司高仙，琼音既震，则玉华侍侧，金真卫兵，千妖丧眸，万鬼灭形。
　　右出《 洞真金虎真符》
　　佩太极帝君三元真符，盛以锦囊，佩於头上，勿履污秽。服符五年，得与真相见。九年，通灵彻视，坐在立亡，役使六甲，天给玉童玉女各十二人，乘云驾龙，游宴玉宫。
　　佩太上宝章符，朱书素佩右肘，勿污。佩之八年，三一俱见矣。三一相见之后，以金为质、长白纸雌黄书之，本命日日中南向服之。毕，以白纸丹笔书之，以本命日暮，向本命服之。
　　太一制三魂七魄宝命符，常以本命之月、本命之日、本命之时朱书白纸，北向服之。若不知生月日时者，唯取知一耳，亦可以戊午日日中时服之。
　　太上宝神招帝君符，以八节日日中时朱书白纸服之。
　　帝君太一内精神符，合十二首，皆太上元精之气也，至真至秘，不得妄传也。其别复有太一外诀符文。
　　右出《洞真太丹隐书经》
　　云精玉景飞玄生符，行事朱书青纸服之，朱书青缯佩之。五霞之精，能知五霞，上升金华。行之七年，同景曜罗。
　　命河九源宝章符，行事墨书白纸服之，墨书白素佩之。此洪波玉精之炁，能知九河内名，变化分形，上游九源，下沉水灵。行之五年，万变立成。
　　龙胎保精符，行事黄书白纸服之，黄书白缯佩之。此龙精九化之炁，能知龙胎，变景升崖，上游九玄，下戏九嶷。行之五年，历劫不期。
　　解形七变符，行事青书黄纸服之，青书黄缯佩之。此雷电始凝之精，此道极妙，分景散形，流光万化，与真合冥。
　　七元耀灵玉符，行事朱书青纸服之，朱书黄缯佩之身。此七星之精，变化隐藏，升景玉庭。
　　右出《洞真七转七变舞天经》
　　内观开明玉符，当以朱书白纸投水中，东向叩齿三通。祝修之八年，紫云覆兆身，目朗彻视，洞观九天，体生奇光，纵景万变，飞行太空。此道至妙，传已成真人，不行於世。
　　流霞开明洞观玉符，东向朱书白纸上，叩齿十二通。祝修行九年，克得上仙，白日升天，游宴玉京。
　　黄炁阳精洞明灵符，东向以黄书青纸上，叩齿十二通。祝修行九年，克得上仙，白日升天，游造帝房。
　　大劫度厄宝命长存符，大阳九之会，洪水滔天，当以青书白绢，佩之头上，浮翔清波之上，万灾不能伤，保身长命，久佩神仙。
　　小劫度厄宝命长存符，小阳九之周，水火交横，万灾并兴，当以朱书白绢，佩之左肘，入渊不沉，入火不然，万害不能害，保身长命，与天同寿，久佩神仙。
　　右出《洞真青要金根众经》
　　天帝君受九天丈人九天玉文
　　当以壬癸日刻青石，墨书文，埋所住岳东方，东向叩齿九通，祝曰：
　　制万魔，致神仙。真人来见，玉女卫形。
　　当以甲乙日刻赤石，青书文，埋所住岳南方，南向叩齿九通，祝曰：
　　制万魔，致神仙。真人来见，玉女卫形。
　　当以戊己日刻白石，黄书文，埋所住岳西方，西向叩齿九通，祝曰：
　　制万魔，致神仙。真人来见，玉女卫形。
　　当以庚辛日刻黑石，白书文，埋所住岳北方，北向叩齿九通，祝曰：
　　制万魔，致神仙。真人来见，玉女卫形。
　　当以丙丁日刻黄石，赤书文，埋所住岳中央，向壬叩齿九通，祝曰：
　　制万魔，致神仙。真人来见，玉女卫形。
　　真诀自明，白日升天，秘慎勿传！
　　右出《洞真三九素语玉精真诀》
　　太上甲乙入木九炁班符，朱书，立春之日平旦东向服之。
　　又以正月、二月甲寅、乙卯之日，青书桐板之上，令广九寸，长一尺二寸，埋之所住东岳，令深九尺。惟一日也。如此法，三年一埋，不年年也。但存思服御，依节行之尔。九年，青帝及泰山君无不感降，监映兆身也。
　　太上丙丁入火三炁班符，朱书，立夏之日正中南向服之。
　　又以四月、五月丁巳、丙午之日，朱书桐板之上，令广八寸，长一尺二寸，埋之所住南岳，令深三尺。丙丁惟一日也。如此法，三年一埋，不年年也。但存思服御，依节行之尔。九年，赤帝君及霍山君无不降见於兆形也。
　　太上庚辛入金七炁班符，朱书，立秋之日晡时西向服之。
　　又以七月、八月庚申、辛酉之日，朱书桐板之上，令广六寸，长一尺二寸，埋之所住西岳，令深七尺。庚辛惟一日也。如此法，三年一埋，不年年也。但存思服御，依节行之尔。九年，白帝君及华山君无不降见於兆形也。
　　太上壬癸入水五炁班符，朱书，立冬之日夜半北向服之。
　　又以十月、十一月癸亥、壬子之日，朱书桐板之上，令广五寸，长一尺二寸，埋之所住北岳，令深五尺。壬癸惟一日也。如此法，三年一埋，不年年也。但存思服御，依节行之尔。九年，黑帝君及恒山君无不降见於兆形也。
　　太上戊己入土一炁班符，朱书，太岁之日日中后向四季服之。
　　又以三月、六月、九月、十二月戊辰、己未、戊戌、己丑之日，朱书桐板之上，令广三寸，长一尺二寸，埋之所住中央，令探一尺二寸。四季惟四一日也。如法，三年一埋，不年年也。但存思服御，依日而行之。九年，黄帝君及嵩高山君无不降见於兆形也。
　　太上九源青炁班符，常以立春，春分之日平旦，朱书青纸上，东向服之。行事讫，朱书符桐板上，记年月日、子某郡某县某乡某里某岳先生，某甲年若干岁，某月生於符下。以青石九两，青丝缠之，着符投之东流之水。
　　太上洞源赤炁班符，常以立夏、至之日正中，朱书青纸上，南向服之。行事讫，朱书符桐板上，记年月日、子某郡某县某乡某里某岳先生，某甲年若干岁，某月生於符下。以赤石八两，赤丝缠之，着符投於南流之水。
　　太上洞渊白炁班符，常以立秋、秋分之日晡时，朱书青纸上，西向服之。行事讫，朱书符桐板上，记年月日、子某郡某县某乡某里某岳先生、某甲年若干岁、某月生於符下。以白石六两，白丝缠之，着符投於西流之水。
　　太上洞川玄炁班符，以立冬、冬至之日夜半时，朱书青纸上，北向服之。行事讫，朱书符於桐板上，记年月日、子某郡某县某乡某里某岳先生、某甲年若干岁、某月生於符下。以黑右五两，黑丝缠之，着符投於北流之水。
　　右出《洞真九赤班符经》
　　飞灵玉符，太极真人所受，服之一年，与神同体，万变纵横，形藏玉房，其有秘讳，不得文书，立春之日，东北向飞灵玉符，先微呼八景阴名。
　　飞灵玉符，服之二年，能乘虚驾晨。其有秘名，不可语人。春分之日，东向服符，先微呼八景阴名。
　　飞灵玉符，服之三年，隐沦玄霄。当以立夏日东南向服符，先微
　　呼八景阴名。
　　飞灵玉符，服之四年，运身玄虚，出幽入无。当以夏至之日，南向服符，先微呼八景名讳。
　　飞灵玉符，服之五年，游宴八宫，出入虚房。当以立秋之日，西南向服符，先微呼八景名讳。
　　飞灵玉符，服之六年，解形为万，化身为千。当以秋分之日，西向服符，先微呼八景名讳。
　　飞灵玉符，服之七年，则上宴太清，回化五晨，参龙登虚。当以
　　立冬之日，西北向服符，先微呼八景阴名。
　　飞灵玉符，服之八年，则登玉清，任适周游。当以冬至之日，北向
　　服符，先微呼八景阴名。
　　右出《洞真隐地八术经》
　　高上玉晨命魔灵幡白书青缯上，主制东方。青帝、魔灵大王咸保负
　　某岳先生，某甲体真合仙，俯仰遣东岳仙官羽轮奉迎甲身，上登玉清宫
　　紫凤台，如九天信。
　　高上玉晨命魔灵幡黑书绛缯上，主制南方。赤帝、魔灵大王咸保负
　　某岳先生，某甲体真合仙，俯仰遣南岳仙官羽轮奉迎甲身，上登玉清宫
　　紫凤台，如九天信。
　　高上玉晨命魔灵幡朱书白缯上，主制西方。白帝、魔灵大王咸保负
　　某岳先生，某甲体真合仙，俯仰遣西岳仙官羽输奉迎甲身，上登玉清宫
　　紫凤台，如九天信。
　　高上玉晨命魔灵幡黄书黑缯上，主制北方。黑帝、魔灵大王咸保负
　　某岳先生，某甲体真合仙，俯仰遣北岳仙官羽轮奉迎甲身，上登玉清宫
　　紫凤台，如九天信。
　　高上玉晨命魔灵幡黄书黄缯上，主制中央。黄帝、魔灵大王成保负某岳先生，某甲体真合仙，俯仰遣中岳仙官羽轮奉迎甲身，上登玉清宫紫凤台，如九天信。
　　曲素诀辞玄丘大真书隐文，朱书白缯佩身，以威六天之鬼，役众精之神，命五帝札五岳符，川泽召百鬼，素经以摄召山之虎豹，御百川之蛟龙，驻使万邪之诀文。
　　九天凤炁玄丘真书，命魔灵幡连书九尺素缯上，投书，佩身，若绝
　　世出居则书五色缯画，命魔灵幡置五方也。则制万灵，仰天魔，致仙官。
　　青精保命秘符，青书白纸。男先服保命符，后服化生丹霞灵符。
　　化生丹霞灵符，朱书白纸。女先服丹霞灵符，后服青精保命符。
　　朱明保身长存秘符，朱书白纸。男先服，后服中原黄精符。
　　中原黄精符，黄书白纸。女先服，后服朱明保身长存符。
　　中元度命保魂秘符，黄书白纸。男先服，后服金光自然秘符。
　　金光自然秘符，白书白纸。女先服，后服中元度命保魂符。
　　素灵召神保命秘符，白书白纸上。男先服，后服玄阴生形上化符。
　　玄阴生形上化秘符，炁书白纸上。女先服，后服素灵召神保命秘符。
　　通灵长命秘符，炁书白纸。男先服，后服飞仙腾化秘符。
　　飞仙腾化秘符，青书白纸。女先服，后服通灵长命秘符。
　　右出《洞真凤台曲素经》
　　八炼金冶化仙真符，以立春之日黄书青纸，投水中沐浴，则通身炼化，招日月之玄晖，降真人於玉庭。并黄书青彩佩身，八年与真人交言，降致云舆，飞升金门之上，受炼於金冷之池。
　　八炼丹胎玉符，以立夏之日正中丹书黄纸上，投水中沐浴，则内外炼化，招仙根於阳精，致黄炁於黄华，回日月以玄映，感真人於玉宇。又丹书黄缯佩身，八年真人下降，授兆真人，飞行太空，上升洞阳之宫。
　　龙景九炼之符，以立秋之日晡时青书白纸上，投水中沐浴，则骨髓炼变，招玄晖於紫景，致阳精於飞根，纳黄炁於水母，降真人於紫轩。又青书白缯佩身，八年头有日圆之明，飞行太空，上升广灵之堂。
　　日魂炼精阴符，以立冬之日夜半黑书青纸上，投水中沐浴，一身血精并被炼化，致日精於紫景，降飞华於八骞，炼五府於玉池，运兆身於广寒。又黑书青缯佩身，八年身发金光，项有圆明，真人下降，授兆真文，飞行太空，上升广寒之宫。
　　右出《洞真黄炁阳精经》
　　太上洞文龟山真符，以青书紫缯上。此符服之九年，闭目存思一旦一夕，当见九天仙属，乘龙驾虬，飞游紫虚，上造玉庭，身与神真，不得与世同游，永得长安。
　　东明通真变景阳霞符
　　春三月行道，思神招灵，以黑书青纸，东向服之，百日通灵，千日见神，彻视万里，坐睹自然，役使青真玉女九人，致青宫宝书神仙真文。又青书黄缯上，安所卧席东面，以青锦衣之，百日则致青老降座，青帝神官侍卫神文，营护行符者身，九年自致青霞之云，载兆飞行，所谓精感神降，坐致飞仙。
　　南光八炼丹景四玄符
　　夏三月行道，思神招灵，以青书赤纸，南向服之，百日通灵，千日见神，万日飞仙，役使太丹玉女八人，致流金火铃登仙丹章。又赤书白缯上，安所卧席南面，以赤锦衣之，百日则致赤老降房，赤帝神官侍卫神文，营护行符者身，八年则致绛霞之云，载兆身。
　　西精皓灵化景扶文符
　　秋三月行道，思神招灵，以黄书白纸，西向服之，百日通灵，千日见神，上真下降与神接颜，役使太素玉女六人，致金精日华冶炼之英。又白书青缯上，安所座卧席西面，以白锦衣之，百日白老降房，白帝神官侍卫神文，营护行符者身，六年则致三素云軿，降覆兆身。
　　北玄郁真炼景萧风符
　　冬三月行道，思神招灵，以白书炁纸，北向服之，百日通灵，千日能彻视幽微，与神接颜，役使太玄玉女五人，致五星上妃夫人灵真斗中玄图、神仙宝文。又炁书绛缯上，安所座卧席北面，以玄锦衣之，百日玄老降房，黑帝神官侍卫神文，营护行符者身，五年则致玄云降覆兆身。
　　中央四季之时行道招灵，以赤书黄纸，向王服之，百二十日通灵彻视，逆知吉凶，千日天真下降，与神交颜，役使黄素玉女十二人，致黄上八道交真玄录、飞仙凤衣、九天灵章。又黄书黑缯上，安着所座卧席中央，以黄锦衣之，百日黄老诣房，黄帝神官侍卫神文，营护行符者身，十二年致黄云降覆兆形，玉舆羽轮，升兆飞行，上入太玄之宫。
　　右出《洞真龟山元录经》
　　上元检天大录文，以青笔书九尺黄缯上，佩身，当诣本命之岳，祭天真，告九玄，盟五灵，然后佩焉九年，道未降当缮书二通，如法登岳，更祭天毕，便烧之，余灰扬青烟之霄，一通埋之本命之岳，令深九尺，所谓上告九天，下告五灵，中告万神，永得长生。
　　三元玄台玉检紫文，受者当以黄笔书青缯上，同祭之於本命之岳。然后佩身九年，未升当又书一通烧之，令灰扬於青烟之霄。又书一通埋之本命之岳，令深三尺。佩此文以游八方，涉五岳，履河源，制地灵，使万神。九年得乘三元之軿，上升三元之宫，不得冒秽入殗，触性天真，轻告宣灵，七祖充责，身主失仙。
　　右出《洞真三元玉检布经》
　　高圣帝君曰：金阙之内有隐书，玉名金阁，腾景上清，佩之者则金阁刻，玉简注仙名，四渎五岳灵山营卫送迎。九年得乘飞云，役玉女十二人。丹书白缯。
　　高圣帝君曰：上清金书玉箓上文，有知者飞升上清，位齐四真。佩之者，则上清刻书，金简注名，神仙告下五岳以仙官扶迎。青书白缯。
　　高圣帝君曰：太极白简文，有知者飞升太极宫，腾景金阙之中。
　　佩之者，太极刻书於简文，注名於神仙，四极营卫，九年飞行。青书白缯。
　　高圣帝君曰：方诸玄素紫名隐文，知者飞升方诸宫。佩之则方诸刻书，玄素紫名。九年飞行，神仙卫迎，五岳记名，青书白缯。高圣帝君曰：
　　太清玉籍绛名隐文，知者飞升太清，腾景琼宫。佩之者，太清刻书，绛名於玉籍。九年通神飞行，给玉童十二人。丹书白缯。
　　高圣帝君曰：
　　太素琼简金书隐文，知者飞升太素宫，上朝三元君。得佩之者，大素刻书琼简。九年降致飞云，白日升天。黄书白缯。
　　高圣帝君曰：南极有丹文紫箓上文，知者白日飞升，上谒南极上元君。得佩之者，则南极注名於紫箓。九年三元下降，授子真书，白日升天。丹书白缯。
　　高圣帝君曰：玄宫上元青金赤书隐文，知者飞升玄宫，腾景上清。佩之者，目见上元真形。九年降兆之房，授兆真书，即得神仙。青书白缯。
　　高圣帝君曰：玄都丹台白玉金字隐文，知者白日飞玄都。佩之者，刻书丹台之名。九年，乘空景而行。黄书白缯。
　　高圣帝君曰：三元宫琳札青书隐文，知者白日升天，上翔三元宫。得佩之者，刻名於琼琳之札。九年，三元诣房，授兆真文，神仙飞行。青书白缯。
　　高圣帝君曰：玄斗之中玄名箓籍隐文，知者得升玄斗之中，飞行上清之宫，刻书玄斗之名。九年，神人下降，授兆真书，行之神仙。黑书白缯。
　　高圣帝君曰：五岳有丹书琼简紫箓之名，知者白日升天，飞行五岳。佩之，五岳仙官防卫兆身，五帝刻名於五岳之简。九年，乘空飞行，上升玄宫。青书白缯。
　　太上六甲素奏丹符
　　甲子素奏丹符，朱书白缯佩之，以甲子日平旦朱书东向服之，愿祝悉目存直甲玉女，执符在前。
　　甲午素奏丹符，朱书白缯佩之，以甲午日平旦朱书东向服之。
　　甲戌素奏丹符，朱书白缯佩之，以甲戌日平旦朱书东向服之。
　　甲辰素奏丹符，朱书白缯佩之，以甲辰日平旦朱书东向服之。
　　甲申素奏丹符，朱书白缯佩之，以甲申日平旦朱书东向服之。
　　甲寅素奏丹符，朱书白缯佩之，以甲寅日平旦朱书东向服之。
　　六甲丹书符文，依甲子日醮受而佩身，命神召灵，摄海封山，游行五岳，万神敬迎，役使六甲上天入渊，分形散景，七十四方所愿立得，所向立成。修之九年，除致三元，乘空飞行。
　　灵飞六甲左右玉女内名玉符
　　甲子太玄宫、甲戌黄素宫、甲申太素宫三部，左灵飞玉女，头并颓云三角髻，余发散垂之至腰，手中并执玉精神虎之符。
　　甲午绛宫、甲辰精宫、甲寅青要宫三部，右灵飞玉女，头并颓云三角髻，余发散垂之至腰，手中并执玉精金虎符。
　　太极玉精真诀上符，以甲子日始，二日服一，以平旦服，八节日日中又服之。
　　太极玉精真诀上符，以乙丑日如二日服一，以平旦服，八节日夜半又服之。
　　此二符是灵飞六甲之宗符也。服，先斋六日乃服。服之六十日，乃得服六十玉女符也，主招神开灵，通达万精。长服不废，飞仙长生。既服六十玉女符，故当兼修之也。男女各符随名而用之，每至甲子及余甲日服上清大符十枚，又服太阳符十枚，先服太阴也。勿令人见之。阳符朱书，阴符黑昼。
　　右出《 洞真七圣元纪经》
　　东方始青阳霞宝真玉符，兆欲致青帝玉司君，当以立春、春分之日黑书青纸，东向服之。并墨书青缯佩之，九年玉司削兆死过，度兆生宫，遣青霞绿軿迎兆之身。
　　西方少阴皓灵通真玉符，兆欲致白帝玉司君，当以立秋、秋分之日黄书白纸，西向服之。并黄书白缯佩之，九年玉司削兆死过，度兆生宫，遣飞霞素云迎兆之身。
　　南方太阳丹灵洞天玉符，兆欲致左宫赤帝玉司君，当以立夏、夏至之日青书赤纸，南向服之。并青书绛缯佩之，九年玉司削兆死过，度兆生宫，遣丹霞绛軿下迎兆身。
　　北方太阴玄精玉符，兆欲致玄帝玉司君，当以立冬、冬至之日白书黑纸，北向服之。并白书黑缯佩之，九年玉司削兆死过，度兆生宫，遣黑云绿軿下迎兆身。
　　九河玄灵龙峤玉符，兆欲去离负石填河之役，当以本命之日青书黄纸服之。三年宿罪灭根，九年河伯出迎，入水不沉，洪泉万丈，翱翔青渊。大妙之道，非真不传。
　　清微九玄神生洞元之符，兆欲不经清微之天，左右三官，当以月生三日本命之日青书白纸服之。青书白缯佩身，清微天官下卫兆身，九年克致飞盖下迎兆身。
　　禹余玄精保神玉符，兆欲不经禹余天左右三官，当以月生十五日、本命之日黄书青纸服之，黄书青缯佩之，禹余天官下卫兆形，九年克致黄霞玄盖下迎兆身。
　　赤阳洞炎玄精生身玉符，兆欲不经大赤天左右三官，当以月末生十五日、本命之日朱书白纸服之，朱书帛佩之，赤天之官下卫兆身，九年克致丹霄飞舆下迎兆身。
　　右出《洞真四极明科》
　　无上秘要卷之二十七竟
　　无上秘要卷之二十八
　　九天生神章品
　　天尊告飞天神王，此九天之章乃三洞飞玄之炁，三会成音，结成真文，混合百神，隐韵内名，故太一试观，摄生十方，领会洞虚，启誓丹青，自无亿劫因缘宿名，帝图不得参见。得眄篇目，九祖同仙。
　　郁单无量天生神章第一
　　帝真胞命元元一黄演之炁
　　混合空洞炁，飞爽浮幽寥。延康无期劫，眇眇离本条。
　　苦魂沉九夜，乘晨希阳翘。大有通玄户，郁单降晨霄。
　　黄云凝灵府，阴阳炁象交。胞元结长命，恶根应化消。
　　桃康合精延，二帝秀玉标。灌溉胞命元，精炼神不凋。
　　九天命灵章，生神神自超。元君遏死路，司马诵洞谣。
　　一唱万真和，九遍诸天朝。稽首恭劫年，庆此荣旧苗。
　　上上禅善无量寿天生神章第二
　　帝真胎命元洞冥紫户之炁
　　无量结紫户，炁尊天中王。开度飞玄爽，凝化轮空洞。
　　故根离昔爱，缘本思旧宗。幽夜沦遐劫，对尽大运通。
　　帝真始明精，号曰字元阳，婴儿史百华，结胎守黄房。
　　斩根断死户，熙颐养婴童。禅善导灵炁，玄哺飞天芳。
　　华景秀玉质，精炼自成容。务玄育尚生，罗列备明堂。
　　太虚感灵会，命我生神章。一唱动九玄，二诵天地通。
　　混合自相和，九遍成人功。大圣庆元吉，散华礼太空。
　　诸天并欢悦，一切稽首恭。
　　梵监须延天生神章第三
　　帝真魂命元长灵明仙之炁
　　须延总三灵，玄元始炁分。落落大范布，华京翠玉尊。
　　明梵飞玄景，开度长夜魂。游爽赴期归，炁炁反故根。
　　太帝号阳堂，字曰八灵君。九开回禄道，胎炁生上元。
　　陵梵度命籍，太一辅精延。泥丸数帝席，三部八景分。
　　魂生摄游炁，九转自成仙。琅琅九天音，玉章生万神。
　　三遍列正位，炁参八晨门。玄关遏死户，灵镇津液源。
　　应会感灵数，明道潜回轮。庆此婴儿蜕，稽首赞洞文。
　　寂然兜术天生神章第四
　　帝真魄命元砀尸冥演由之炁
　　寂然无色宗，兜术抗大罗。灵化四景分，万条翠朱霞。
　　游魄不顾反，一逝洞群魔。神公摄游炁，飘飘炼素华。
　　荣秀椿劫期，乘运应灵图。空洞生神章，琼音逸九霞。
　　一唱万真会，骞爽合成家。九转景灵备，郁郁曜玉葩。
　　兜术开大有，一庆享祚多。上圣回帝驾，婴儿欻以歌。
　　不胜良晨会，一切稽首和。
　　波罗尼密不骄乐天生神章第五
　　帝真藏府命元五仙中灵之炁
　　翻翻五帝驾，飘飘玄上门。游步黄华野，回灵骄乐端。
　　采集飞空景，旧爽多不存。太微回黄旗，无英命灵幡。
　　摄召长夜府，开度受生魂。公子辅黄宁，总录具形神。
　　玉章洞幽灵，五转天地分。炁炼元藏府，紫户自生仙。
　　数周众真会，启阳应感繁。玉女灌五香，圣母庆万年。
　　三界并欢乐，稽首礼天尊。
　　洞元化应声天生神章第六
　　帝真灵府命元高真冲融之炁
　　应声无色界，霄映冠十方。回化轮无影，冥期趣道场。
　　灵驾不待辔，朗然生神章。空洞谅无崖，玄爽亦为强。
　　练胎反本初，长乘飞玄梁。蕲畜丧天真，散思候履常。
　　斩伐胞树滞，心游超上京。愿会既玄玄，悟我理兼忘。
　　介福九天端，交礼地辰良。混化归元一，高结元始王。
　　稽首俦灵运，长谢嚣尘张。
　　灵化梵辅天生神章第七
　　帝真元府命元高仙洞笈之炁
　　玄会统无崖，混炁归梵辅。务猷运灵化，潜推无寒暑。
　　乘数构真条，振袂拂轻羽。琼房有妙韵，泛登高神所。
　　圆轮无停映，真仙森列序。上上霄衢邈，洞元深万巨。
　　秀叶翳翠霞，停荫清泠渚。玩乱怡五神。繁想啸明侣。
　　五难缘理去，冲心自怡处。爽魂随本根，亹亹空中仁。
　　七诵重关开，豁滞非神武。运通由中发，高唱稽首举。
　　高虚清明天生神章第八
　　帝真华府命元真灵化凝之炁清明重霄上，合期庆云际。
　　玉章散冲心，孤景要灵会。焕落景霞布，神襟靡不迈。
　　玉条流逸响，从容虚妙话。灵音振空洞，九玄离幽裔。
　　感爽无凝滞，去留如解带。明识生神章，高游无终败。
　　玄景曜云衢，迹超神方外。应感无方圆，聊以运四大。
　　研心稽首诵，众圣并称快。
　　无想无结无爱天生神章第九
　　帝真岳府命无自然玄照之炁
　　无结固无情，玄玄虚中澄。轮化无方序，数来亦叵乘。
　　谁云元色平，峨峨多丘陵。冥心纵一往，高期清神征。
　　良遇非年岁，劫数安可称。浮爽缘故条，反胎自有恒。
　　灵感洞太虚，飞步霄上冰。津趣鼓万流，潜凝真神登。
　　无爱故无忧，高观稽首升。
　　右出《洞玄九天生神章经》
　　九天琼文品
　　太霄琅书乃九天王飞霄之曲，琼文帝章乃九天之上文，并以元始之初生於自然虚洞之中，虚皇玉帝受之，於是天王仍记名焉。
　　郁单无量天王琼文第一
　　太霄空洞炁，结炁成云营。我王挺神匠，有化若无形。
　　无形中有真，有真无中生。眇莽玄虚上，萧萧元始精。
　　法景朗妙觉，玄运来相征。列宿罗玉宇，飞霞超绿琼。
　　焕落三晨曜，流光郁紫清。携衿玉景台，解憩戏凤城。
　　回霄登九岭，以启不穷龄。谁能同此游，可来寻余名。
　　余名甚易知，安在东华庭。自可朝玄都，精微思帝灵。
　　弃去云外念，专一守黄宁。披诵太霄章，三关自当明。
　　玄降徘徊辇，虚遣飞霞軿。九天虽云遐，妙想安尔形。
　　上上禅善无量毒天王琼文第二
　　灵运启空洞，金真秀琼胎。法景大寂庭，玄化自相推。
　　历劫沦九冥，与真契幽期。三晨告元始，运通自来绥。
　　匡辔明霞上，流精耀玉支。顾眄元中有，混合似婴儿。
　　父宁与母精，逍遥戏凤台。落景游云房，独妙谁能知。
　　合庆离罗门，解褉紫霄崖。若欲相寻索，精研琅书辞。
　　回转琼文章，天王自当之。洞存帝一尊，以为求仙基。
　　绝念弃外想，常使心神夷。积感致真降，郁然焕羽仪。
　　拔度七祖根，咸同登云阶。玉章映高灵，琼文难寻思。
　　二妙以相和，各称本不齐。子欲戏九玄，但诵太霄诗。
　　万劫在俄顷，勿忧天应迟。
　　梵监天王琼文第三
　　澄清无毫秽，结炁成紫晖。丹霄映监天，罗布西南回。
　　三晨明列宿，七转朗太微。灵风迅奇香，玉籁声何悲。
　　神凤翔琼林，群仙振羽衣。天王乘运征，握节总万机。
　　虚軿掷空洞，辽朗九天扉。携提霄中宾，解衿入琼帏。
　　敷烂扶晨炁，耀罗焕玉阶。陵梵映朱日，千景翼灵辉。
　　飙飙元化内，玉辇正徘徊。公子命虎符，总摄万神归。
　　拔灭七祖根，穷魂皆仙飞。琅书庆云庭，琼文洞虚微。
　　精研道日鲜，亿劫灵不衰。万化随运迁，乃知妙者希。
　　寂然天王琼文第四
　　宴景太寂乡，回风迅琼轮。丹霄翼绿舆，神公辅帝尊。
　　翳翳九化外，离离开趣门。徘徊金罗上，啸歌庆灵云。
　　三唱朗玄觉，五回道乃分。金房焕嵯峨，流精何纷纷。
　　左顾见无英，右吗睹白元。履昌度黄箓，太一挺命根。
　　为我记仙籍，授我度命文。清唱运天真，静息理百关。
　　帝一镇灵宫，法服飞青群。相与契何许，合会九天端。
　　有日若无期，皇华正四贞。至念弃余念，道从玄中传。
　　灵感各有运，至学故多全。
　　不骄乐天王琼文第五
　　空中生紫烟，郁勃翳华宫。流明顺运回，丹霄映绿房。
　　翼辅虚中景，耀灵焕十方。万帝由真运，莫若九天王。
　　体结自然秀，含炁挺虚宫。理化正四维，号为众帝宗。
　　落景乘八烟，总统轮空同。朝游西台馆，夕憩扶桑宫。
　　摄板玄国录，拔度华青童。桃康定命籍，明初保劫功。
　　流眄无崖际，万化随运通。飞步诵太霄，幽寻元始踪。
　　积思感至寂，以致登玄聪。宿基流余庆，七祖返南宫。
　　五苦非所履，结友在太空。灵岳非常宅，飞云是我龙。
　　结携九巅真，偶景以成双。何为坐嚣秽，婆娑待命穷。
　　化应声天王琼文第六
　　高灵秀空洞，凝炁结朱烟。摇节回九霄，飘飘天帝真。
　　琼台耀岩阿，紫凤郁玉麟。虚歌逸幽宫，萧条云上人。
　　携契七映房，金罗焕中田。天王正九色，飞仙有亿千。
　　洞阳郁灵标，为兆度命年。丹华朗朱日，流芳灌兆身。
　　仰掇月中浆，九源降液津。永保不终劫，内外洞虚鲜。
　　积思感太空，洞得无极渊。形与混合同，游宴莫能旋。
　　梵宝天王琼文第七
　　三晨朗幽夜，流霞耀金日。丹房焕嵯峨，灵香绕琼室。
　　公子合庆堂，履昌携帝一。三元混合宫，微言甚幽密。
　　兆欲度命年，静思勿杂匹。寂若虽云无，真从空中逸。
　　庆加靡不周，七玄自蒙拔。积福有重基，宿根咸消灭。
　　琼文有妙章，斯篇慎忘失。存念至灵讳，道降同玄一。
　　梵摩迦夷天王琼文第八
　　九玄洞元炁，紫素凌玉霄。灵秀焕金门，神融茂琼条。
　　豁落紫虚馆，庆云随化消。渊响叩灵机，法鼓振太幽。
　　宴景玄晨阙，流回薄云飙。匡辔九天外，运驾以逍遥。
　　徘徊紫霞峰，容冷玉皇朝。运劫不俄顷，倏欻二象交。
　　虚庭无稽迟，去来顺运寥。大化不改度，三晨洞灵标。
　　琅书庆神室，琼文理清谣。含秀自玄挺，反容非华翘。
　　波梨答恕天王琼文第九
　　玄炁结九霄，紫虚朗太阳。飞琼凌华英，流精凝玉霜。
　　天真乘运回，薄云茂玄梁。冥会自相感，丹霄映轻行。
　　幽期高晨府，携契朝玉京。灵化冲漠裹，寥寥冥运乡。
　　流芬翳朱日，回风迅奇香。焕烂金门上，琼台吐玉英。
　　兰芝盈玄谷，仰咽六胃昌。神逸感寂宫，幽思彻洞乡。
　　执契太霄馆，师真琼帝章。
　　太霄琅书，琼文帝章，皆以九玄微辞九天王於空洞之中，元始之先，玄歌理命，游庆霄庭，音句虚微，玄中而生神真宝诀，故着灵篇。得行此道，位同九天。微思至讳，存神念真。灵垂告感，自然登晨。
　　右出《洞真太霄琅书琼文帝章》
　　无上秘要卷之二十八
　　
　　无上秘要卷之二十九
　　三十二天赞颂品
　　太上道君清斋持戒於西那玉国郁察山浮罗之岳，敷黄金荐地，白玉绿阶，七宝璎珞#1，光明焕日，黄云四缠，紫霞三匝。
　　元始天尊皆诸天大圣#2，十方至真、无极神王、天仙、飞仙、地仙、五帝真人，浮空降席，流光朗彻，二景冥合。太上道君不胜喜悦，前进作礼，上白天尊：今日众圣回降空山，群真欢乐不比於常，伏愿天尊赐命西宫上玄真人披空洞之弦，和自然之灵章，使未见者见，未闻者闻。天尊欢喜而言#3，空洞灵章，诸天玉音，上宫所重，秘不下传。今既良燕，欢乐难称，运非常会，理不容藏，今当普告三十二天，斋真合和，披诵灵章。於是道君稽首称庆，诸天欢喜而各作颂曰：
　　太黄皇曾天颂
　　梵行冠大罗，淳风抗玄纪。天形有常存，观世翻然理。
　　屡践不终劫，探幽度生死。三乘通便路，清虚无尘滓。
　　长夜息对魂，地狱五苦解。剑树不摇条，刀山不伤体。
　　门有浩劫公，地无夭年子。今日庆期会，诸天并欢喜。
　　不胜情欣悦，高唱稽首礼。
　　太明玉完天颂#4
　　宴景玉完上#5，游轮踯玄都。逍遥太明中，长灯焕翠罗。
　　灵风拂重云，龙阜郁嵯峨。上有飞天人，羽衣互纷葩。
　　下有龙汉民，皆是浩劫家。五道息对魂，九幽罢三涂。
　　天马运东井，长源无巨沙。不闻孤魂声，但作兴乐歌。
　　斯乐今无极，当奈来运何。
　　清明何童天颂
　　无色何童上，梵元理太清。华绮丽玉京，黄云缠四軿。
　　紫林翠南阜，飘风振朱琼。凤啸长夜开，十转九幽明。
　　乌母遏天河，龙负寒井缺。五道绝对根，三涂不羁兵。
　　回旗征天魔，黄幡校北营。洞章度幽魂，三界无谣声。
　　上有福德宫，下有更生形。是为元始法，妙哉空洞经。
　　喜庆稽首诵，高唱欢万龄。
　　玄胎平育天颂
　　平育抗三层，回神度十方。上披长夜户，下朗九幽房。
　　苦魂乘庆归，飞行入福堂。山无对怨人，但有浩劫公。
　　元始回玉驾，黄旗召灵风。扫除五道场，缘对乘运通。
　　飞天并欢乐，庆我长生宫。
　　元明文举天颂
　　□圆纲舞空洞，紫轮伟玉庭。文举敷丹晖，三便理玉清。
　　离罗曜长庚，九夜焕高明。三界无死魂，亿劫皆成灵。
　　巍巍十圣公，梵行飞天经。一诵诸天礼，十转枯骨生。
　　七玄升朱宫，享福入无形。
　　上明七曜天颂
　　乘景游三素，高奔日月宫。七耀焕上清#6，郁仪晞琳房。
　　消魔非洞友，结璘以我朋。迥度十天人，齐啜飞华皇。
　　朝准五云炁，夕嗡三晨光。魔夷无世界，偏无五道场。
　　亿劫并皇民，称为福德堂。
　　虚无越衡天颂
　　虚无梵大罗，飞纲舞天关。推度总元纪，四炁昼夜分。
　　九会非常运。号曰越衡门。天地理自定，欢乐岂常存。
　　此为福德界，自生不恶根。柰何来运促，代谢不齐辰。
　　度今悼来生#7，故诵哀乐文。
　　太极蒙翳天颂
　　蒙翳焕重虚，曜灵映朱扉。三十二天童，锦披飞青衣#8。
　　把幡执命籍，摄召苦魂归。长夜披五户，朗朗九幽开。
　　太极长生宫，名入并仙飞。法门度天人，亿劫自相随。
　　七祖离苦根，长歌升紫微。
　　赤明和阳天颂
　　赤明开元图，阳和回上虚。元始敷灵篇，十部飞天书。
　　开度九幽祖，万遍道自居。五阜秀琳宫，生死福德庐。
　　自无黄箓简，苦根焉得除。长斋诵灵章，五灵互相扶。
　　功成天地基，世世庆有余。
　　玄明恭华天颂
　　恭华十方经，回解诸天音。敷行遍五道，拔度好尚心。
　　黄魔征大魔#9，赤书灭高林。三界通玄路，天心悲魂吟。
　　拔过八难庭，逍遥玉绮岑。身入众梵行，长乐七宝林。
　　永享无极庆，劫劫自相寻。
　　曜明宗飘天颂
　　跃明高映，宗飘通玄。元始开图，敷落五篇。
　　赤童掌录，黄云四缠。八威备卫，灵兽侍真。
　　华光饰发，反香拂尘。绮合长阜，游回十天#10。
　　高唱空洞，飞步入玄。枯魂升阳，灰骸还人。
　　神王度命，乘虚驾烟#11。礼诵灵章，与劫同年。
　　竺落皇笳天颂#12
　　皇笳摄元，竺落总神。白简度品，青箓定仙。
　　黄江回灵，赤书招真。灵风鼓旗，十绝绕骞。
　　日精炼魂，枯骸生津。十转八难#13，功登飞天。
　　洞章命魔，稽首上玄。灭落九夜，断绝胞根。
　　名度南玄，保命三便。
　　虚明堂曜天颂
　　虚明大梵，梵行大馆。元公临正，司命执算。
　　是日嘉庆，五道披散。锦云仰回，月华下灌。
　　朱童度苦，灵章拔难。七玄升轩，十转登汉。
　　七宝林中，欢乐璀璨。
　　观明端靖天颂#14
　　端靖理运，十回观明。龙汉荡荡，五欲不生。
　　下有沌民#14，上有三灵。灭度九道，转轮魂形。
　　五帝卧度，魔王保明。休息宿对缘，来运乘福生。
　　欢乐无终已，逍遥三界庭。诸天齐十圣，稽首诵洞经。
　　玄明恭庆天颂
　　玄明洞虚，流晖九霞。恭庆承梵，灵风散华。
　　长魔回仙，赤文摄魔。召龙负水，乌母卑河。
　　九幽开夜，休息三涂。五苦长解，地狱清和。
　　斩根绝对，反生王家。
　　太焕极瑶天颂
　　太焕既振，极瑶承浮。开清九门，三便飞流。
　　长更续命，玉灯朗嵎。圆华营瑛#15，黄云四敷。
　　回风混合，百神召无。公子执籍，太一度符。
　　司命拔死，生骸起灰。逍遥七宝，林中熙游。
　　十圣齐真，飞天同俦。出入法门，万劫何忧。
　　元载孔升天颂
　　元载众梵炁，孔升纲八罗。敷云回金门，虹映焕朱霞。
　　上有授生童，飞天互参差。食炁长息穴#17，咽津黄水华。
　　开夜拔朽体#18，还童反素牙。身入不死劫，名继玉灵都。
　　神玉定仙箓，五帝符大魔。保明三界难，世世为仙家。
　　太安皇崖天颂
　　太安皇崖天，紫微映朱日。上有八会炁，灵风鼓庆室。
　　五老携宾驾，宴景西郁察。金童数帝席，神公辅太一。
　　命灵盟五符，摄魔度仙秩。寒庭开夜窗，对魂被幽出#19。
　　万万善缘生，亿亿恶根绝。天有福堂宾，地无牢狱结。
　　不胜三界清，五神欢且悦。
　　显定极风天颂
　　极风罗八员#20，碧鸡启扶摇。风转八员回，长更朗幽辽。
　　天通九夜清，众圣命羽飘。飞步七宝园，大小悉逍遥。
　　高唱诵灵章，一遍诸天朝。十转众生度，苦魂返旧条。
　　朗朗大有明，恶缘应神消。斯运真难喻，奈何来运雕。
　　始皇孝芒天颂
　　始皇元一炁，上梵玄中精。运周尘沙劫，开化度众生。
　　龙汉承康界，开图号赤明。妙哉元始公，倏欻敷三灵。
　　五帝承符会，赤书朗长冥。十部大乘门，众圣赞洞经。
　　飞步旋玄都，三洞绕宫城。神王稽首唱，魔王伏真形。
　　三徒息不掠，朽骸自然荣。南堂多福宾，世为欢乐庭。
　　但恐尘沙讫，福尽天地倾。运来非时求，苦哉难为情。
　　太黄翁重天颂
　　太黄翁重天，德为三界宗。上有鉴天君，总领鬼神宫。
　　开度生死户，安置善恶方。缘对互相寻，劳心总阴阳。
　　诸天并庆集，欢乐不比常。於是三涂解，罢除五难场。
　　刀山落锋刃，九幽开夜光。苦魂披重幽#21，飙飙升福堂。
　　轮我三乘门，世世生仙王。
　　无思江由天颂
　　无思无色界，眇眇元始初。江由映高玄，焕落五篇舒。
　　十天绿罗室，义和皎重虚。五老餐圆宫，妙童准灵墟。
　　仰嗡长更井，练胎反婴孩。太一保命录，南陵拔夜居。
　　九幽无死魂，门有更生躯。宿对五苦断，劫劫生仙庐。
　　诸一天并称庆，萧条诵灵书。
　　上揲阮乐天颂
　　阮乐飞玄景，丹云敷三罗。回旗征万灵，锺鼓召天魔。
　　钟鼓召天魔，扫通九幽径，龙乌负长河。飘飘元色上。
　　骞树秀玉霞#22。众圣集琳宫，金母命清歌。双成阳妙曲，
　　一唱飞天和。十唱五苦解，夜魂披重罗，七神返灵胎，
　　朽骨还更华。福堂饶清宾，地狱无对家。运役自然炁，
　　於是息三涂。一畅万劫感，庆贺西玉那。
　　无极昙誓天颂
　　昙誓高澄，虚落十回。青精始周，元炁敷晖。
　　大有通明，赤帝徘徊。五符流焕，元公放威。
　　万灵伏爽，群魔消摧。天清地除，九幽廓开。
　　亿劫告对，承运各归。斩根绝胞，死尸生辉。
　　七祖受灵，皆得仙飞。灭度无极，福庆巍
　　皓庭霄度天颂
　　皓庭映十，素晖西浮。朱童振杖，策灵九丘。
　　飞步摄魔，制灵召无。总炁御运，元始熙游。
　　倏欻四八，大象交周。历度开生，五帝焕符。
　　十转回玄，法泽滂流。地藏发泄，金玉满隅。
　　死魂竞归，白骨生躯。逍遥高台，飞天为俦。
　　渊通元洞天颂收
　　元洞皓明，太白上精。金仙黄母，号曰素灵。
　　右侠月女，左带扶生。七元吐光，日童掷铃。
　　威振渊通，焕赫奔星。总归万方#23，受度仙庭。
　　炁不绕死#24，梵行生生。金阙积简，上有劫名。
　　功满升度，月宫谏形。欲得羽衣，当妙朱婴#25。
　　朱婴相度，简入华青。五帝携别，降致飞軿。
　　七袓同欢，俱登上清。
　　翰宠妙成天颂
　　妙成上京，玄范化通。周回梵行，弥落十方#26。
　　无形乘运，观世大公。左日右月，德有威光#28。
　　一明天地，生死普隆。
　　诸苦拔难，长离北酆。冠带南治，林落朽容#29。
　　朽骸起步，飞登太空。逍遥玄虚，衣食福堂。
　　元始同缘，世世仙王。
　　秀乐禁上天颂
　　秀乐劫运，禁上回神。周历诸天，三十二关。
　　轮舞空洞，倏欻上轩。诸圣朝庆，齐礼玉门。
　　飞行步虚，萧条灵篇。庆霄流明，反香瑞尘#29。
　　月水莹华，日精炼仙。飞景四滂，金玉缠旋。
　　大运冥会，万劫蒙迁。生死同乐，熙怡欣欣。
　　飞天携提，游宴紫晨。握运留年，永享自然。
　　无上常融天颂
　　常融灌灵炁，诸天承其真。集采日月华，奔景步结璘。
　　上啜无上道，长更续暮年。不乐腾天飞，取度经北玄。
　　荡荡龙汉始，无有恶对民。但患仙者苦，乐为游方圆。
　　飘飘乘运归，亦不为苦辛。经古履来会，今得同天宾。
　　齐景西那都，肆欢善因缘#30。开度七祖奔，万始集福堂#31。
　　冠带飞天群，振翮洪波上。麾我度命幡，俄顷二仪判，倏欻谒帝尊。
　　太极贾奕天颂
　　]眇眇大罗天，太极玉清畿。贾奕沌元炁，八通坦幽微。
　　梵行无景色，高固无倾危。数尽大劫交，独为澄清晖。
　　天地并化消，众圣皆竞归。旋绕七宝台，蹑空振羽衣。
　　遨游玉园圃，琼林何萋萋。熙怡不悟朝#32，倏欻大运回。
　　此时乐何乐，灵宝焕真仪。五文植玄根#33，豁落诸天开。
　　生过大罗界#34，大小边悉仙飞。今日众真会，元始难常希。
　　抚掌和空洞，弦歌一何悲。高唱称万劫，太上命长麾。
　　右出《洞玄空洞灵章经》
　　无上秘要卷之二十九竟
　　#1璎珞：敦煌写本作『缨络』。
　　#2皆：敦煌写本作一从』。
　　#3欢喜：敦煌写本作『含笑』。
　　#4完：教煌写本作『儿』。
　　#5完：敦煌写本作『儿』。
　　#6耀：敦煌写本作『曜』。
　　#7度：敦煌写本作『庆』。
　　#8披：敦煌写本作『帔』。
　　#9黄魔：敦煌写本作『黄麾』。
　　#10游过：教煌写本作『旋回』。
　　#11烟：敦煌写本作『烟』。
　　#12笳：敦煌写本作『茄』。
　　#13八：敦煌写本作『拔』。
　　#14靖：敦煌写本作『静』。
　　#15沌：敦煌写本作『淳』。
　　#16营瑛：敦煌写本作『莹映』。
　　#17长息：敦煌写本作『长阜』。
　　#18体：敦煌写本作『骸』。
　　#19被：敦煌写本作『披』。
　　#20员：敦煌写本作『圆』。
　　#21幽：敦煌写本作『出』。
　　#22骞：敦煌写本作『蹇』。
　　#23归：敦煌写本作『监』。万方：敦煌写本作『万万』。
　　#24绕：敦煌写本作『统』。
　　#25妙：敦煌写本作『识』。
　　#26落：敦煌写本作『络』。
　　#27德：敦煌写本作『顷』。
　　#28林落：敦煌写本作『沐浴』。
　　#39瑞：敦煌写本作『拂』。
　　#30肆欢喜因缘：此下敦煌写本作另有佚文四十一句：『常融无地官，皆是圣皇臣。生死三色上，斯乐岂可陈。玉隆腾胜天颂
　　玉隆何崔鬼，腾胜万道基。三炁生沓烟，紫微焕郁仪。无色飞空上，眇眇难可思。中有不死神，姓桃字回孩。自非玄都民，色内莫能知。为人正命藉，勒算延康期。运为长乐世，相与同一时。自以开皇去，万劫各何之？虽是不终界，下世将难治。诸天欲拔苦，勤礼七宝台。龙变梵度天颂
　　龙变重霄上，梵度行劫端。三罗飞天界，总开十仙门。眇眇人定炁，唯有帝一君。运度诸天纽，长回亿劫关。大会元始交，玉台简灵魂。上圣游七宝，飞天颂灵文。一唱众仙和，口转生死分。拔出无穷幽』。
　　#31始：敦煌写本作『劫』
　　#32悟：敦煌写本作『觉』。
　　#33植：敦煌写本作『殖』。
　　#34过：敦煌写本作『遇』。
　　无上秘要卷之三十
　　经文出所品
　　九天之王，万炁本宗，众帝之祖先，乃九炁之精源。以天地未凝、三晨未明，结自然而生於空洞之内、溟涬之中，历九万劫而分炁各治，置立九天，日月星辰於是而明。万炁流演，结成道真。元始上皇、高上玉虚并生始天之中。三十九帝、二十四真遂有宫阙次序之官。上皇宝经皆结自然之章，以行长生之道、不死之方。符章玉诀，皆起於九天之王，传於代代之真。至三五改运，九灵应期，后圣九玄道君推校本元，以历九万亿九千累劫，上皇典格多不相参道君，以中皇元年九月一织日於玉天琼房金阙，上宫命东华青宫寻俯仰之格，拣校古文，改定撰集，灵篇集为宝经三百卷，以付上相青童君。《太霄琅书》乃九天王飞霄之曲，琼文帝章乃九天之上文，并以元始之初生於自然虚洞之中，虚皇玉帝受之於九玄。
　　太微黄书八卷素诀乃合於九天玄母，结文空胎，历稔劫数，以成自然之章，太皇中年岁。
　　右出《洞真太霄琅书妙经》
　　《洞真金真玉光八景飞经》，
　　元始天王名之《八景飞经》，
　　广生太真名之《八素上经》，
　　青真小童名之《豁落七元》，
　　大上道君名日《隐书玉诀金章》。
　　右出《洞真金真玉光八景飞经》
　　《洞真大洞真经》，
　　东华上仙曰《太上八素隐书》，
　　南华上仙日《大洞真经》，
　　北华上仙日《萧条九曜豁落七元上经》，
　　玉皇中仙曰《太上高圣八景玉箓》。
　　右出《洞真大洞真经》
　　《洞真太上九真中经》，
　　一名《天上飞文》，
　　一名《外国放品》，
　　一名《神州灵章》。虽有四号，故一书耳。
　　右出《洞真太上九真中经》
　　《洞真玉晨明镜金华洞房雌一五老宝经》，
　　一名《三元玉晨法》，
　　一名《雌一隐玄经》。
　　右出《洞真玉晨明镜金华洞房雌一五老宝经》
　　《洞真中央黄老君八道秘言经》，
　　太虚真人南岳赤松子曰：此经或
　　名《九素上书》，或名《太极中真玉文》或名《八道金策》。
　　右出《洞真中央黄老君八道秘言经》
　　《洞秘神箓经》，
　　《小有经下》记曰：三皇治世，各受一卷，以治天下。有急，召天上神、地下鬼，皆勑使之，号曰三坟。
　　后有八帝，次三皇而治，又各受一卷，亦以神灵之教治天下。上三卷曰三精，次三卷曰三变，次二卷曰二化。凡八卷，号曰八素。
　　右出《洞秘神箓经》
　　《洞玄真文赤书玉诀经》，
　　东方九炁青天真文赤书》，
　　一名《生神宝真洞玄章》，
　　一名《东山神咒八威策文》。
　　《南方三炁丹天真文赤书》，
　　一名《南云通天宝灵衿》，
　　一名《九天神咒》，
　　一名《赤帝八威策文》。
　　《中央黄天真文赤书》，
　　一名《宝劫洞清九天灵书》，
　　一名《黄神大咒》，
　　一名《黄帝威灵策文》。
　　《西方七炁素天真文赤书》，
　　一名《金真宝明洞微篇》，
　　一名《西山神咒》，
　　一名《八威召龙文》。
　　《北方五炁玄天真文赤书》，
　　一名《元神生真宝洞文》，
　　一名《北山神咒》。
　　在西旬九月上甲之日，放梵宝王国之天神化奇挺，法运皇篇，灵图隐方，结成真文。
　　《紫度炎光神玄变经》者，非紫度炎光有本文，乃是神经自生空虚之中，凝炁成章，玄光炎映。积七千年其文乃见，太微天帝君以紫简结其篇目，金简正书其文，仍记为《紫度炎光神玄变经》者，从玄中变而名焉。
　　九天丈人告三天玉童曰：《九丹上化胎精中记》，乃生九玄之初，结太空自然之炁以成，宝文，二十四真三十九帝悉所修行。
　　《隐地八术》乃紫清帝君游隐之道，去变之诀，旧文乃有八卷，变化八方，藏形隐景之事。
　　《外国放品经》皆玄古洞空之书，自然之章，谓是上真帝皇以下及学仙得道，莫不受音於太空。
　　《太上黄素》、《四十四方》皆九天之上书，八会之隐文也。是以太上大道君命上清高仙太极真人科集品目，陈其次序，合为黄素神方四十四首。《太上九赤班符》、《五帝内真经》乃九天之炁，飞玄羽章，结成玉文。
　　太上神虎真符，太真九天父母所出。
　　太微天帝君金虎玉精真符，乃太元上景自然金章之音。
　　太上神宗玉绶神虎内真符，太真九天父母所出。
　　高上玉晨凤台曲素，如是九凤文，忧乐之曲。玄丘太真皆九天自然之炁结而成焉。
　　又高上玉晨忧乐之曲，空生凤台之上，灵文明於五方，金音逸朗於十天，九曲上真皆铸金为简，紫笔书文。
　　《八素真经》乃玄清玉皇之道。
　　又有地仙，自复有《八素经论》，服王气吐纳之道也。
　　又有《九素经论》，召鬼使精，行厨检魂魄之事。《神州七转七变舞天经》，凡上清宝经三百卷，玉诀九千篇，符图七千章，皆出元始高上玉章，禀承自然之章，玄古之道。
　　右出《洞玄真文赤书玉诀经》
　　《三九素语玉精真诀》，
　　上相青童君曰：《三九素语》出於九帝三真命咒之辞，理炁停年，开解灵关，五藏华鲜。
　　右出《三九素语玉精真诀》
　　《龙景九文紫凤赤书》，太上闲居峻崚之台，金华九曲之房，说《龙景九天紫凤赤书》。
　　《琼宫五帝灵飞六甲内文》，
　　太上六甲素奏丹符，
　　五帝内真通灵之文，
　　灵飞左右六十上符。
　　右并生於九玄之中，结清阳之炁，以成玉文。
　　右出《龙景九文紫凤赤书》
　　《玉佩金珰太极金书》，
　　元始天王与太帝君欣灵瑞於太空，请上法於九天，启誓告灵，清斋霄庭。是日，忽天光昏翳，日月昼冥，三日三夜，碧鸡启晨，时有九日焕明，东方玄光朗曜，天元复真青乌来翔，口衔紫书集于玉轩，飞空下降，玄授天王、太帝二君，克齐高天，奉受真文。
　　《青要紫书金根众经》，乃九天真王受空玄自生之章。
　　《三天正法》乃与元始俱生，太上所受。
　　《石精金光藏景录形神经》，乃是高圣玉帝所出。
　　《金真玉光太上隐书》，太上大道君所受九玄之精。
　　右出《玉佩金珰太极金书》
　　《大洞真经三十九章》，
　　此经之作，乃自古玄微十方元始天王所运。
　　右出《大洞真经三十九章》
　　《洞玄赤书经》
　　《元始洞玄灵宝赤书五篇真文》，生於元始之先，空洞之中。
　　又云：《五老灵宝五篇真文》，元始天书，生於空洞之中，为天地之根。
　　又云：《元始赤书五篇真文》，上清自然之书，九天始生之玄札，空洞之灵章，成天立地。开张万化。
　　右出《洞玄赤书经》
　　《洞玄智慧大戒经》，
　　元始天尊以开皇元年七月一日，於西那玉国郁察山浮罗之岳长桑林中，授太上大道君智慧上品大戒法文。
　　右出《洞玄智慧大戒经》
　　《洞玄通微定志经》，
　　天尊曰：卿并还坐，吾欲以思微定志旨诀告之。其要简易，从易得悟，不亦快乎！二真曰：思微定志为有经
　　也。天尊曰：都无文字。二真曰：斯徒触壁，无底大痴，如无文字，何从得悟？答曰：即时一切经书本无文字也。今日之言，不亦经乎？
　　右出《洞玄通微定志经》
　　经符异名品
　　《洞真黄庭内景经》，
　　一名《太上琴心文》，
　　一名《东华玉篇》，
　　右出《洞真黄庭内景经》
　　《洞真高上灭魔玉帝神慧隐书经》
　　高上灭魔杀鬼上法，
　　一名《九天命灵文》。
　　《高上九天驱除玉帝神慧》。
　　一名《九天驱除神咒内法》
　　右出《洞真高上灭魔玉帝神慧隐书经》
　　《洞真金根经》上，
　　《上清玉霞紫映内观上法》
　　一名《金精石景水母王胞经》，
　　一名《采服日根招霞之道》，
　　右出《洞真金根经上》
　　《洞真九赤斑符五帝内真经》，
　　一名《白羽中林飞天九符》，
　　右出《洞真九赤斑符五帝内真经》
　　《洞真丹景道精隐地八术经》，
　　一名《乘虚驭空》，.
　　一名《隐轮飞霄》，
　　一名《飞灵八方》，
　　一名《解形遁变》，
　　一名《回晨转玄》，
　　一名《隐地舞天》。
　　右出《洞真丹景道精隐地八术经》
　　《洞真三元玉检三元布经》，
　　一名全二元玄台玉检紫文》，
　　一名《九天真书元始检地之录》，
　　一名《三元虎书》，
　　一名《飞天上真》，
　　一名《检仙真书》，
　　一名《太真阴阳灵箓三元章》。
　　右出《洞真三元玉检三元布经》
　　《洞真黄气阳精三道顺行经》，
　　一名《藏天偃月》。
　　右出《洞真黄气阳精三道顺行经》
　　《洞真九丹上化胎精中记》，
　　一名《琼胎灵跃》。
　　右出《洞真九丹上化胎精中记》
　　《洞真太丹隐书》，
　　一名《帝君七化变景九形》，
　　一名《太一三度帝宝五精》。
　　右出《洞真太丹隐书》
　　《洞真玉佩金珰太极金书上经》，
　　玉佩以九天魂精，九天之上名曰晨灯，
　　一名《太上隐玄洞飞宝章》。
　　金珰以九天魂灵，九天之上名曰虹映，
　　一名《上清华盖阴景之内真》。
　　右出《洞真玉佩金珰太极金书上经》
　　《洞真琼宫左右灵飞六甲上符》，
　　一名《玉精真诀》，
　　一名《景中之道》，
　　一名《白羽乌翮》。
　　右出《洞真琼宫左右灵飞六甲上符》
　　《隐元上经》，
　　《洞真经》三十九章，高上元皇道君元始自然玉章。
　　一名太真道经，
　　一名三天龙书。
　　右出《隐元上经》
　　《洞真神州七转七变舞天经》，
　　一名《藏景匿形》，
　　一名《出有入无》。
　　右出《洞真神州七转七变舞天经》
　　《洞真太微黄书八坦上经》，
　　第一名《八坦四门高上经》，
　　第二名《九灵中华紫素》，
　　第三名《上元录金安明》，
　　第四名《玉室宝云中曜》，
　　第五名《三气九变水火母》，
　　第六名《太微中神五道步空飞行》，
　　第七名《石景金阳素经》，
　　第八名《九天八录交带真文》，
　　一名《八威制天文》。
　　右出《洞真太微黄书八坦上经》
　　《洞玄太极隐注经》
　　《太上玉经隐注》曰：上清之高旨，极真之微辞，飞仙之妙经也。《灵宝经》，或曰《洞玄》，或云《太上升玄经》，皆高仙之上品，虚无之至真，大道之幽宝也。《三皇天文》，或云洞神，或云洞仙，或云《太上玉策》。此三洞经符，道之纲纪，太虚之玄宗，上真之首经矣，岂中仙之所闻哉！
　　右出《洞玄太极隐注经》
　　无上秘要卷之三十竟
　　无上秘要卷之三十一
　　经德品
　　五老灵宝五篇真文，元始天书，生於空洞之中，为天地之根，灵尊妙贵，法教威严，三元开张，德冠诸天，有一十四德：
　　一者，其德如太虚空无荡荡，为元始之宗；
　　二者，其德如虚无，无中生有，有中归无；
　　三者，其德如大道，威灵恢廓，为神明之宝；
　　四者，其德如天，澄清高虚，广覆无边；
　　五者，其德如地，开张广纳，无毫不载；
　　六者，其德如三光，照耀诸天，普受光明；
　　七者，其德如高真，敷演玄教，为天中之尊；
　　八者，其德如神人，广度一切，普受自然；
　　九者，其德如大玄，清开广置，为神仙之都；
　　十者，其德如云雨，一切万物普受其荫润；
　　十一者，其德如风，一切万物受其施泄；
　　十二者，其德如四时，一切万物受其成生；
　　十三者，其德如泰山，保固元祚，安灵镇神；
　　十四者，其德如大江，荡荡无碍，莫不开容
　　灵文妙重，斯一十四德。其德如之，巍巍高范。量难可胜，岳荫神流。万劫无穷，开明元化，莫不由焉。
　　右出《洞玄赤书经》
　　老子曰：太上灵宝，常先天地始生，从本无数劫来，混沌自然，道真者也。在道为道本，在法为法先，十方神人皆始於灵宝。
　　老子曰：混沌之初，微妙之源，开辟以前，如有灵宝自然真文，象帝之先，吾为灵宝大道之渊门，受其精妙即为天地人之神。
　　老子曰：太上灵宝生於天地万物无象空洞，大道之常运于无极无为而混成自然，贵不可称，尊无有上，故曰太上。大无不包，细无不入，理妙叵寻，天地人所由也。在天五星运炁，日月耀光；在地五岳致镇，山高海渊；在人五体安全。
　　夫天无灵宝，何以耀明？地无灵宝，何以表形？人无灵宝，何以得生？是故万物芸芸，以吾为根，以我为门。何以为根门？吾有灵宝文。
　　老子曰：蛇得灵宝化为神龙，乌得之变为凤凰，凡兽得之改为麒麟，凡夫得之号曰圣人。何谓圣人？子有通圣真文，能服之游戏五岳，逍遥于空，改易五内，变化形容，役使鬼神，通微十方，隐见无常，登高乘云，远游高清。
　　老子曰：灵者，通道也，能通大道至灵，致役万神。宝者，能与天地相保。故曰灵宝太上，道之极尊。
　　老子曰：国之将兴，修致此文；人欲富贵不老，能致灵宝。天子得之，凤凰来仪，五星合度，日月光耀，四方宾伏，天下清晏，妖恶不生，诸侯同归，寿与天地，万兆不衰。诸侯得之，列宿合光，利国宜家，位主升迁，长生久视，终保无殃。大夫得之，长延无穷，贵位重禄，升进王侯。
　　右出《洞玄五称经》
　　《高上三元布经》，乃上清三天真书，上真玉检飞空之篇，上元检天大录，下元检地玉文，中元检仙真书。
　　《三元篇》曰：玉检之文，出於九玄空洞之仙，结自然之炁，以成玉文，九天分判，三道演明。
　　天无此文，则三光昏翳，五帝错位。九运翻度，七宿奔精。
　　地无此文，则九土沦渊，五岳崩溃，山河倒倾。
　　学无此文，仙官不降，地官不营，九天之上不书玄名，徒劳为学，道无由成。其法高妙。三元秘篇，有得其文，位加仙卿。
　　右出《洞真三元玉检经》
　　道言：《升玄经》者，盖天地之要，道德之宗，上圣所尊贵，鬼神所畏服。其高则出九天之上，其深则通九地之下，千变万化，道尽於此。
　　太上曰：吾前世为求神仙，炼石服芝，正得延年，虽寿千年万岁，死辄更苦，虽有力能移山驻流，怀藏日月，故不免三涂八难。后遇无上天尊，得闻《 灵宝经》 并斋法，案经修行，千有七载，得成真道，遂见过去、将来、现在三世善恶之事。
　　道陵曰：不审升玄以何义，故愿垂哀念，分别解说，使将来有缘得了幽奥。
　　道言：汝所谘问，甚为真要。吾当判说，谛听勿忘。夫升者，上也。是诸十方大圣，不生不死真人。得道者，莫不升度三界，上登金阙，身生水火，与空合德，弥纶至精，辽豁无穷，上包诸天罗於无涯，下入无底妙於细微，升上无形湛体自然。
　　玄者，无光之象，无物之状，迎之无首，追之无后，近不可以亲，远不可以疏，总统大妙、天中之天，真中之真，神中之神，有得之者，即名升玄。
　　道陵曰：弟子成真以来，身登玄宫，经今九载，方得受闻《升玄妙经》
　　右出《升玄经》
　　高上老子曰：道家经之大者，莫过五千文，洞玄洞真之咏也。此书虚远诵之，致大圣为降云车宝盖，驰骋龙驾，白日升天。五千文是道德之祖宗，真中之真，不闻秽贱，终始可转读，敷演妙义则王侯致治，斋而诵之则身飞仙。
　　右出《洞玄请问经》
　　经文存废品
　　天尊言：我历观诸天，从亿劫以来至于今日，上天得道高圣大神及诸天真人、九宫五岳飞仙之人，莫不悉从灵宝受度而得为真。斯经尊妙，度人无量。大劫交周，天崩地沦，四海溟合，金玉化消，万道势讫，而此经独存，其法不绝。凡是诸杂法、导引养生法术、变化经方、支散杂俗并系六天之中，欲界之内，遇小劫一会，其法并灭，无复遣余。其是太清杂化符图、太平道经、大小品经，并周旋上下十八天中，在色界之内。至大劫之交，天地改度，其文仍没，无复遗余。其玉清上道三洞神经、神真虎文、金书玉字、灵宝真经，并出元始，处於二十八天无色之上。入劫周时，其文并还无上大罗天中玉京之上七宝玄台，灾所不及。
　　右出《洞玄灵书度命经》
　　道言：吾法轮妙经，从无数劫来，有如尘沙历劫，不足为譬，天地成败非可胜数，众经尽消，而吾经不灭，随运转轮，开化日隆，广度无极，经中之尊，犹如诸天开化，无有是经，其法不行。如是一切施张教法，此经最为其先。如众星普耀，此经如月盛，最为其明照耀十方，犹如三界闻冥不消，是经如日之出，普照诸天，无不朗清。犹如万川之流，是经如汤谷之渊，为巨海之源，无不归宗。犹如须弥之高，是经如玉京之山，无不包藏。此经微妙，与天地长存，诸天元王、高仙上真、无亿数量，莫不奉命。此经如是普济众生，学与不学，广开法门，上理三光，中调阴阳，下开万生，皆从受覆荫，拔度七祖，开济穷魂，生死伤败，莫不成就，轮转不灭，如船渡人。
　　右出《洞玄法轮妙经》
　　遇经宿分品
　　《七圣玄纪》，回天上文，或以韵合，或支类相参，或上下相会，以成字音，或标其正讳，或单复相兼，皆出玄古空洞之中。高圣撰集，以明灵文，后学之士，名参其篇，得受宝诀，自然上仙。然有六合，复有七伤，宝之则合，忽之则亡。有分之身，勤加精诚，长斋灵阜，远寻幽山，烧香行礼，晨夕诵经，弃诸杂想，心注太真，克得玄降，白日飞腾。
　　凡后学之士，或名不书玄简而备得宝经者，皆以己身有宿世重德丰柯，垂荫庆逮其身，或身有冥功，志分出群，单心苦行，上感玉皇，四极所奏，五岳记名，致遇经师，得受宝文。如使精勤不犯七伤，则致真人下降，授其真文，得见上圣玄纪之文者，皆以玄古有飞仙之分，克书於未生之象，逆注於玄虚之篇，既禀人道，青宫疏名，四司所保，五帝所证，玉虚结藏，紫络植根，骨有奇光，举形合仙，四极潜降，阴授宝文，太一定籍，司命改年，魂固魄安，六骨结真，万神总具，克成上仙。
　　高圣帝君曰：凡得《七圣玄纪》，回天九霄，虽未升腾，皆青宫疏名，告下五岳符，诸灵山河海司官防卫其身，玉童玉女各十二人侍卫灵文，奉经行真。此玄挺应会，理合自然，上圣皆以逆注青箓，位淮仙卿，须以道备，四真诣房，降下灵舆，白日登晨，俯仰之格，随品进仙，此道遐妙，非以常学所可窥闻。
　　高圣帝君曰：凡有玉骨丹文，列名帝图，得见《七圣玄纪》。
　　凡有金髓紫脏，名题金札。得见《隐书内文》。
　　凡有神奇异毛，紫胞玉络，名标上必清，得见白简上篇。
　　诸有流精紫光，内照外缠，宝藏金容，名书玉虚，得见青箓之文。
　　诸有神挺应图，琼胎紫虚，名题东华，得见七伤检文。
　　高圣帝君曰：后学有好尚务勤修，人和行柔，包弘四大，触类有容，如此之人皆玄名题於帝籍，紫字结於玉篇，纳炁启於神图，德尚显於合仙，内则太极监映，外则总大匠之宗，功满道备，则自然白日升天。
　　右出《洞真七圣元纪经》
　　紫微夫人说王母言曰：九炁陶铸，太一运神，子既得为人，人亦众矣，自无太一灵简、三元金名、司命隐符、五老紫籍，虽受天炁而生，皆不得闻见至道。
　　子又无玄官紫札#1上皇宝名、太一玉箓、东华隐图、三元铭神、太帝参魂者，虽受天之性，既得暂闻至道，亦不能修为、为不能久，久如不固，固而不专，专不能洞，适可忆存五岳，登行常生之涂耳！不得八景超霄，浮烟控晖，飞腾灵羽，踊跃太无。
　　又无琼台羽札、流云五板#2、太一金阁、五皇隐箓、后圣七符、空山石函，丹台素章、玄黄五行、天母抱图、太上图名保真、秀景光炼#3神躯之录者，皆不得见洞真玄经，睹帝君之变，又不得闻消魔神虎智梵之咏#4，又不得闻太上隐书八素之辞，又不得闻太洞真经三十九章、金真玉光豁落七元。
　　诸学真之人而受此书皆有太帝目名，西华宫有琅简蕊书於紫宫，当为真人者乃得此文，乃是子未生之前五千岁已有玄名定录。当遇此经，子勿以始受此书而谓非宿命之分。
　　右出《洞真太丹隐书经》
　　凡名参上清金书玉箓者，得见太上众文箓。
　　凡名参太极白简青文者，得见除六天文三天正法。
　　凡名参方诸玄素紫名者，得见太微灵都婉转真文。
　　凡名参金阙玉名者，得见九老仙都玄流紫极元君真书。
　　凡名参太清玉籍绛名者，得见清和宫天帝君真书。
　　凡名参太素琼简金字者，得见紫微玄宫玉帝飞天真书。
　　凡名参玄都丹台白玉金字者，得见玄洲仙伯开天万仙真书。
　　凡名参南极丹文紫箓者，得见昆仑墉台飞天真文。
　　凡名参玄宫青金赤书者，得见蓬莱高上真书。
　　凡名参三元宫琳札青书者，得见天帝丈人黄上真书。
　　右出《洞真三天正法经》
　　若有金名东华绿字存上清者，得遇此符。
　　右出《洞真神虎内符》
　　非有琼箓玉名刻简三清者，皆不得金虎内符及闻太上之玉篇。
　　右出 洞真太微天帝君金虎真符》
　　自无金名兰台丹字紫房，不得见闻此书。
　　右出《洞真金元羽章玉清隐书》
　　有金名玉字列图者，骨藏生华，当得此文。
　　右出《洞真消魔大王白神内祝文》
　　若有金骨玉名，名参清宫，得有此文。
　　右出《洞真高上灭魔神慧隐文》
　　若有玄图帝简，绿字上清，金骨玉藏，当得此文。
　　右出《洞真金房度命内真经》
　　凡有金名帝简，紫字上清，得受此文，皆宿挺应仙青宫记名。
　　兆身无奇炁，特锺自然合神神光，内照羽晖，映玄太素，生五藏七灵，入泥丸骨，有五帝之玉晖，血有流金之浩泉，如此皆天仙之相，自无此天相，亦终不与此经师相遇。
　　右出 洞真高圣金元八景玉箓经》
　　上相青童曰：凡有金骨玉体，名参青宫，得有此文。
　　右出《洞真素灵大有妙经》
　　自非有金阙玉名及绿字东华，皆不闻见此二章之篇目。
　　又云：自非宿有飞玄天仙之骨录者，莫得而见闻。
　　右出《洞真郁仪奔日赤景玉文太上玉晨结璘奔月黄景玉章》
　　若有金书东华，得见此文，则宿运应仙。
　　又云：自非金名玉格，莫得闻见。求仙之夫无五符佩身，五岳仙官不卫兆形。
　　右出《洞真紫度炎光神元经》
　　若有骨相值合，或精求苦念感彻上清，得见此文。其名便已逆注青宫，依科奏简，便成真明矣。
　　右出《洞真青要紫书金根众经》
　　玄映上道玉清高灵之文，皆授宿一有玄名，九天刻简，来生金书玉箓琅此琼文。应为真人者。
　　右出《洞真回元九道飞行羽经》
　　若有金名东华，绿字紫庭，得受妙篇，位登玉清。
　　又云：子有玉骨，得见此文。
　　右出《洞真三九素语经》
　　若有玄图帝简，录字紫清，金骨玉髓，名书青宫，九天王自当遣四极真人下授兆身琼文帝章也。若有宿缘，遭遇明师，玄挺运会，应得此文，克成上仙。
　　右出《洞真太霄琅书琼文经》
　　夫有宿命，应得见此文者，皆玄挺开会，必有神仙定分。
　　右出《 洞真黄炁四十四方经》
　　有金名玉骨，宝字上清，得有此符，佩之三年，便得为五岳真人。
　　右出《洞真九赤斑符五帝内真经》
　　宿有玉名，应为神仙真人者，有能究其篇者，有金名东华，书字凤阙，乃得见此文。
　　右出《洞真玉晨凤台曲素上经》
　　若有金名玉字，列奏玄图，应得此文。
　　右出《洞真黄炁阳精三道顺行经》
　　南极上元宝秘玉检之文，自无金骨玉髓玄名帝图，不得见其篇第。
　　右出《洞真三元玉检布经》
　　有骨相合仙，名书帝箓之人，乃得有其文。
　　右出《洞真九丹上仙胎精中记经》
　　当传骨相合仙之人，有得见者，太极书名，奏之上清。
　　右出《洞真玉佩金珰太极金书上经》
　　有金名列於上清，精丹感於九天，得见此经。
　　右出《洞真元真洞飞二景宝经》
　　#1官：教煌写本作『宫』
　　#2云：教煌写本作『灵』
　　#3炼：教煌写本作『炼』
　　#4得：教煌写本无。梵：教煌写本作『慧』。
　　卷三十二众圣传经品传经年限品
　　无上秘要卷之三十二
　　众圣传经品
　　黄帝曰：大洞玉清之文，皆皇上高真所修，不传地上之士。洞玄上清之经，时当下教，以授至学之士。洞神三皇之书，传下世，镇化佐国，扶济兆民。
　　右出《洞神经》
　　高上帝君告上相青童君曰：凡诸天文三十六国九地之音，皆玄古洞空之书自然之音，诸天上真帝皇以下及学仙得道，莫不受音於太空，佩文以游行。
　　右出《洞真外国放品经》
　　结九元正一之炁，以成忧乐之辞，明於玄台之上，字方一丈，文蔚焕烂，洞明九天，七宝华光，流曜上清。玄都丈人受之於太空，后以凤文真书玄授於太上大道君，道君传太极真人，太极真人以传东海方诸青童大君。
　　右出《洞真凤台曲素上经》
　　虎真符，太真九天父母所出，太真丈人以传东海小童，九天真王以传太上道君。
　　右出《洞真神虎真符》
　　上玉帝以传太微天帝，太微天帝以授后圣太平道君。
　　右出《洞真高上神慧隐书》
　　上相青童君曰：九天丈人、三上玉童同时传太帝君，太帝君以传南极上元君，上元君以传西王母，西王母以传太微天帝君，天帝君以传金阙圣君，金圣君以传上相青童君，青童君传西城王君，使付后学，应为真人者。
　　右出《洞真三元素语玉精真诀》
　　太霄琅书者，乃九天仙王飞霄之曲；琼文帝章者，乃九天之上文，并以元始之初生於自然虚洞之中，虚皇玉帝受之於九玄，经万劫传於太真王，太真王以传太华真人，三天长生君、太和真人、东华老子、南极总司禁君、西台中候、北帝中真、大灵王子、太灵真妃、赤精玉童、玄谷先生、南岳赤松、中山王乔、紫阳真人、西城王君、中皇先生、赵伯玄等，并修受此经。
　　右出《洞真太霄琅书经》
　　《金铛太霄隐书》、《玄真洞飞二景宝经》以传高圣玉晨太上大道君，三天玉童、西龟王母、紫精　　太素、三元君、中央黄老帝，太帝以传天帝君、太微帝君、南极上元禁君、皇天上清金阙帝君。
　　右出《洞真玉佩金珰经》
　　太真、九都、上皇、太极四真人，受之於太上玉晨高圣道君。
　　右出《洞真灵飞六甲内文经》
　　九天丈人曰：九丹上化胎精中记，太帝君以传南极夫人，南极夫人以传太微帝君，太微帝君以传后圣金阙帝君，金阙帝君以传上相青童君，青童君更撰集施用上下次第，付西城真人。
　　右出《洞真胎精中记》
　　太上玉晨高圣君受之於九玄，七千年乃传太极真、人东华大神、方
　　诸青童、扶桑旸谷神王、清虚真人，告盟於上清，裂金以誓，身有其文者即隐沦八方，有修其术则乘虚驾空。口口而受，不得妄传。
　　右出《洞真丹景通精隐地八术经》
　　凡上清宝经三百卷，玉诀九千篇，符图七千章，皆出高上玉帝，禀
　　承自然之章，玄古之道。其道秘在九天之上，大有之宫。相传玉文以付上相青童君。
　　右出《洞真七转七变舞天经》
　　八素真经者，乃玄清玉皇之道也。上皇天帝以此书授太微天帝君、三元紫精道君、真阳元老君。此三君受书施行，道成后以付太上道君，太上道君以传后圣李君，李君以传太虚真人南极赤松子，使下授学道宿有金名者。
　　服日月皇华之道，元始以经传高上玉皇九夭王，九天丈人於空玄之中表文於西龟之山，玄授於西王母，太上大道君受之於九玄，以传扶桑大帝君，金阙帝君受之於北元，以传上相青童君，大帝以传四极真人，玄古之道，炁炁相胤，真真相传。
　　右出《洞真太上八素真经》
　　太帝、天帝、太微，天帝三君昔受玄丹上经於太上大道君，施行道成，上补玉帝之真，临升霄之日，太帝以经传西王母，太上天帝君以经传南极上元君，太微天帝君以经传金阙圣君，圣君传上相青童君，青童君传涓子。
　　右出《洞真太微天帝君玄丹上经》
　　太上宝章传於太帝君，太帝君传天帝君，天帝君传太微天帝君，天帝传金阙帝君，金阙帝君付东海青童君。
　　右出《洞真素灵下有妙经》
　　九赤者，乃九天之炁，飞玄羽章，结成玉文。元始丈人以传太上大道君，元始天王以传南极上元君，太上以传扶桑太帝，太帝以传太微天帝君，太微天帝君以传后圣金阙帝君，金阙帝君以传上相青童君，青童君以传南极上元君，上元君以传洪崖先生，洪崖先生以传太极四真人，皆炁炁相传。
　　右出《洞真九赤斑符内真经》
　　如是九天凤文，忧乐之曲，玄丘太真，皆九天自然之炁结而成焉，灵文表异於空玄之中，经九万之劫，玄都丈人受之於太灵，以传太上大道君，道君传太极真人，真人以传东海方诸青童君。
　　右出《洞真凤台曲素上经》
　　昔上元夫人以隐文授太和玉女，太和玉女授幼阳君。
　　右出《洞真玉清隐书经》
　　玄都仙王昔受之於太微三老，西城王君昔受之於龟山王母。
　　右出《洞真太微黄书经》
　　青要，紫清帝君之别号，受元皇帝紫书妙诀，皆众经之要秘，九天之上书，八会之隐文也。玉帝命高上总仙君科集宝目，合为众经，以紫光缯文金简为篇，皆出上皇玄古之道，高圣所撰集以成，传於青要帝君，帝君传上虚皇九灵道君，道君传太素高灵洞耀道君，道君传南极上元君，上元君传天帝君，天帝君传太微天帝君，天帝君传后圣九玄帝君，帝君传上相青童君。披九天三关之大法，太帝之上篇，以传天帝君，天帝君以传南极上元君，上元君以传太微天帝君，太微天帝君以传金阙帝君，金阙帝君以付上相青童君，使教　后学应为真人者。
　　右出《洞真青要紫书经》
　　　《金真玉光八景飞经》乃生九天之上，元景之先，玄光流映，若亡若存，玄精晴霭，洞耀琼宫，积七千余劫。其文甚明，仰着空玄之上、太虚之中，览之不测，毁亦不亡，於是九天丈人以建始元年受之於空玄，以传元始天王、广生太真、太上大道君、青真小童、五老上真、三十九帝、上皇先生、万始道君、南极上元紫素三元君、西龟王母、太素三元君、太真夫人。上皇先生以传紫清帝君，元始天王以传黄石先生，三天玉童，太上太道君以传东海小童、紫微夫人。后圣九玄金阙帝君以付上相青童君、太极四真人、西城王君。如是，宝诀皆上真口口相传。
　　右出《洞真金真玉光八景飞经》
　　如是宝文，太帝君常所宝秘，以传天帝君。天帝君以传南极上元君，南极上元君以传太微天帝君，太微天帝君以传金阙圣君，金阙圣君以付上相青童君，使教应仙之人。
　　右出《 洞真天关三图七星移度经》
　　八天虚皇帝君受之於九空，太上以传玉清帝君，帝君以传消魔大王，大王以传五常上真君，真君以传高上玉皇，玉皇以传太帝，太帝以传太上大道君，大道君以传太微天帝君，天帝君以传后圣九玄金阙帝君，帝君以付上相青童君。
　　玉清郁悦那林昌玉台天《九晖大晨隐书金玄内文》，元始先生所佩，以传郁罗真人。
　　玉清高桃厉冲龙罗天《观灵元晨隐书金玄内文》，九老仙都所佩，以传广灵丈人。
　　玉清碧落空歌浮黎天《总晨九极隐书金玄内文》，玉清高元君所佩，以传南极上元君。
　　玉清摩坦娄于翳天《沓曜旋根隐书金玄内文》，九天真王所受，以传太上大道君。
　　玉清扶刀盖华浮罗天《玄景晨平隐书金玄内文》，太素三元君，受之於元始天王，以传太和玉女。
　　玉清贝渭耶渠初默天《合晖晨命隐书金玄内文》，扶桑大帝受之於大霄真王，以传太微天帝君。
　　玉清冲容育郁敌沙天《齐晖晨玄隐书金玄内文》，西王母受之於北极皇上先生，以传赤精上真君。
　　玉清单缘察宝轮法天《高上龙烟隐书金玄内文》，后圣九玄金阙帝君受之於高元虚皇淳景君，以传上相青童君。
　　右出《洞真高上金玄羽章经》
　　太上大道君告北极真公曰：九星上法玄映之道，吾昔受之於元始，于今七亿万劫，经天地成败，万品衰灭，而其道独存，今犹修之於云景之上，而不能忘之於时节者，意玩此道高妙，爱乐夫人之接遇也。尸来生始学飞鴳之举，而不知幽寻步空之法，何由得重霄之门，观天地之始终？子既无此道，特与九晨乖域夫人绝游也，徒有玄名帝录，超卓高腾，正可得策驾云龙，游眄五岳，但不死而已矣！如望践斗魁，游步华晨，腾景玉清，当未期也。当匡御劫运，封掌十天，科简玄箓，理判神仙，宜受此法以综万生。今出相付，子秘而修焉！真公於无量寿天以金羊银雁列帛华晨之下，奉受诀文，修之以传方诸青童君。
　　右出《洞真回元九道飞行羽经》
　　太上大道君昔受《飞行羽经》、《九真升玄上记》、宝言紫文绿金之字、超空蹑虚浮景之道於玄清上宫虚皇真道君，后太上道君以其要传上清帝君，帝君传上元太素君，又传太微天帝君，帝君施行真秘，以传晨中黄景君，黄景君以传皇初紫灵君，紫灵君以传中央黄老君，黄老君以传九微太真、玉保金阙上相、大司命高晨师，青童大君以此文教授当为真人者。
　　右出《洞真太上飞行羽经》
　　上清清微天始青正法六天文，元始传九天父母万始先生。
　　《三天真书》，一名《金阳洞灵文》，三天玉章所出，传皇上先生。
　　《太上众文箓》，太上传金阙帝君。三元玄台告六天符，传太上玄老。
　　《三天正法》，传郁绝真王。
　　《三天九微玄都太真阴阳灵箓上元章》，太帝丈人受之於太虚无上真君。
　　《太微灵都宛转真炁三方文》，九天真王以授太上丈人。
　　《九老仙都玄流》，紫极真元君受之於三天玉童。《驱虎豹符》，
　　九炁丈人受之玄私阴陵上帝清和宫天帝君。《皇熙真书》；太上元君以授黄轩紫微玄宫。《玉飞天真书》，太清元始天王以授西王母。
　　《玄洲仙伯开天万仙真书》，东海小童以授得道人昆仑墉台灵飞天真，太上大夫以授众仙得道者。《蓬莱高上真书》，玄成清天上皇上皇以传宁封。
　　右出《洞真三天正法经》
　　南极上元君受之於高上投盟天母空，以传太微天帝君，帝君传西龟王，王母传金阙帝君，帝君以付上相青童君，使授后学。
　　右出《洞真黄气阳精经》
　　《智慧观身大诫》，元始天王、太上高圣君相与登洞真之堂，说而诵之，以传太微天帝及太极高仙王公，口口而已，不书於文。
　　右出《洞真观身大诫经》
　　《智慧隐经》、《道行大愿》、《上诫宝真品》，太上虚皇传太上大道君，道君传太微帝君，帝君传九微太真，太真传太极大法师及传太极高仙王公，不告诸中仙。
　　右出《洞玄安志经》
　　太上玄一真人曰：《太上真一劝诫法轮妙经》，太上虚皇昔传太上大道君，道君传太微天帝君，天帝君传后圣金阙上帝君，命付仙卿、仙公、仙王巳成真人，不传中仙。
　　右出《洞玄法轮经》
　　传经年限品凡
　　《上清宝经》三百卷玉诀九千篇、符图七千章，旧科皆万劫一传，自六天罢退，三道正明，运度相促，至道应行改科，七百年听传，若七百年内有至心骨相应玄录字上清者，皆得依盟而传。
　　右出《洞真七转七变舞天经》
　　诸有《太上飞行羽经》 升玄九道者，听三千年六传，遇其人一日顿授之。
　　依九天格，九万年一出。太上大道君又告青童君曰：九天有禁，万劫一传。今运度交周，炁反上清，道运应行於金台，依玄科，七百年有其人听三传。
　　《太上羽经蹑步天纲》，九晨君及九星夫人空常内名，步玄隐化，高虚上道及高皇玉帝之禁书也。依九天格，万劫一出，自开皇以来推运历数，其运度促，皇上出命，使太上大道君传於后学应为真人者，九千年听三传。若九千之中有其人，听顿传。传授限竟，不
　　得复出。
　　右出《 洞真回元九道飞行羽经》百年之中有上学真人未见是文，听传二人。
　　右出《洞真三元玉检布经》
　　《洞真天关三图七星移度经》，七百年一出，依四极明科，使七百年中得传三人。
　　右出《洞真黄素四十四方经》
　　依上皇之初，旧经万劫一传，三天立正，改七千年听得三传。七百年内有其人，亦听三传。
　　右出《洞真太上素灵大有妙经》
　　初令三百年得宣传一人，却七百年乃复得传一人。
　　右出《洞真九真中经》
　　依四极明科，七百年内听三传，百年内有其人听再传。
　　右出《洞真元始变化宝真上经》
　　《玉清隐书》有四卷，乃高上玉皇昔受之於玉玄太皇道君禁书。玉皇所宝妙秘，以付太极四真人，使掌秘藏之，五千年内听三授，授於上清之真人。若一年遇三人，亦听授之，限过不得复传。
　　右出《洞真太上隐书经》
　　依科；七千年有骨相合仙、名书帝录之人，得传。今有其人，七百年中听得传三人。
　　右出《洞真九丹上化胎精中记经》
　　太上素灵有大玉篇九真明科，皆传骨相合真之人。依上皇之初，旧
　　经万劫一传，三天立正，改七千年听得三传，七百年内有其人亦听三传。
　　右出《洞真雌一内神宝玉名经》
　　九赤者，乃九天上炁飞玄羽章结成玉文，其道至妙，依科七千年一传。
　　右出《洞真九赤斑符内真经》
　　灵文表异於空玄之中，经九万之劫，玄都丈人受之於太虚，后青童君传宿有玉名应为神仙者。七百年三传，百年有可授者听传二人。
　　右出《洞真高上曲素上经》
　　昔上元夫人以隐文授太和玉女，七百年当授合真通玄之人。
　　右出《洞真玉清隐经》
　　《 洞真高上金玄羽章经》，依科皆七百年听传合仙之人。
　　四真人曰：明科，七百年内传三人当为真者。
　　右出《洞真神丹箓形灵九经》
　　《洞真青要紫书经》，依玄科，七百年内听三传。旧科皆经万劫一传，自六天罢退，三道正明，运度相促，至道应行改科，七千年听传。若七百年有至心骨相应玄者，依盟而传。
　　右出《洞真高上元始道章经》
　　《三天颂文》，三天元始秘於三素之房、九曲琼室，千年一传。
　　青童君曰：自唐之后得此文，乃七千人皆得驭飞龙而玄升，晏鸿翮而腾翔，或托形轮化，潜引而飞空也。如此不可具记，依三天格制，七百年一出。
　　右出《洞真三天正法经》
　　《洞真太霄琅书》，经万劫传於太真王。
　　太虚真人曰：此太上之灵文，登辰妙道，七百年听三传。上宰王君曰：百年之内，有二人可授之。
　　太上曰：修行五星之道，出传之，始七百年中得三传。限尽藏之五岳，不复得出。
　　右出《洞真八素真经》
　　奔日月之道，上清太极九皇四真人之所宝秘，玄虚元君之玉章，三百年得传一人，却后七百年仍复得传一人。
　　右出《洞真结璘奔月经》
　　此皆太上之书，皆有定科，七百年中得三传，过此不得复出。
　　右出《洞真金书玉字上经》
　　依科，七百年内若有金名东华紫字上清合真之人，听得三传。自无
　　此骨，秘之玉阙，万劫不宣。《紫书丹字月魂隐音》，百年之内有金名帝图录字者，得传一人。
　　右出《洞真黄气阳精三道顺行经》
　　招灵致真豁落七元之符，上古之科，万劫一传。今有其人，七百年中听得三传。
　　右出《洞真金真玉光八景飞经》
　　回天九霄得道之篇，五老仙都左公堂录琼宫，依四极明科，万劫一传。
　　右出《洞真七圣元纪回天九霄经》
　　　秘於九天之上太微灵都之宫，依四极明科，万劫一传，若有玄图录字骨命值仙，七百年听三传。
　　右出《 洞真太微黄书经》
　　太上太极真人曰：学道者，受此经后四十年传一人；已延寿者，四百年传一人；得地仙者，四千年传一人；得天仙者，四万年传一人；得无上洞寂太上至真者，四万劫传一人；得太上灵宝大法，传授法科备矣。
　　右出《洞玄五称文经》
　　太上大道君曰：吾昔受之於元始天王，使授仙王、仙卿、上真真人，不传中仙。自无玄图帝简玉名上清，不得见闻。九天禁书，四万劫一传。
　　右出《洞玄真文要解经》
　　《洞玄智慧经》，千年三传。
　　《洞玄法轮经》，九天有命，皆四万劫一出。
　　天尊告飞天神人曰：明真格，四万劫一行，今冒禁相付，子慎之。又云：七百年依盟而传。
　　右出《洞玄九天经》
　　《洞玄安志经》，千年三传。
　　大虚真人告太极左仙公曰：依太上大法，四万劫得传一人。吾受经得成真，已授五十四人，仍子五矣。
　　右出《洞玄自然经》
　　依明真大科，四万劫一行。又云：四百年中有其人听传。
　　右出《洞玄黄箓简文经》
　　无上秘要卷之三十二竟
　　无上秘要卷之三十三
　　轻传受罚品
　　扶桑大帝当以经传太极四真人，谘於西龟王母。王母告大帝曰：上皇之年所以为学得见宝文便位登玉清者口皆密修宝道秘灵，不宣於口，不形於人，潜感至寂，以致上真。故道贵隐寂，化于无形，出于无声。自我受真经於九空，已经累亿之劫，未传三人，至中皇元年末，乃到北元天中经西那之国、灵镜人乌之山、耆莱之岫，於灵宫之中，凝九玄正一之炁，结而成字，后圣九玄金阙帝君来见灵文，使命仙都运毫写，而盟天修行，道成位登金阙。高上以我轻泄天宝，削我真元之号，退降散灵官，五百年中方得复於本真。元始所以置四司五帝之官部於神兵者，正以欲检於漏泄，罚於风刀，如此可不慎哉！后学如林，无一人得仙何？意皆由轻泄道文，流放天真，道既不降，天罚潜彰，进退失志，独死空山，徒劳无获，痛恨可言！道非勤而不告，非勤而不行，得见真经当密行求灵，神真易感，计日成仙。
　　右出《洞真八素真经》
　　上清天皇地皇人皇大字皆大有清虚妙法、洞玄宝文#1，自无金名方诸青宫不得知闻。有其文者，传非其人，冒掩履秽#2，不恭有灵，违犯其禁，七祖受考，责充右官，经山食火，经一掠化，生非人之道。
　　洞玄灵宝上经、大劫小劫符玉诀，上清宝文，玄洞之道，自无玉骨玄图紫字绿名，不得见闻。有其文者，而不崇奉，秽慢真文，轻露宣泄，流放非真，有犯其禁，七祖充责考，属右官。罚以刀山火乡之难、三涂五苦，三掠得过，生非人之道。
　　《高上大洞真经三十九章》、《素灵大有妙经》、《雌玉检五老宝经》、《金华洞房紫书上文》、《龟山元箓#3》、《白简金根上清太霄琅书琼文帝章#4》、《上宫宝篇》，凡三十一卷，此独立之诀，乃高上玄映之道，洞天玉清宝文极於已成真人，有金官玉藏#5，名书帝简，箓札紫庭，得受此经，不恭科，怠慢不信天真，轻泄圣文，使世见闻，为玉童所奏，七祖父母被考。
　　右出《洞真四极明科》
　　《紫书丹字月魂隐文》 ，妄说以告三人，死没鬼官，不得成仙。
　　右出《洞真黄炁阳精经》
　　太上曰：泄漏天文隐书，已告天帝#6，诛其三祖，又下三官，绝其身命，生被水火，死为下鬼。
　　右出《洞真太上八素真经》
　　高圣君曰：受七圣玄纪回天九霄白简青箓之文，师授不盟，轻泄宝文，弟子受而无信；窃披玉篇，同被风刀之考，七祖充责，三涂五苦，万劫不原。
　　五帝神兵恒紏漏泄#7，明慎奉行。
　　右出《洞真七圣元纪经#8》
　　受曲素诀辞之法，不交人物，求感冥应，必可授者乃得传之，传非其人，妄泄宝经，则七祖父母受冥栲於地狱。
　　右出《洞真曲素诀辞经#9》
　　夫有宿命应见此文者，必有神仙定录也。玉帝宝秘不传於世，妄说之者，则九天刺奸，奏於帝君，言子之罪，太上使五帝神兵罚子之身，七祖父母受考水官。
　　右出《洞真青要紫书经》
　　自无玄名於丹台，绿字於玉清，不得而轻传。自非神挺异骨，登玄岳而告盟，列金青以誓灵，此文不可得而授，其音不可得而闻。轻泄，七祖充责，已身殒丧，负考三涂。
　　右出《洞真玉佩隐元洞飞内文经#10》
　　太上道君曰：夫有宿命，应得见此文者，皆玄挺开会，必有神仙定分。此之神经不传於世，又妄说之者，则三天刺奸，上闻帝君，告子之罪，以为宣漏之愆。
　　右出《洞真黄素四十四方经》
　　传之违科负盟，三祖考于水官，已无仙冀，死为下鬼。
　　右出《洞真藏景录形神经》
　　合真之人当得此文，得者宝秘，勿妄轻传；泄露灵篇，九祖被考，充责鬼官。
　　右出《洞真太霄琅书经》
　　传授之法，皆师及弟子相授，以崇玄秘。授非其人，不遵法度，为泄宣天宝，漏慢违誓，死为下鬼，及七祖受风火之罪，自非同契#11宁当闭口。
　　右出《洞真九真中经》
　　师不依年限而授，弟子则身受风刀之考。
　　右出《洞真变化宝真上经》
　　九赤者，乃九天之炁飞玄羽章，结成玉文，轻泄宣露，传非其人，七祖获考，身没河源。
　　又曰：受者不关天灵，侍经玉童玉女列奏高上#12罚以五帝神兵，轻泄者，罚於九祖考灭，已身受而不盟，殃延七祖#13，身被风刀，自然天经#14。故上元君告於五帝曰：经非盟而不告，受不关而失真。彼此死生之责，学者宜依文而奉焉。
　　右出《洞真九赤斑符五帝内真经》轻泄宝文，失盟形残#15，七玄之祖，受考鬼官。
　　右出《洞真龙景九文赤书经》
　　传非其人，身入风火，七祖父母长考于水官。
　　右出《洞真金虎真符》
　　传非其人，为北帝所奏，殃延七祖，长充鬼责，身没形残。
　　右出《洞真高上玉清刻名内文》
　　无上秘要卷之三十三竟
　　#1洞玄宝文：敦煌写本作『洞元宝元』。
　　#2殗：敦煌写本作『淹』。
　　#3箓：敦煌写本作『录』。
　　#4琅：敦煌写本作『朗』。
　　#5官：敦煌写本作『骨』。
　　#6帝：敦煌写本作『章』。
　　#7紏：敦煌写本作『纠』。
　　#8元纪：敦煌写本作『玄记』。
　　#9诀：敦煌写本作『决』。
　　#10佩：敦煌写本作『佩』。元：敦煌写本作『玄』。
　　#11契：敦煌写本作『炁』。
　　#12侍：敦煌写本作『得』。
　　#13殃延七祖：敦煌写本作『殃逮七玄』。
　　#14天：敦煌写本作『失』。
　　#15形：敦煌写本作『刑』。
　　无上秘要卷之三十四
　　师资品
　　太上曰：汝等将来世欲流通灵内教者，有十一事信着万民，尔可得宣传此经。
　　一者，奉诚完具，内无毁灭。
　　二者，赈给孤老贫穷，有慈愍心。
　　三者，劝人远恶修善，殷勤如父子
　　四者，不求名誉，称亏若一也。
　　五者，幽隐之处，勤行礼拜，修诸功德，如处大众。
　　六者，不欺，使民信之如四时。
　　七者，忽弃荣华，位不加身。
　　八者，舍远妻子，独处闲静。
　　九者，亲近贤智，博问善道。
　　十者，道在幽冥，不可固必，与贤者论议，莫自专执。
　　十一者，常行谦卑，恭敬於人。是为十一事，通内教行，当勤奉学。
　　太上告子明曰：学道之人，闻法如饥欲食，见可师之人如病得医，何惜谦下，当如世间贫穷之民，为衣食故债力自役，为人给使，不辞勤剧，不避贵贱长幼，唯财是与。学道之人亦复如是，求法事师，莫择贵贱，勿言长幼，言我年以大而彼年少，彼是贱人我是高士。夫若生此心者，故怀死生俗闲之态，不解至真，平等之要。此人学道，徒望其功耳！人无贵贱，有道则尊，所谓长老不必耆年，要当多识多见。以为先生不得言彼学在我后，我学在前，云何更反师彼，作此念者，是愚痴嫉妬之党，非吾弟子。道当谦下，推能让德，唯善是从，不得自高慢物，独是非彼，此是学道深病。汝等教将来世，慎之，慎之！
　　太上曰：弟子受道虽多，犹应敬其本师，本师亦应谦下弟子。所以然者，夫得道度世，莫不由师学之，有师亦如树之有根，缘有根故枝条扶疏。夫学道之人亦以本师为基，渐次成就大智。大智既能成就，复能成就小智，如树由根生子，子复生根，展转相生，则种类不绝。从师受道，渐渐增益，德过於师还教於师，所谓道贵人贱，义类如此。
　　道陵曰：若如尊教本师者，复为弟子之义；若其受道仪轨法式当复云何？先师后师谁应施敬？
　　太上曰：先师后师，并皆有敬。所以尔者，本师者，学之根也。譬如为山，由于一匮之土渐渐得其高大。本师者亦复如是，乃为发蒙之基。后师者，备成也。喻如严装服饰，众事已办，唯未加冠不可以行人事。后师亦复如是。学道虽久，上法未备，不能得道。
　　右出《升玄经》
　　阴君曰：惟余垂发少好道德，弃家随师东西南北，委放五经，避世自匿二十余年名山之侧，寒不遑衣，饥不暇食，思不敢归，劳不敢息，奉事圣师，承颜悦色，面垢胼胝，乃见哀识齿。
　　右出《道迹经》
　　善人不善人之师，不善人善人之资。不贵其师不爱其资，虽知之迷，是．谓要妙。
　　右出《老子道经》
　　老子曰：学不得明师，焉能解疑难？ 吾道如毫毛，谁当能明分？
　　上世始以来，所更如沙尘，动则有载劫，自惟甚苦勤。
　　右出《西升经》
　　太上玄一真人曰：师者，宝也。为学无师道则不成，非师不度，非师不仙。故师我父也。子不爱师道则不降魔，坏尔身，八景龙舆焉可得驭，太极玉阙焉可得登？子今学上清之道，希求升腾，永享无量之福，慢师行道，求肉飞之举，谓投之夜光，失尔一往也。
　　太上玄一真人郁罗翘告太极左仙公曰：子积劫念行，损身救物，开度有生，惠逮草木，托身林阜，守情忍色，恭礼师宗，劳弗厌极，苦志笃励，乃有至德，致紫兰台金阙上清宫有琼文紫字，功德巍巍，行合上仙，太上命太极真人为子三洞大法师，今复命我来为子作第一度师，子可复座，我当告子开度法轮劝诫要诀。
　　太上玄一第二真人光妙音告左仙公曰：子轮转生死，与善结缘，历劫积稔，代代不休，弃荣委禄，．投身幽阜，饥寒崄巇念道不言，钦仰师宝，恒如对神，仁和心柔，坐起欣欣，长斋苦思，时不敢亏，精感凝彻，故名摽上清，太上命我为子第二度师，当具告子三涂五苦生死命根劝诫要诀。
　　太上玄一第三真人真定光告左仙公曰：子七世有惠，割口救穷，仁及乌兽，润洒子身。子又积勤躬奉师宝，寒不思裘，饥不爽口，艰苦林岫，注心不替，紫藏纳真，项生奇光，致高上曲降，锡加仙卿，以酬昔德，岂不巍巍乎！太上命我为子第三度师，今当告子无量妙通转神入定劝诫要诀。
　　右出《洞玄法轮经》
　　夫经不师受则神不行，若世无法师，又无箓传者，当以法信投清泠，或可密室启玄师者，君北向三拜，然后以物布地，施於饥乏之人，平等一心，而用经世有师不须用此法。
　　右出《洞玄隐注经》
　　《中元玉箓简文神仙品》曰：奉师威仪经师则经之始，故宜设礼。三曾之宗籍师则师之师，故宜设礼，生死录籍所由度师，则受经之师度我五道之难，故应设礼为学，不尊三师则三宝不降，三界不敬，鬼魔害身。
　　《下元黄箓简文灵仙品》曰：功德威仪奉师之法，当为经师，开度弟子，三人受法师皆即为列功诸天，功名既建，则交游三界，五帝为宾。
　　黄箓简文灵仙品曰：功德威仪奉师之法，当为籍师，开度弟子，七人受法师皆即为列功诸天，言名仙品，迁上七祖，进升天堂。
　　《黄箓简文灵仙品》曰：功德威仪奉师之法，当为度师，开度弟子，九人．受法师皆即为列功诸天，言名白简，功德之大，九祖同升，皆得逍遥七宝林中。
　　《黄箓简文灵仙品》曰：为三师开度弟子，若经师已升，当并度籍师，籍师复升，当并度师，依科条列功名，言奏诸天，若三师并升，当开度三人，付同学有德之人，同学具依科旨，列言诸天，不得阙略。
　　右出《洞玄金箓简文经》
　　《太上中经》曰：夫师因经业故称之曰生，受者习焉，以同其诚，缠绵忧乐，义齐死生，於是始验克终，俱朝仙庭尔，乃东拜谘受，修盟曲室，尊卑以显，三契分别，孜孜之心宝经藏密，施行要言，诚存专一，保敬师经，方寸敢坠。如此始可与言神灵之交，道德之契矣。奉经而秘其道，行事而遵其誓，则上以刊名於玉简，书帝录於太极。
　　右出《洞真太丹隐书经》
　　法信品
　　飞天神人曰：受灵宝真文十部妙经，以金龙三枚投於水府及灵山所
　　住宅中，合三处，为学仙之信。
　　又曰：当以文缯五方之彩各四十尺，以关五帝，为告誓之信。
　　又曰：法用上金五两，以盟五岳，为宝经之信。
　　又曰：法用金钱二万四千，以质二十四生官，为重真之信，无金钱者，铜亦可准。
　　又曰：天文秘重，非信不宝。故上圣以信效心，无信则为贱道，无盟则为轻宝。
　　又曰：受经之身先信未备，后遇贤人赍信请受，皆当以所受之信充备，先师之服余者，可为身法用。
　　又曰：受经法信当十分折二，以送祖师。又二散乞贫人、山栖道士，余信营已法用烧香然灯，为弟子立功。
　　又曰：天王帝主禳灾度厄，用五色纹缯，随方丈数龙用上金，命缯用紫纹，庶民用缦缯，龙用中金，然灯请乞同如上法。
　　右出《洞玄明真经》
　　天尊曰：大道何其责人财宝，强使作功，故观其悭心，质求其意，
　　有而弗散，将何求哉？穷而发心，志意坚明，勤苦师门，劳不为惮，道已鉴之，如此之辈则功感诸天，故施财以对心，推心以对财，其功等尔。古人求心，末世求财，古人非心不仙，末世非财不度。所以尔者，末世贵财而不贵道，以黄金万斤、仙经一部施於穷山，末世乃当贪取此金，岂贪仙经？黄金克为身患，仙经克得命长，亦公知如此，只自不能兔於悭贪，既自不能兔於悭贪，安得名为道耶？故非道弘人，此之谓也。
　　右出《洞玄三元品诫经》
　　太上曰：法信以营斋，供养经道香油，为一切作福田及施散山林寒栖道士、世间穷厄六疾者，法师不得私用，其罪甚重，误人学道，学道之士慎之，慎之！
　　右出《洞玄自然经》
　　天尊告左玄真人曰：卿授此经，当依冥典法信，用金钱纹缯等物
　　皆令如式。此法出自虚无浩素元君之凝思，五方元老常所宝修。受者资上金五分、素丝五两，以五方元老之灵，本命纹缯，上寿百二十岁。计岁余一公王一疋，中人一丈，贫者一尺，此三种物慎不可阙，阙而强受，受者有罪。其中增降，贫富量之。
　　右出《洞玄思微定志经》
　　真人曰：《五千文》仙人传授之科，素与灵宝同，限高才志士、好讽诵求自然飞仙之道者，具法信纹缯五十尺与灵宝，一时於名山峰上受之。
　　仙公曰：世有高德人欲讽诵期升仙者，当与灵宝同时受之。
　　右出《洞玄敷斋经》
　　太微天帝君告上相青童君西城王君曰：其心好道，乐真勤心注玄者，无吝财物，轻物贵道道，无不存如此之士始可与言，内爱财宝外心浮好者，道亦已照闭之，玉笈加以金阙，升度之后藏之名山。
　　右出《洞真太上神虎玉经》
　　传授真讳隐术，依四极明科盟，紫金八两，丹文锦八十尺。
　　右出《洞真丹景道精隐地八术经》
　　凡经师之受盟物，当施散於寒穷，救贫病之急厄，拯山川之饿夫，营神灵之公用，若私割以自赡，贪溢以为利者，则经师之七祖受长考於地狱，身入风刀。
　　右出《 洞真高圣金玄经》
　　凡受《大洞真经》三十九章，太上大道君八景玉箓八风徘徊帝一之道，太丹隐玄回元五通十二上愿，玄母八间先进洞房金华雌一九玄列纪灵书紫文，填生五藏琅讦华丹，当启镮割绳乃得传之，节度如左。
　　紫金为环，环径一寸，截破一环，分为两半。经师及弟子当各带一半，终身佩之，青丝为绳，绳长九尺，各割半以缠绕缚此半环，又合带之。青锦一尺八寸，各分半为囊，以盛此金，环及青丝绳，分环各毕，弟子三拜受经。
　　右出《洞真大洞真经》
　　受太上素灵大有玉篇九真明科，案科资上金三两、紫纹百尺、青缯二十七尺、赤丝五两、沉香一斤、丹一两，诣师以为盟信。
　　右出《洞真四官内神宝名玉诀经》
　　五色锦各五十尺，以请五帝仙官。紫金五两，以誓五方之信。
　　沉香五斤，以上闻三元宫。
　　真珠一斤，以为盟丹之信。
　　书刀子一枚，以断死炁之路。
　　金珠七枚，以奉请七元之精。
　　绛纹七十尺，以为炎光之信。
　　右出《 洞真紫度炎光神玄变经》
　　凡受玄丘大真书隐文者，白绢四十尺、青一十尺、金镮三双、香九两，
　　白绢以代曲素之歃血，
　　青襟以为七百年三传之誓，
　　金环以为誓心不泄之约，
　　香以为明灵之盟。
　　凡受曲素诀辞之法，用丹帛四十尺、金钮两双，以为帝玄真之信。
　　右出《洞真曲素诀辞经》
　　凡紫书丹字之文，弟子赍上金七两、黄纹四十尺、青三十二尺，告盟而传。
　　右出《洞真黄炁阳精经》
　　凡传授招灵致真摄魔豁落七元之符者，依明科之法，弟子赍金鱼玉龙各一枚、紫纹百尺、上金三两，以奉有经之师，誓於九天之信。
　　右出《洞真金真玉光八景飞经》
　　古者盟誓皆歃血断发，立坛告天，以为不宣求信之约，今自可以金青之陈以代发肤之体，列於别静，祝启上皇，法用金镮三枚，鲜明赤而有光者青帛三十九尺，以代三契之盟，亦可相连为二十七尺，盟物备录，不得私用以自营。
　　右出《洞真太丹隐书经》
　　凡受七圣玄纪回天九霄白简素箓之文，弟子赍上金七两、紫纹七十二尺、上朱七两，诣师北向，命高圣盟天而传。
　　右出《洞真七圣玄纪经》
　　凡受九真玄经者，皆先歃血累坛，剪发立盟，为不宣不泄之信誓，后圣以歃血犯生炁之伤，剪发违肤毁之犯，谨以黄金代刺血之信，青柔之帛三十二尺当割发之约。师受誓物，不得散为私利，藉以滥用，皆当施山栖高隐单栖贫道者。
　　右出《洞真太上飞行羽经》
　　凡受《大有妙经》者，赍上金三两、紫纹百尺、青缯二十七尺、赤丝五两、沉香一斤、丹一两，诣师求受。
　　右出《洞真素灵大有妙经》
　　凡受《胎精中记经》，赍上金一斤、白绢八十尺、丹一斤，以代列誓北向，脆盟而传，不得轻盟无信。
　　右出《洞真九丹上化胎精中记经》
　　凡受《九赤斑符经》，弟子赍上金三两、五色纹缯各五十尺、锦缯三十尺、上香一斤，诣五色之岩，告五帝而传。
　　右出《洞真上清九赤斑符经》
　　凡受紫凤赤书，弟子赍金虎札各一枚、紫纹九十尺、朱一斤，共告祝盟而传。
　　右出《洞真龙景九文紫凤赤书经》
　　凡受金虎真符者，赍金虎玉铃、素锦玄罗各三十尺，以为金真之誓，盟於天地不宣之约。
　　右出《洞真太微天帝君金虎真符》
　　凡受真虎符者，赍上金十两，以为神真之信；锦九十尺，以誓九天；青缯三十尺，以盟其心。好道乐真，勤心注玄，无吝财物。
　　右出《洞真太上玉绶神虎真符》
　　凡受《八素真经》者，有经之师白绢四十尺，银镮二双。
　　凡受修五通之事者，有经之师青布三十二尺，为终身不泄之约。
　　右出《洞真八素真经》
　　凡受三元玉检，弟子赍上金五两、凤文之罗九十尺、文之缯三十二尺，诣师共登本命岳受经。
　　右出《洞真三元玉检布经》
　　凡受《宝真上经》，弟子赍上金九两、丹地黄锦四十七尺、青布二十二尺、金鱼玉龙各一枚，登盟北向告九天而传。
　　右出《洞真元始变化宝真上经》
　　凡受《黄庭经》者，经盟立誓，期以勿泄。古者用玄灵之锦九十尺、金简文凤之罗四十尺、金钮九双以代割发歃血勿泄之约，此物是神乡之奇帛，非赤县之所有，今锦可用白绢罗，可用青布，钮可用金镮，亦足誓信九天，制告三官，皆奉有经之师。
　　右出《洞真黄庭内景经》
　　凡受《外国放品经》，弟子赍上金九两、文之缯三十六尺为信。
　　右出《 洞真外国放品经》
　　凡受紫书者，依九真玄科，修行法度，案盟赍信金鱼主龙各一枚，紫缯百尺、青纹四十尺，诣经师而授之。
　　右出《洞真青要紫书经》
　　凡受金书者，弟子赍上金二两、青纹四十尺、白罗九十尺，告盟而传。
　　右出《洞真玉佩金铛太极金书上经》
　　凡受《太上黄素四十四方经》，盟用玉札一枚，长一尺五分，广一寸四分，以四极上真之盟，又用黄素四十尺、金镮两双，以代歃血敢宣之约。
　　右出《洞真黄素四十四方经》
　　凡受七星移度者，赍青纹三十一尺、赤缯七十尺凤纹之罗九十尺、金钮七双、金鱼玉龙各一双，以为告盟之信。
　　右出《洞真天关三‘图七星移度经》
　　凡受《太霄琅书》，受者赍上金九两、紫纹九十尺，以誓九天之信，师然后盟传。
　　右出《洞真太霄琅书》
　　授度品
　　凡传授之时，有经之师当先求感应，然后传之。当入室烧香，密愿神明，乃心拜经前，微祝之曰：
　　太上元君，仙都大神，今日吉日，八愿开陈。欲传其上法，敢告灵元，未知可否？须应乃宣。祝毕便寝，必获灵应，子自知其善否之心，审可授之方。
　　凡经师传经之法，先心拜四方，以祈神明为宗师之主，徐乃执经起立，仰天而祝，告誓神灵，以为玄科之约。当说受经者之姓名，并启大神陈授经之品目，为之科条铭策，令丽文传辞而陈之。祝毕，弟子再拜跪受。受毕，又再拜。此真人告神之盟内法，不必尽存，割血为盟，敢漏之约。
　　凡经师传授之时，皆当如法清斋别处，不交人事，先启告神明，求诸密感，徐乃传之。若真应横错，所感非祥者，此天灵显报，不使传也。若子不慎神明，违而传二人，依黄素之科，子受冥考，七祖魂魄长闭地狱，身亦将亡，仙安可冀？
　　右出《洞真黄素四十四方经》
　　太上曰：道陵当知欲受法人有十相可与此经。
　　一者，好求胜法，从善如流。
　　二者，好近贤智，无疑行。
　　三者，聪喆，赏别真伪。
　　四者，谨慎，言不过行。
　　五者，柔和，少无过恶。
　　六者，能师胜己，无憍慢心。
　　七者，敬师重教，如贫得宝。
　　八者，能奉师长，不辞勤劳。
　　九者，已於先师有报复心。
　　十者，殷懃请受，昼夜不懈，是为十相。
　　子明启太上曰：若将来世有学真道士未见真经，忽於山岩或於异学道士外道诸邪见家得此经者，披寻首尾，知是真要，无师可受，便得奉行，得传度以否。
　　太上曰：便得奉行，身自修之，如经至，不得以传授余人。所以人何？学当师受。学不师受，不可以何以故？一者，恐误后学；二者，既不师受，人或不信，傥生不信，便有诽谤，故不得传。要须觅师受而传之。若使四海之内推求无师者，便於静室关启伏誓修行，若见至信之人，具上十素相，来欲请受，殷懃慊苦，先责信金，试之无退，心愈坚固，亦可传授。若四海之内人迹所及，求师可得者，要须得师，不应妄传。
　　子明复启曰：若后末世中诸学真道士已受灵宝外教券契，奉行五篇，未见此内教，若其后见便可得传与奉修。
　　太上答曰：要须受此方素七十二字契经之盟，无上大箓，然后可与经。何以故：二教经契，无有十方，太上大祝，故十方官属天神地祇，天龙鬼神等不来为经作营护契力。
　　右出《升玄内教经》
　　无上秘要卷之三十四竟
　　无上秘要卷之三十五
　　授度斋辞宿致仪品
　　诸行道皆用御制新仪。其用日数，十戒一真文七日、五千文三日、三皇五日、真文七日、上清九日。先须沐浴清净，赍香火。诣师礼，三拜，叩头长跪，授辞。
　　投辞文：
　　某郡县乡里男女。
　　若受十戒、五千文、三皇，可云清信弟子某甲年若干。
　　若受真文，可云洞神弟子某甲年若干。
　　若受上清，可云洞玄弟子某甲年若干。
　　若不次第，直受真文上清者，可云清信弟子某甲年若干。
　　若五等同场共受者，可云清信弟子某甲若干人，洞神弟子某甲若干人，洞玄弟子某甲若干人等，稽首乞道。辞：今日之日，流映已蹉，恒恐微炁，奄同彼昧。昧而无晓，长夜难脱。孤爽困苦，求兔无所。伏闻天尊大圣，所演有若受十戒，可云：十戒十四持身之品。
　　若受五千文，可云：道德五千文经。
　　若受三皇，可云：洞神三皇符图玉字。
　　若受真文，可云：灵宝真文符图玉字。
　　若受上清，可云：洞真上清符图玉字。
　　若五等同场共受，可总录前五等法，云：文简事要，无细不度。肉人专，专实希奉受。朝受夕没，永无责恨。辄自罄竭，办信如法。叩头稽首，奉辞以闻，唯乞成就，谨辞。
　　太岁某甲某年某月某日奉辞。
　　次入道场密祝法：
　　四上功曹龙虎使者、正一生炁侍靖素女，夜有所启，请得开明童子、上玄少女与我俱入黄房之裹，通达听启，皆使上闻。
　　右出《金箓经》
　　次入静思三师法：
　　先思经师所在之方，心拜三过，愿师得仙道我身升度。
　　次思籍师所在之方，心拜三过，愿师得飞仙，为我开度七祖父母，早升天堂，我得真道，升入无形。
　　次思度师所在之方，心拜三过，愿师得升度上登高仙，为我开度五道八难，名入仙箓，永成真人。
　　右出《玉箓经》
　　次发炉法：
　　无上三天玄元始三炁太上老君，召出某等身中三五功曹、左右官使者，左右捧香，驿龙骑吏、侍香金童、侍香玉女、五帝真符，各三十六人，出关启此间土地里域、真官正神，臣今正尔烧香，宿启愿得太上十方正真之炁，来入某身中，所启速达径御太上无极大道吴天玉皇上帝几前。
　　右出《明真科》
　　次启事法：
　　太上灵宝无上三洞弟子某岳先生某甲等上启太上三宝十方至真，某等宿命因缘，生值道化玄真，启拔得入信根，先师盟授三洞宝经，供养尊礼修行斋直，但受法之日要当竭其愚短，奉宣法化，教导一切，使未闻者闻，未见者见，愿元始之风咸被於十方太上慈泽，普沾於幽显，凡有归向，敢不上闻谨言。
　　右出《金箓经》
　　次读辞：
　　某甲等辞情婵苦，翘募勇猛，今赍信求受。
　　若受十戒，可云：十戒十四持身之品。
　　若受五千文，可云：道德五千文经。
　　若受三皇，可云：洞神三皇符图玉字。
　　若受真文，可云：灵宝真文符图玉字。
　　若受上清，可云：洞真上清符图玉字。
　　若五等同场共受，可总录前五等法，永为身宝，谨依法清净烧香行道，明旦为始，并按威仪旧典诠举职僚，宣告科禁，令诸学者咸服法教，恩惟
　　太上众尊，三宝威神、监斋大法师、侍经众真，垂神监映，省览所言，劝下三界官属及此间土地里域真官营卫某甲等身，使宅舍清净，消灭妖秽，所向必感，请如所陈。明旦晨晓依法行道，续更启闻。
　　次智慧咏三首：
　　智慧起本无，朗朗超十方。结空峙玄霄，诸天挹流芳。其妙难思议，虚感真实通，有有竟不有，无无无不容。
　　智慧恒观身，学道之所先。眇眇入玄肆，自然录我神。天尊常拥护，魔王为保言。晃晃金刚躯，超超太上仙。
　　智慧生戒根，真道戒为主。三宝由是兴，高仙所崇受。泛此不死舟，奖欻济大有。当可说戒时，诸天并稽首。
　　右出《玉清戒》
　　次归命一切天尊：
　　至心归命北方玄上玉晨天尊，
　　至心归命东北方度仙上圣天尊，
　　至心归命东方玉宝皇上天尊，
　　至心归命东南方好生度命天尊，
　　至心归命南方玄真万福天尊，
　　至心归命西南方太灵虚皇天尊，
　　至心归命西方太妙至极天尊，
　　至心归命西北方无量太华天尊，
　　至心归命上方玉虚明皇天尊，
　　至心归命下方真皇洞神天尊，
　　至心归命过去高上玉皇天尊，
　　至心归命见在元始天尊，
　　至心归命未来太极天尊，
　　至心归命玉京玄台紫微上宫，
　　至心归命一切真仙得道圣众。
　　右出《金箓经》
　　次师西面，平坐说戒，诸众伏受。
　　天尊告太上道君曰：今当普告，宣通法音，开悟群生，为诸男女解灾却患，请福度命，拔诸苦根，使生者见道，身脱八难，死者欢乐，饮食天堂，早生人中，转轮圣王，修斋求道，皆当一心请受十戒，谛受勿忘，专心默念，洞思自然，勿得杂想，挠乱形神，能如是者便当静听：
　　第一戒者，心不恶妬，无生阴贼，检口慎过，想念在法。
　　第二戒者，守仁不杀，愍济群生，慈爱广救，润及一切。
　　第三戒者，守贞让义，不淫不盗，常行善念，损己济物。
　　第四戒者，不色不欲，心无放荡，贞洁守慎，行无玷污。
　　第五戒者，口无恶言，言不华绮，内外忠直，不犯口过。
　　第六戒者，断酒节行，调和气性，神不损伤，无犯众恶。
　　第七戒者，不嫉人胜己，争竞功名，每事逊让，退身度人。
　　第八戒者，不得评论经教，訾毁圣文，躬心承法，恒如对神。
　　第九戒者，不得国乱口舌，评议四辈天人。咎恨伤损神炁。
　　第十戒者，举动施为，平等一心，人和神穆，行常使然。
　　天尊言：建斋行道，四天帝王皆驾飞云绿轮、八景玉舆，从真人玉
　　女手把华旛，前导凤歌，后从天钧，白鹄狮子啸诗和鸣。烧香散华，浮空而来，瞻礼行道，观听法音。天王下降，万灵朝焉。如是，岂可不尽其法也！当先受十戒，然后行道，庠序雅步，静心闭意，坐起卧息，不离仪格，天王欢悦，列冬上清，可谓得道方寸之间。
　　右出《大戒经》
　　次署众官：
　　署高功大法师，当举高德，玄解妙义。
　　次署都讲法师，当举才智精明，闲练法度。
　　次署监斋，当举司察众违弹紏愆失。
　　次署侍经，当须营侍经文，整理巾蕴。
　　次署侍香，当须料理炉器，使香火不绝。
　　次署侍灯，当须景临西方，备办灯具。
　　次署侍座，当令四坐席地，拂饰齐整。
　　次科罚愆失三十六条：
　　若到斋堂，鞋履不正，
　　若唱善声不齐，
　　若法服巾冠不正，
　　若於法座垂发，
　　右件各罚礼十拜。
　　若坐起揖让失仪，
　　若侍灯灯火中灭，
　　若不注念清虚为众所悟，
　　若於法座睡眠，
　　右件各罚礼二十拜，
　　若钟声已绝不及行仵，
　　若不及朝师，
　　若礼拜上下不齐，
　　若侍香香烟中绝，
　　右件各罚礼三十拜，
　　若都讲不赞唱，
　　若出入去来不礼三宝，
　　若读经忽乱请问败句，
　　若驰步不庠序，
　　右件各罚礼四十拜。
　　若赞咏不唱善，
　　若起居出斋堂不相关白，
　　若听经倚据坐不正，
　　若反着法服，
　　右件各罚礼五十拜。
　　若巡行不次第，
　　若都讲鸣钟早晚失时，
　　若登坛越级，
　　若监斋见过不弹为众所紏，
　　右件各罚礼六十拜。
　　若着褐衣及行道巾冠出入，
　　若翻覆香炉灯火，
　　若烧香不洗手，
　　若临事与外人语，
　　右件各罚礼七十拜。
　　若唱静思讫后至，
　　若侍座不整饰触事有问，
　　若言语及世务，
　　若因起出不还，
　　右件各罚礼八十拜。
　　若於法座戏笑#1,
　　若於法座绮语，
　　若阙一时不赴，
　　若於斋限高声厉色，
　　右件各罚礼九十拜。
　　右出《敷斋经》
　　次宣科讫，各礼师再拜。
　　次师东面，长跪启请仙官。
　　太上灵宝无上三洞弟子某岳先生某甲等上启：
　　虚无自然元始天尊、无极大道太上道君、高上玉皇、已得道大圣众至真、诸君丈人、三十二天帝、玉虚上帝、玉帝、大帝、东华、南极、西灵、北真、玄都玉京金阙七宝玄台紫微上宫、灵宝至真明皇道君，某等宿命因缘，生值道化，玄真启拔，得入信根，先师盟授三宝神经，供养尊礼，立功为先，今谨有某甲等传度。
　　若受十戒，可云：十戒十四持身之品。
　　若受五千文，可云：道德五千文经。
　　若受三皇，可云：洞神三皇符图玉字。
　　若受真文，可云：灵宝真文符图玉字。
　　若受上清，可云：洞真上清符图玉字。
　　若五等同场共受，可总录前五等法，沐浴清浄，烧香然灯，转经行道，依法上请天仙、飞仙、地仙、真人、神人、圣人、三十二天监斋直事、侍香金童、散华玉女、五帝直符，各三十二人，传言奏事、飞龙骑吏等一合来下监临斋堂，捻香愿念，应口上彻，须行事竟启还仙官。
　　右出《明真科》
　　次复炉法：
　　香官使者、左右龙虎君、侍香诸灵官，当令静室之中，自然生金液丹精芝英，众真百灵交会在此香火之前，愿甲等受福天下，蒙恩十方，玉童玉女侍卫香烟，传奏所言，径御太上无极道前。
　　右出《明真科》
　　次奉戒颂：
　　道为无心宗，一切作福田。立功无定主，本愿各由人。虚已应众生，注心莫不均。大圣弘至教，亦犹雨降天。
　　高陵靡不周，常卑故成渊。海为百川王，是能舍龙麟。万劫保智用，岂但在厥年。奉戒不暂亏，世世善结缘。精思念大乘，会当体道真。
　　右出《仙公请问经》
　　次出道场密祝法：
　　玄上太阴，八窗开明，向有所启少女通灵。事毕，复位万神潜宁。
　　右出《金箓经》
　　无上秘要卷之三十五竟
　　#1原字不清，疑为『笑』字。
　　无上秘要卷之三十七
　　授道德五千文仪品
　　受五千文法信：
　　人须赍白绫五十尺、金龙一枚，若有功行，贫穷不堪，独办者宜随分量之不可依经为准。
　　右出《隐注经》
　　初入道场密祝法：
　　四明功曹、通真使者、传言功曹、侍靖玉女，为我通达道室正神，上元生炁，入我身中。
　　右出《金箓经》
　　次唱静念如法。
　　次思三师法：
　　先思经师所在之方，心拜三过，愿师得仙，道我身升度。
　　次思籍师所在之方，心拜三过，愿师得飞仙，为我开度七祖父母，早升天堂，我得真道，升入无形。
　　次思度师所在之方，心拜三过，愿　　师得升度，上登高仙，为我开度五道八难，名入仙箓，永为真人。
　　右出《玉箓经》
　　次发炉法：
　　无上三天玄元始三无太上老君，召出某等，身中三五功曹，左右官使者、左右捧香驿龙骑吏、侍香金童、传言散华玉女、五帝直符，各三十六人出，出即严装，关启此间土地里域真官正神，臣今正尔烧香授度，愿得太上十方正真之炁，来入某等身中。臣今所启，速达径御太上无极大道至真玉帝几前。
　　右出《明真经》
　　次礼三宝法：
　　至心稽首太上无极大道，
　　至心稽首三十六部尊经，
　　至心稽首玄中大法师。
　　右出《金箓仪》
　　次师徒长跪读盟文：
　　太岁甲乙某月甲乙朔某日甲乙某郡县乡里清信弟子某甲年若干某等，既耳目贪於声色，身心染於荣宠，常存有欲，无由自返，伏闻皇老以无极无年七月甲子日将欲西度函关令尹喜好乐长生，欲从明师受一言之书。老子曰：善哉！子之问也。吾道甚深，不可妄传。生道入腹，神明皆存百节关孔，六甲相连，徘徊身中，错综无端，胎息守中，上与天连，行之立仙，拜为真人。传不得法，殃及其身，身死名灭，下流子孙。某既肉人无识，窃好不已，专志颙颙，实希奉受。今具依明真科赍信，誓心诣某郡某州某县某乡某里三洞法师某岳先生某甲求受道德五文，修行供养，永为身宝，断金为盟，违科犯约，幽牢长夜，不敢有言。
　　右出《传授五千箓仪》
　　次师执经，各鸣法鼓三十六通。
　　存思法：
　　先思左青龙，右白虎，前朱雀，后玄武，足下八卦神龟，三十六狮子，伏在前头，巾七星，五藏生五炁，罗文覆身上，三一侍经各从千乘万骑卫之。
　　右出《隐注经》
　　次作传经诵一首：
　　飘飘太虚岭，流景在上玄。终始无终劫，常保天地人。世主学致梵，道士诵得之。贤者今奉受，依法以相传。时无至真人，宝秘不妄宣。宗之升太清，弃之堕九玄。我说无为道，恬静得自然。
　　右出《传授五千文箓仪》
　　次师付经，弟子跪受，乃还本位。都讫，各礼师三拜。
　　次归依一切尊道：
　　至心归命北方玄上玉晨天尊，
　　至心归命东北方度仙上圣天尊，
　　至心归命东方玉宝皇上天尊，
　　至心归命东南方好生度命天尊，
　　至心归命南方玄真万福天尊，
　　至心归命西南方太灵虚皇天尊，
　　至心归命西方太妙至极天尊，
　　至心归命西北方无量太华天尊，
　　至心归命上方玉虚明皇天尊，
　　至心归命下方真皇洞神天尊，
　　至心归命过去高上玉皇天尊，
　　至心归命见在元始天尊，
　　至心归命未来太极天尊，
　　至心归命玉京玄台紫微上宫，
　　至心归命一切真仙得道圣众。
　　右出《灵宝经》
　　次和三首，旋行一用。
　　大贤乐经戒，受之为身宝。就学恒苦晚，治身恨不早。皆当披幽赜，奖忽年已老。执卷吸尔极，将更死痛恼。吾故及弱龄，弃世以学道。
　　学仙行为急，奉诫制情心。虚夷正气居，仙圣自相寻。若不信法言，胡为栖山林。
　　右出《消魔经》
　　学仙绝华念，念念相因积。去来乱我神，神躁靡不历。灭念停虚闲，萧萧入空寂。请经若饥渴，持志犹金石。保子飞玄路，五灵度符籍。
　　右出《太极隐注经》
　　次师东面还仙官法：
　　太上灵宝无上三洞弟子某岳先生某甲等上启：
　　虚无自然元始天尊、无极大道太上道君、高上玉皇已得道大圣众至真、诸君丈人、三十二天帝、玉虚上帝、玉帝、大帝、东华、南极、西灵、北真、玄都、玉京、金阙、七宝玄台、紫微上宫、灵宝至真、明皇道君，某等宿命因缘，生值道化，玄真启拔，得入信根，先师盟授三宝神经，供养尊礼，立功为先，以去某月某日谨与某甲等传经行道，建立斋直，烧香忏愿。今传授事毕，所请天仙、地仙、飞仙、真人、神人、圣人、监齐直事、侍香金童、散花玉女、五帝直符、传言奏事、飞龙骑吏等，监临斋所，营卫勤劳，各随功受赏，进品上秩，复诸天位，谨上启闻。
　　次复炉法：
　　香官使者、左右龙虎君、侍香诸灵官，当令静室之中，自然生金液丹碧芝英，众真百灵交会在此香火之前，愿某甲等受道已后众神拥卫，早得仙真。
　　皇帝万福，天下蒙恩。十方玉童、玉女、侍卫香烟，传奏所言，径御太上无极道前。
　　右出《明真经》
　　次作奉戒颂一首：
　　道为无心宗，一切作福田。立功无定主，本愿各由人。虚己应众生，注心莫不均。大圣弘至教，亦由雨降天。高陵靡不周，常卑故成渊。海为百川王，是能含龙麟。万劫保智用，岂但在厥年。奉戒不暂亏，世世善结缘。精思念大乘，会当体道真。
　　右出《仙公请问经》
　　次出道场密祝法：
　　玄上太阴，八窗开明。向有所启，
　　少女通灵。事毕复位，万神潜宁。
　　右出《金箓经》
　　无上秘要卷之三十七竟
　　卷三十八授洞神三皇仪品
　　无上秘要卷之三十八
　　授洞神三皇仪品
　　设坛法：
　　次设坛宿露，坛纵嚝三丈二尺，亦可二丈四尺，高下广狭随人多少作之，开三门：天皇门在子，地皇门在申，人皇门在寅。各施牌题之。栏纂灯火，以意消息，出入当从，人皇门行也。
　　右出《灵宝斋经》
　　三皇镇坐法：
　　天皇镇，坐彩皂缯一十八。
　　地皇镇，坐彩白缯一十六。
　　人皇镇，坐彩青缯一十六。
　　右出《灵宝斋经》
　　三皇本命信：
　　本命随年数，天子用疋数，公侯用丈数，庶人用尺数。三坐亦尔。天子用紫绫，自他用绢随方色，悉置人皇案上，金龙三枚。庶人用金镮。
　　右出灵宝斋经。
　　三皇法信：
　　信用白绢四百尺，贫者四十尺。其镇坐本命及信三种。若有功行，贫穷不堪办者，可随分量力为之，不可以此为准。
　　右出《灵宝斋经》
　　次入坛烧香发炉法：
　　香烟之女，上白皇君，小兆真人，
　　姓名甲，清斋绝尘，期灵五通，上愿成真，灭祸生福，上升三天。
　　右出《灵宝斋经》
　　次北向再拜天皇真君，
　　次向西南再拜地皇真君，
　　次向东北再拜人皇真君，
　　次以所受经首二尺舒之於案上，俱再拜。弟子在西面东伏，师西面长跪，称位号。
　　三洞弟子小兆真人姓名甲上启：
　　太上元君、仙都大神、三皇真君，今欲授某郡县乡里某甲等三皇宝
　　文，未知可否？伏地须告命，便伏一时顷，无风便起，再拜弟子，又伏地，师长跪，读盟文：
　　太岁某乙某月某朔某日某乙某郡县乡里清信弟子某甲年若干岁，今
　　诣师某岳先生姓名甲，受三皇内文天文大字，并及众符，赍信如法，约以长生丹水为盟，画一为信。某甲授道，不得隐真出伪，某甲受道，当承师之盟誓，不得不孝、不仁、不忠、不良，贪淫凶勃，妄传非其人，咎师怨道，口是心非。得道之后，背叛本师，谤讪真正，当身受大殃，延及子孙。
　　次共噏丹水，以朱笔共画一於盟文之下。
　　次弟子对信伏地，师执经长跪。
　　存思三宫神，存思三宫，各有一真人如婴儿之状，不着衣，口吐紫炁，以炁经师徒众。
　　次传经咏：
　　太上之天文，传说天地初，皇人宣玄旨，是为至真书，贤者今奉受，志愿升太虚。
　　右出《太极隐注经》
　　次弟子长跪受经。讫，礼师再拜。讫，师徒各再拜三皇君。讫，
　　次咏阳歌三首三周：
　　青角阳歌梵，飘飘激十方。青青方世曜，携我造九重。西弦抗音调，感悟东皇公。元洞启运首，始阳萌万牙。和风振琼条，高林曜云罗。勾芒劝农业，日羽焕东霞。仙贤游玄圃，飞梵起鸣笳。控景太霞室，齐轮九天庭。众仙抗飞梵，阳诗时时鸣。自非灵人亿，焉能礼化员。
　　右出《洞神经》
　　次还仙官法：
　　太上灵宝无上三洞弟子某岳先生某甲等上启：
　　虚无自然元始天尊、无极大道太上道君、高上玉皇已得道大圣众至真、诸君丈人、三十二天帝、玉虚上帝、玉帝、大帝、东华、南极、西灵、北真、玄都、玉京、金阙、七宝玄台、紫微上宫、灵宝至真、明皇道君、某等宿命因缘，生值道化，玄真启拔，得入信根，先师盟授三宝神经，供养尊礼，立功为先，以某月某日谨与某等传经行道，建立斋直，烧香忏谢。今传授事毕，所请天仙、地仙、飞仙、真人、神人、圣人、监斋直事、侍香金童、散华玉女、五帝直符、传言奏事、飞龙骑吏等，监临斋所，营卫勤劳，各随功受赏，进品上秩，复诸天位，谨上启闻。
　　右出《明真经》
　　次复炉法：
　　　 香烟之女，上白皇君，小兆真人姓名甲清斋绝尘，期灵五通，上愿成真，灭祸生福，上升三天。
　　　次游诵一首而出：
　　　学仙行为急，奉诫制情心。虚夷正炁居，仙圣自相寻。若不信法言，胡为栖山林。
　　右出《消魔经》
　　无上秘要卷之三十八竟
　　卷三十九授洞玄真文仪品
　　无上秘要卷之三十九
　　授洞玄真文仪品
　　设坛宿露法：
　　灵坛之法，坛纵广二丈四尺，亦可三丈二尺，随人多少作之。四面门纂各长九尺，作五门，广五尺，亦可四尺，余纂各长七尺。青绳两道，连门榜，榜广三寸二分，长三寸四分。
　　青华元阳门在东方，朱书青榜。
　　洞阳太光门在南方，黄书赤榜。
　　通阴金阙门在西方，黑书白榜。
　　阴生广灵门在北方，青书黑榜。
　　元黄高晨门在王门下四季上，白书黄榜。
　　上仙众真门在王门上，紫书黄榜。
　　右六门，从省而用。若用重坛十门者，自依《黄箓经》中安置。
　　中央门在四时，王门下四季上，众真门王门上四孟上。春王在卯，中央门在丑，一众真门在巳。夏王在午，中央门在辰，众真门在申。秋王在酉，中央门在未，众真门在亥。冬王在子，中央门在戌，众真门在寅。王无别门，春用青华，夏用洞阳，秋用通阴，冬用阴生。取此以为王门，出入从众真门行。
　　次六等信物法：
　　五色彩五疋，为五帝信。
　　金龙九枚，以为九天之信，各官秤一两。
　　金龙五枚，以为五岳之信，各官秤一两。
　　金钱二万四千，以为二十四生炁之信。
　　本命彩随年数：
　　天子用疋，公王用丈，庶民用尺，数经科如此。若不堪独办
　　者，可众共出之。若众不能办者，随贫富量之。
　　次设案法：
　　五门各安一案，案置一香火，一龙一彩随方色一案盛经，丹巾在下，青巾覆之，置尊像前，一案启奏度事於师前。
　　一案置九龙金钱等信，置尊像前。
　　次宿露入坛发炉法：
　　无上三天玄元始三炁太上老君，召出某等身中三五功曹、左右官使者、左右捧香驿龙骑吏、侍香金童、传言散花玉女、五帝直符，各三十六人出，出即严装，关启此间土地里域真官正神，正尔烧香，宿露坛上，黄缯表章，愿得
　　太上十方正真之炁，来入某等身中，令臣所启，速达径御
　　太上无极大道至真玉皇上帝几前。
　　次读黄缯章法：
　　太上灵宝无上三洞真人，某岳先生姓名等稽首再拜上言。
　　元始五老上帝、至真大圣尊神玉陛下，某素质下世，生值因缘，九天之劫转轮不灭，宿庆福祚，延流今身，得生法门。昔以某年某月某朔某日甲乙承先师三洞真人某岳先生，某甲奉受灵宝洞玄经符图玉字，修行佩身。今有上学道士某甲年若干某甲等，信向精勤，赍信自誓，求受洞玄灵宝经文符图王字五卷，若更有经卷，随多少载。修行供养，永为身宝。察某等心翘勤好尚宿福所锺，得参灵文，披盻篇目，宜极道真，但恐某甲先无玄名善功，三界不举，五帝不明。今按明科露文中坛合法以传，谨伏地启奏，上闻
　　九天，愿高圣尊神曲照所陈，垂愍丹心，仰惟九天至真大道无极尊神，分别哀怜，伏须告报某等，诚惶诚恐，稽首再拜以闻。
　　臣姓某属某郡县
　　无上元始大道君、洞玄灵宝五老、玉帝大圣玉陛下
　　太岁甲乙某月某日某郡县乡里中拜上
　　右出《明真经》
　　次复炉法：
　　香官使者、左右龙虎君、侍香诸灵官，当令静室之中，自然生金液丹碧芝英，众真百灵交会在此香火之前，愿某等众神拥卫，早得仙真。
　　皇帝万福，天下蒙恩。十方玉童玉女，侍卫香烟，传奏所言，径御太上无极道前。
　　右出《明真经》
　　次奉戒颂：
　　道为无心宗，一切作福田。立功无定主，本愿各由人。虚己应众生，注心莫不均。大圣弘至教，亦犹雨降天。高陵靡不周，常卑故成渊。海为百川王，是能含龙麟。万劫保智用，岂但在厥年。奉戒不暂亏，世世善结缘。精思念大乘，会当体道真。
　　右出《请问下经》
　　次出道场密祝法：
　　玄上太阴，八窗开明，向有所启，少女通灵。事毕复位，万神潜宁。
　　右出《金箓经》
　　次明旦度事於户外密祝法：四明功曹、通真使者、传言玉童、侍靖玉女，为我通达道室正神，上元生炁入我身中。
　　右出《金箓经》
　　次发炉法：
　　无上三天玄元始三炁太上老君，召出某等身中三五功曹、左右官使者、左右捧香驿龙骑吏、侍香金童，传言散花玉女、五帝直符，各三十六人出，出即严装，关启此间土地里域真官正神，臣今正尔烧香，为某等度事，愿得太上十方正真之炁来入臣等身中，令臣所启速达，径御太上无极大道至真□ 玉帝几前。
　　次礼三宝：
　　至心稽首太上无极大道，
　　至心稽首三十六部尊经，
　　至心稽首玄中大法师。
　　次师西面，长跪读盟文：
　　弟子对信而伏，
　　太岁某年某月某朔某日甲乙某岳先生，甲乙本命某年某月生，某天领籍炁系某天君，今於某炁天从师某岳先生，某甲受符图四十三章、玉文九百二十四字，七灵镇真，金缯誓心，告灵盟天，约为身宝，奉承大法，俯仰真典，上告三十二天监真度文，命侍经仙郎、韩司主录、飞天真人、三界神王，落某死籍，勒上仙名金格玉箓三元品中，依大宥威仪，降下真仙之气，入某身中。三十三天监仙司马、典经羽郎，各依格遣玉童玉女、神真之炁各一合，来下侍卫灵文，奉给某甲身，普关诸天诸地、无极世界、日月星宿、三界官属、五岳名山、九江水府、三官司署、九幽长夜泉曲之中，无影无色，无形无名、无音无响，无元大无，无高无下，无尊元卑，一切神灵咸各明某甲身，奉大法，佩带天文，名入仙箓，三元品中，出入游行，依具司迎，一月三朝，如紫微上宫，削落地简，九幽目录，灭绝宿对，斩息恶根，不得俱逮，亿劫无连，七祖同福，皆得上升，逍遥玄都七宝林中，魂受炼度，时得更生。某甲约承奉大法，一如明真，检身顺诫，生死成仙，五帝交友，游戏诸天。愆盟负誓，泄漏天文，传非年限，生死谢对，长负河源，风刀万劫，填夜摙山，罪福对报，悉如盟文。
　　次师鸣法鼓三十六通，师徒各心存五藏五色，令备具合成宝盖之云罗，覆经师徒众。
　　右出《明真经》
　　次作传经咏一首；
　　天书简不烦，道德自备足。修之必神仙，当复何所欲？文耀太无间，焕然而朗郁。传授悉依法，泄慢堕地狱。
　　次弟子於师前长跪，受经及神杖策板。讫，各复位，礼师三拜。
　　其安杖中符及策板法，若人少可依后文咒法安置，若人多者，宜於斋中悉内符封讫，与经一时付度。
　　右出《隐注经》
　　次礼十方法：
　　归命一切天尊：
　　至心归命北方玄上玉晨天尊，
　　至心归命东北方度仙上圣天尊，
　　至心归命东方玉宝皇上天尊，
　　至心归命东南方好生度命天尊，
　　至心归命南方玄真万福天尊，
　　至心归命西南方太灵虚皇天尊，
　　至心归命西方太妙至极天尊，
　　至心归命西北方无量太华天尊，
　　至心归命上方玉虚明皇天尊，
　　至心归命下方真皇洞神天尊，
　　至心归命过去高上玉皇天尊，
　　至心归命见在元始天尊，
　　至心归命未来太极天尊，
　　至心归命玉京玄台紫微上宫，
　　至心归命一切真仙得道圣众。
　　右出《灵宝经》
　　次咏三真人颂：
　　太上大道君，出是灵宝篇。高妙难为喻，犹彼玄中玄。自然十方土，共仰无上仙。大乎洞虚经，安坐朝诸天。上宝紫微台，下藏诸名山。焕烂龙凤文，戢耀在无问。妙哉太上道，无为常自然。王侯及凡庶，所贵唯忠贤。宿命有福庆，卓拔在昔缘。法师轮相授，宝信劫数年。广念度一切，大福报尔身。供养必得道，奉行成至真。大道无彼我，传当得其人。虚无常自然，强名字大道。缅邈无边际，众妙归灵宝。闭眼存至真，精思降十老。升仙永无为，灵颜恒妙好。渴饮玉池醴，饥食金光草。净慧度八难，济世诸苦恼。众妙出洞玄，焕烂耀太清。奉者号仙人，体无永长生。逍遥戏玄虚，宫殿罗无形。蒨璨七宝林，晃朗日月精。龙麟交横驰，凤凰翔悲鸣。太上治紫台，众真诵洞经。捻香稽首礼，旋行绕宫城。三周归高座，道玉为应声。人主弘至道，天下普安宁。
　　次师，东面长跪，还仙官。
　　太上灵宝无上三洞弟子姓名等上启：
　　虚无自然元始天尊、无极大道太上道君、高上玉皇、已得道大圣众至真、诸君丈人、三十二天帝、玉虚上帝、玉帝、大帝、东华、南极、西灵、北真、玄都、玉京、金阙、七宝、玄台、紫微上宫、灵宝至真、明皇道君，某等宿命因缘，生值道化，玄真启拔，得入信根，先师盟授三宝神经，供养尊礼，立功为先，以去某月日，谨与某甲等传经行道，建立斋直，烧香忏愿，今传授事毕，所请天仙、地仙、飞仙、真人、神人、圣人、监斋直事、侍香金童、散华玉女、玉帝直符、传言奏事飞龙骑吏等，监临斋所，营卫勤劳，各随功受赏，进品上秩，复诸天位，谨上启闻。
　　右出《自然经诀》
　　次复炉法：
　　香官使者、左右龙虎君、侍香诸灵官，当令坛靖之中，自然生金液丹碧芝英，众真百灵交会在此香火案前，愿某受道已后众神拥卫，早得仙真。
　　皇帝万福，天下受恩。十方玉童玉女，侍卫香烟，传奏所启，径御
　　太上无极道前。
　　右出《明真经》
　　次咏奉戒颂：
　　道为无心宗，一切作福田。立功无定主，本愿各由人。虚己应众生，注心莫不均。大圣弘至教，亦犹雨降天。高陵靡不周，常卑故成渊。海为百川王，是能含龙麟。万劫保智用，岂但在厥年。奉戒不暂亏，世世善结缘。精思念大乘，会当体道真。
　　右出《请问下经》
　　次出道场密祝法：
　　玄上太阴，八窗开明。向有所启，少女通灵。事毕复位，万神潜宁。
　　右出《金箓经》
　　无上秘要卷之三十九竟
　　无上秘要卷之四十
　　授洞真上清仪品
　　设坛法：先设坛广长二丈四尺，或三丈二尺，高下大小随人多少作之，四方标纂，立四角
　　之门，门广四尺，不正面法天门。
　　次须金龙、明镜、镇彩、本命。布设法：
　　金九两，每两作一龙。安中央案上。
　　明镜五面。以镇五方案上。
　　五色缯各四十尺。以镇五方案上。
　　本命缯，依年数随方色，天子用疋数，王公用丈数，庶人用尺数。天子、王公用绫，庶人用缯，置随本命色案上。
　　次安置案法：
　　一案盛经，置丹青二色巾，中坛。
　　一案置中央，安九龙。
　　五案具香火及彩镜，置五方。
　　次夜静宿露坛：
　　夜布置坛中既了，师与弟子从西北天门入，叩齿三十六通，思紫气覆冠一坛，五帝神兵十万人来迎兆身，便祝曰：
　　神真出游，万帝骇惊。玉虚玄卫，天宿倒倾。五岳司官，莫不辅灵。制召十方，驱策天兵，率天已下，咸到皇庭。令我登仙，洞得道精。审知不祥，通幽究冥。所向所陈，悉合玉清。次入坛，旋行一周，东向，叩齿三十六通。发炉祝法：
　　无上三天，玄元始三炁太上道君，召出某等身中，虚无自然飞仙功曹、神仙使者、左右飞龙、太真玉女、五帝直符，各三十六人，关启此间土地真官正神，臣今正尔烧香宿露，令所启速达，径御
　　无极玉帝至真高上万圣几前。
　　次北向，叩齿三十六通，诵制魔祝法：
　　天魔乘空发，万精骇神庭。托化谣歌章，随变入无名。嚣炁何纷纷，秽道当涂生。云中舍朱宫，北帝勇神兵。鼓洋自知道，玄运来相征。上景宴飞辔，迅驾检云营。促校北帝箓，收摄群魔名。豁落张天罗，放威掷流铃。金真捕空洞，玉光焕八冥。金玄守上宫，神虎戮天精。剪灭万妖炁，亿亿悉齐平。上承九天信，啸命靡不倾。招真究三洞，慧诵朗旦清。八道望玄霞，七转纬天经。混合帝一真，拔度七祖程。削灭五苦根，反魂更受荣。金光辉寂室，神烛自然生。华香散玉宇，烟炁彻玉京。帝遣徘徊辇，三元降缘軿。迅驾腾九玄，朝我玉皇庭。
　　次回心西北，九拜：
　　至心稽首郁单无量天尊，
　　至心稽首上上禅善天尊，
　　至心稽首梵监须延天尊，
　　至心稽首寂然兜术天尊，
　　至心稽首波罗不骄乐天尊，
　　至心稽首洞元化应声天尊，
　　至心稽首灵化梵辅天尊，
　　至心稽首高虚清明天尊，
　　至心稽首无爱天尊。
　　次回心东南下方，再拜：
　　至心稽首下方九地玉皇真尊，
　　至心稽首下方洞渊得道众圣。
　　次即北向，长跪，叩齿九通，读启文法：
　　玄都大洞三景弟子小兆真人某岳
　　先生姓某甲上启：
　　高上元皇、九天灵神，上真玄遐，首幽琼轩。三五运推，七宿改晨。虚皇控辔，玉帝定仙。青宫采缘，符命灵山。是日元吉，万真开陈。上学甲乙，宿命因缘，得遇神经，上清灵篇。谨於灵坛，上盟九天。下告五帝，十二河源，乞丐记领，奏上高晨。普告万灵，浮位皇坛。营卫灭试，案如大真，须到明日，令御启传。即露启文案上。次东向，平立，叩齿三通，复炉祝法：
　　五岳五帝、神仙使者，三元正真、左右龙虎、天仙、地仙、飞仙、五灵香官，当令招致十方正炁，自然金液丹碧芝英，九玄玉真，交会坛中，洞灌某等身，使某等求道得道，求仙得仙，飞行
　　太空，腾景九天。玉童玉女，侍卫香烟，奏达所启，上御高上无极大道玉皇上帝几前。
　　次旋行颂一周：
　　大道洞玄微，高虚总三轮。金仙启灵扇，焕若九天分。文华散紫宫，八真映素云。玄母结上愿，行间之八门。万庆交灵会，扬烟唱下元。妙诵感重虚，得结高仙群。旋行礼空洞，稽首朝帝君。便於东南地户出
　　登坛度法仪：
　　宿露既毕，明日一度法。若旦起有风雨，经云听室中度之。
　　师徒俱诣西北天门，叩齿三十二通，思紫炁覆冠一坛，五帝神兵十万人来迎兆身，便密祝曰：
　　神真出游，万帝骇惊。玉虚玄卫，天宿倒倾。五岳司官，莫不辅灵。命召十方，驱策天兵。率天已下，咸到皇庭。令我登仙，洞得道精，审知不祥，通幽究冥。所向所陈，悉合玉清。
　　次入坛，东向，叩齿三十六通，发炉祝法：
　　无上三天玄元始三炁太上道君，召出某等身中，虚无自然飞仙功曹、神仙使者、左右飞龙太真、玉女、五帝直符，各三十六人，关启此间土地真官正神，正尔烧香度经，令臣所启速达，径御无极玉帝至真高上万圣几前。
　　次北向，叩齿三十六通，诵制魔祝法：
　　　 天魔乘空发，万精骇神庭。托化谣歌章，随变入无名。嚣炁何纷纷，秽道当涂生。云中含朱宫，北帝勇神兵。鼓洋自知道，玄运来相征。上景宴飞辔，迅驾检云营。促校北帝箓，收摄群魔名，豁落张天罗，放威掷流铃。金真捕空洞，玉光焕八冥。金玄守上宫，神虎戮天精。剪灭万妖炁，亿亿悉齐平。上承九天信，啸命靡不倾。招真究三洞，慧诵朗旦清。八道望玄霞，七转纬天经。混合帝一真，拔度七祖程。削灭五苦根，反魂更受荣。金光耀寂室，神烛自然生。华香散玉字，烟炁彻玉京。帝遣徘徊辇，三元降绿轮。迅驾腾九玄，朝我玉皇庭。
　　次向上方九拜如前法
　　次长跪，叩齿九通，启：
　　某今传弟子某甲等，九天宝经至上玉讳清高宿，奏炁命合真，乞愿下监真玉仙、典箓侍郎、卫灵司马，下监盟文，所启所付，必得上闻，次向下方，再拜、跪，又启：
　　高上元始天，今上愿八会日吉时，清谨於灵
　　（阙后）
　　无上秘要卷之四十竟
　　卷四十一策杖品策版品投简品奏简文品
　　无上秘要卷之四十一
　　策杖品
　　《洞玄玉诀上经》
　　元始五老出
　　五帝真符，以度五帝人，天光开阳出此文，玄都宫
　　元始青帝真符，召直符吏更生守灵宝天文。道士吞之，灵炁镇肝，生青精宝华九叶，神为役使，通灵致神仙。
　　右上始天光文，出青帝真文篇，以安东方九炁之天。
　　青帝受此文，以镇东岳，封一通九灵洞室，四万劫一开。
　　道士命属东岳，青书绛缯佩身。又当青书绛文，内神杖上节中，衣以神衣，青腰玉女九人侍卫，勿不精有考吏。
　　元始赤帝真符，召直符昌中守灵宝天文。
　　道士吞之，灵炁镇心，生丹精宝华三叶，神为役使，通灵致神仙。
　　右上阳明文，出赤帝真文篇，以安南方三炁之天。赤帝受此文，以镇南岳，封一通南霍之阿，四万劫一辟。
　　道士命属南岳，赤书黄缯上佩身。又当赤书黄缯，内神杖次青帝下节中，太丹玉女三人侍卫，勿不精有考吏。
　　元始黄帝真符，召四方直符守灵宝天文，无中央正吏。
　　道士吞之，灵炁镇脾，生黄精宝华
　　十二叶，神为役使，通灵致神仙。
　　右总灵文，出黄帝真文篇，以安中央五炁之天。黄帝受此文，天炁中开，运应转轮，此文始见，天关停轮，无复昼夜，元始收其本文，还於上元之炁。黄帝中岳则阙此一文。今所以书於旧经者，为使存之不绝，四帝共典卫於上宫，无正吏可守。道士命属中岳，自可黄书白缯佩身。又黄书白缯，内神杖次赤帝下节中。道士所以偏得佩此文者，直以有黄帝主人，使以应天之炁虽尔亦阙，无守吏，勿不精有考吏。
　　元始白帝真符，召直符曲正守灵宝天文。
　　道士吞之，灵炁镇肺，生白精宝华七叶，神为役使，通灵致神仙。
　　右光元灵文，出白帝真文篇，以安西方七炁之天。白帝受此，以镇西岳，封一通於金穴九掖洞口，四万劫一开。
　　道士命属西岳，白书炁缯佩身。又当白书炁缯，内神杖次黄帝下节中，太素玉女七人侍卫，勿不精有考吏。
　　元始炁帝真符，召直符尹丰守灵宝天文。
　　道士吞之，灵炁镇肾，生炁精宝华五叶，神为役使，通灵致神仙。
　　右通明文，出黑帝真文篇，以北方五炁之天。玄帝受此文，以镇北岳，封一通於玄阴洞室，四万劫一开。
　　道士命属北岳，炁书青缯佩身。又当黑书青缯，内神杖次白帝下节中，太玄玉女五人侍卫，勿不精有考吏。
　　五帝真符，上精在天为五星，中精在人身为五藏，下精在地为五岳。故三元之鱼各有所属，天无五文，三光不明；人无五文，无以立形；地无五文，五岳不灵。五帝真符，以元始同生，旧文今秘於玄都紫微宫。侍真五帝神官五亿万人，诸天皆一月三朝。真文有火水阴阳官考禁於漏泄。
　　元始天尊封於神杖之中，恒以随身。所尔者，秘偿天真，不欲离形须臾尔。
　　元始神杖用灵山太阳之竹七节，五符以次置中央，空下一节，空上一节，以应天象地也。当取灵山向阳之竹，令长七尺，有七节，作神杖，使上下通直，甘竹乃佳。书黑帝符着下节二节中，白帝符第三节中，次黄帝符第四节中，次赤帝符第五节中，次青帝符第六节中。空上一节以通天，空下一节以立地，蜡封上节，穿中印以元始之章，蜡封下节，穿中印以五帝之章。绛
　　文作韬，长短大小足容杖。卧息坐起恒以自随，行来可脱杖衣，隐以出入，每当别着净处。以杖指天，天神设礼；指地，地祇司迎；以杖指东北，万鬼束形。乘杖行来，及欲施用，当叩齿三十六通，思五帝直符吏各一人，衣随方色，有五色之光，流焕杖上，五帝玉女各一人合共卫杖左右，微咒曰：
　　太阳之山，元始上精。开天张地，甘竹通灵。直符守吏，部卫神兵。五色流焕，朱火金铃。辅翼上真，出幽入冥。召天天恭，摄地地迎，指鬼鬼灭，妖魔束形。灵符神杖，威制百方。与我俱成，与我俱生。万劫之后，以代我形。景为五解，神升上清。承符告命，靡不敬听。毕，引五方反二十五咽止。行此道九年，精谨不慢，神真见形，杖则载人乘空飞行也。
　　若欲尸解，杖则代形，倏钦之间已成真人。月朔、月望、本命、八节日，当烧香左右，朝拜此杖，则神灵感降，道则成矣。
　　右出《洞玄玉诀上经》
　　策版品
　　当朱书三天太上召伏蛟龙虎豹山精文，着一金版上。又书记年月师姓讳，着一版上。合二版内囊裹，朱书次文着一版上，着囊外。凡三版合封为神策如传之状，版悉用檭木，长一尺四寸，广二寸四分，以绛文之缯作囊，令长一丈二尺，衣之封外版上下头，印口中元始五老之章，
　　当以栢函绛纹作衣，衣函以盛诸策文，着别室，烧香左右，精心供养，受以佩身，天下神灵奏名朝门，给五帝玉童玉女各一十二人，出入游行，五帝侍卫，三界司迎，生死无复三恶之难，不经泰山径升九天，衣饮自然，位同太极，要自成仙。
　　受学道士佩此文，施行神咒，以策文指天，天神下；指地，地祇朝拜，三界束带；指神，神礼；指鬼，鬼自灭爽；指水，水神通道，大劫一交，洪灾四会。以策召龙为负，长修积感，神灵交会，所在施召，举向立到，千变万奇，适意所从，出入行来，位准太极，皆前从飞龙，后导天钧，凤啸鸾呜，十二华光，建三七色节命灵之旛，精思九年，天仪自备。灵宝八威神咒曰：
　　元始太真，五灵高尊。太华皓映，洞朗八门。五老告命，无幽不关。上御九天，中制酆山，下领河海，十二水源。八威神咒，灵策玉文。召龙负水，收炁聚云。束魔送鬼，扫荡妖群。万精摧落，所诛无蠲。日月五星，北斗七元。诸天诸地，诸水诸山，玉真所部，冥灵大神。仙王游宴，五帝仗旛。天丁前驱，金虎后奔。玃天猛兽，备卫四门。所呼立到，所召立前。赤书焕落，风火无间。有所摄验，金龙驿传。毕，叩齿九通，仰天三噏，引天炁三咽，以策杖指所告之地，闭炁九息而止。
　　右出《洞真青要紫书金根经》
　　投简品
　　上相青童君曰：后圣众真莫不先奏金简於东华，投玉札於上清，然后得受《大洞真经》，精斋苦修，上为真人。末学之徒，而青宫无有金简之箓，玉格无有玄编之名，神经亦不可得而披，天魔亦不可得而收，真灵终亦不降，玉女亦不卫子之身。今故禀上皇之科，抄集品次，以为后学关津之径。有心者宜加清斋，督志勤尚，注念玄真，感彻玉皇，奏简青宫，便得诵咏神经，通释幽穷，太上克遣丹举飞轮来迎兆身，上登玉清。然此禁尤重，非真不传。太上常以正月日、七月七日、九月九日，一年三遣玉晨元皇太极真人领仙玉郎诣东华青宫，校定真仙簿录。其有金简玉名者，即奏三元，随学深浅，玉童玉女防卫其身。若有泄漏，轻真慢法，为玉童所奏，虽有金简即被削除，移名鬼官，身被风刀之考，七玄之祖运蒙山之石，填积夜之河。
　　凡修学之士，每以其日当夷心寂室，清香静念，散香左右，朱书金简八通，紫绳结编，以奏高上玉皇东华青宫，玉札八枚，以奏三元。先於靖内东向叩齿九通，赞礼一通。毕，谨上启太上高上玉皇三十九帝二十四真，某甲受生末世，久染嚣尘，幸缘先庆福祚所锺，得睹灵都，今奏金简，言名玉清，封付灵岳，长为天。臣乞丐高上记名，三元赐给玉童玉女，侍卫身，乘飞霞上升帝宫。毕，起再拜。
　　奏简文品
　　奏高上玉皇篇：
　　某岳先生某甲，本命某某月生，某年某月某朔某日某子奏金简紫箓玉籍，文上诣太上高上玉皇三十九帝二十四高真，金简紫辉玉景琼宫。
　　右书紫文上一尺，连金简投。系高上虚皇玉清东华青宫真人，某甲稽首再拜。
　　右书一简上。
　　奏言：
　　右书一简上。
　　高上虚皇玉晨太上大道君二十四玉皇三十九帝尊，某甲季世小臣忝染余庆，福祚所充，
　　得参上真，谨依玄格，正月一日上奏金简，记名东宫，乞赐编录，降下真灵，得乘飞霞上升
　　帝晨，身登金阙，朝谒玉皇，谨奏。
　　右三简上合是某郡某县某乡里某岳学士某甲年如千岁字某甲。
　　右书一简上。
　　某子生某月，子命属某岳某帝某里。
　　右书一简上
　　太岁某子正月某子朔一日某子於某郡县乡里中封某岳奏。
　　右书一简上。
　　合用金简八枚紫绳编之，北向读简一过。毕，起执简再拜。
　　奏三元君，某岳先生某甲字某甲，本命某子某月生某年正月某朔一日，某子奏金简玉札，仙簿录籍，文上诣
　　白素元君、黄素元君、紫素元君三元紫盖金辉洞房宫。
　　右书一尺白上，连玉简投。
　　系三元玉清始学真人，某甲稽首再拜。
　　右书一札上。
　　奏言。
　　右书一札上。
　　太素三元君，甲昔有因缘，福庆所锺，得受神经，未敢披看，谨依青华玄格，奉奏玉札，记名青宫，上言三元，乞赐编录，降下真灵，得升帝晨，上朝玉真。谨奏。
　　右书三札上。
　　某郡某县某乡里某岳始学真人，某甲年如千字某甲。
　　右书一简上。
　　某子生某月子命属某岳帝某里。
　　右书一札上。
　　太岁某子正月某朔一日，某子於某郡某县乡里中封某岳奏。
　　右书一札上。
　　合用玉札八枚，以紫绳编之，西向读玉札一过。毕，谨上启。
　　太素元君、黄素元君、紫素元君，甲昔蒙真师盟授真经，金简玉札，记名三清，乞赐给玉童玉女，真灵降身，得乘紫霞，上登帝宫。毕，起再拜。
　　奏东华青宫篇：
　　某岳先生某甲字某甲本命某子某月生某年正月某朔一日某子奏金简，青箓仙籍，文上诣
　　玉宝金阙上相高晨师、君东华方诸青宫。
　　右书青文一尺上，连简投。
　　系高上玉清青宫上相始学真人，某甲稽首再拜。
　　右书一简上。奏言。
　　右书一简上。
　　太清玉宝金阙上相高晨师东海青童君，甲沉深下俗，庆运充加福祚下流，得生人道，参真系炁，志在绝迹，栖身林阜，托荫灵岳，谨按玄科，奉奏金简，记名上宫，乞赐上编，玉清降下神真，得离下世，上升金阙，进谒玉皇。谨奏。
　　右书三简上。
　　某郡县乡里某岳始学真人某甲年
　　如千字丙丁。
　　右书一简上。
　　某子生某月子命属某岳某帝里。
　　右书一简上。
　　太岁某子正月某朔一日某子於某郡县乡里中封某岳奏。
　　右书一简上。
　　合用金简八枚，以紫绳编之。东向，读简一过。毕，谨上启：
　　太清玉宝金阙上相高晨师东海青童君，某乙幸缘宿福，庆充后代，蒙真师成就，得受上经，谨奏金简，记名青宫，乞赐编录，掌付玉郎，普告诸天诸地，洞清、洞渊、洞源、五岳众仙，咸见右别，降以真灵，得乘飞霞，上升三清。毕，起再拜。
　　三面奏简都毕，还东向，叩齿九通，咒曰：
　　元纲玄邈，天真幽冥。蒙受先庆，福加末生。昔缘真师，诫授宝经。敢告三元，上奏玉清。金书东华，录籍记名。长为帝臣，希降真灵，赐给玉童玉女卫形，得乘飞霄，上升金阙，拜谒玉庭。毕，仰咽液，九过止。
　　都讫，以简札埋於所属岳。令玉皇篇在北，三元篇在西，青宫篇在东，入土三尺，坚筑其上。毕，北向伏地，叩齿九通。又咒曰：
　　名奏玉格，录字上清。金简玉札，结篇皇庭。高上玄遐，三元幽冥。真官未降，谨关有灵。封简神岳，录奏三清。列上东华，着我玉名。得乘玄举，飞霞绿軿，上造三元，腾身帝晨。讫，起再拜。元始天王所受太上投简求仙上法，三奏简札，九年之内玉皇克降丹精玉芝金玺凤章。太极真人降子之房，三元克遣玉童玉女三十六人，上相青童克告五岳，给以仙官飞霞之盖，迎子之身，上升金阙之宫。
　　灵宝某帝先生某甲年如千岁某月生，愿神愿仙，长生不死。三元同存，九府水帝，十二河源，江海淮泽，溟泠大神，乞削罪名，上闻九天，请诣水府，金龙驿传。
　　某岁某月朔如千日，某子於某国告文。
　　右朱书箓简上，以青纸裹简，青丝缠之，金龙负简，以投三河之渊。初用金钮九只，连
　　简沉之。后投，不须。三过都止。投简当於清泠之渊，北向，叩齿三通，读文竟，咒曰：
　　元始五老，上帝高尊，十方至真，太华灵仙。赤文告命，无幽不关。上御九天，请下告文，日月五星，北斗七元。中告五岳，四方灵山。下告河海，十二水源，九府水帝，真灵大神。今日上告，万愿开陈。请投玉简，乞削罪名，千曾万祖，九族种亲。罪名连染，及得我身。普蒙削除，绝灭种根。记名水府，言上帝前。七祖父母，去离八难。上登九天，衣饭自然。我罪释散，万神咸闻。请以金钮，关盟水官。请如所陈，金龙驿传。
　　右出《洞玄玉诀上经》
　　灵宝某帝先生某甲年如千岁某月生，命属赤帝，名系霍山，愿神愿仙，长生度世，飞行上清。五岳真人，至神至灵。乞削罪籍，上盟九天。请诣灵山，金龙驿传。
　　某年某月朔如千日某子於某岳告文。
　　右朱书银简，青纸裹之，青丝缠之。金钮九只，金龙一枚，埋本命之於本命之岳，东向，叩齿九通，读简竟，咒曰：
　　玄上开明，元始监真。上帝五老，赤书丹文。天地本始，总领三元。摄炁召会，催促举仙。高上符命普告十天。日月星宿，五岳灵山。天下地上，冥灵大神。监生主录，南上三门。开领玉简，勒名丹编。削落罪书，上补帝臣。亿曾万祖，九族种亲，皆蒙解脱，五道八难，去离三恶，魂升九天，生死开度，万劫长存。今日上告，万神咸闻。请以金钮，关盟真官。请如所告，金龙驿传。
　　右出《元始灵宝告五岳灵山除罪求仙上经》
　　灵宝赤帝先生，某甲年如千岁某月生，命系九天，南斗领籍。愿神愿仙，长生度世，飞行上清，中皇九地，戊己黄神，土府五帝，乞削罪录，勒上太玄，请诣中宫，投简记名，金钮自信，金龙驿传。
　　某年某月朔日某子於某乡里中告文。
　　右朱书银简，青纸裹之，青丝缠之。金钮九只，金龙一枚，埋所住宅中宫，悉如上法，於中庭向王，叩齿十二通，读简竟，咒曰：
　　天开地张，九炁分灵。三元同符，十方朗清。五老上帝，开真领生。丹书赤文，元始上精。普告天下，九土皇灵。今日上告，万仙定生，我愿我仙，请投玉名。土府太皇，勒除罪刑。奏简上宫，列簿华青。早得飞腾，天地同灵。九祖种亲，腐骸更荣。魂升南宫，受化仙庭，日吉告命，万种咸听，请以金钮，表盟至情，请如所告，金龙驿传。右出《元始灵宝告九地土皇灭罪言名求仙上法》
　　无上秘要卷之四十一竟
　　无上秘要卷之四十二
　　事师品
　　诣师有所请求，规问法事，当先礼经师、籍师，各一拜。毕，再拜。启度师而自陈。诣师当夙昔斋戒，严装法服，端恭待旦，载驰载忻。诣师当正已趣行，稽首俯仰，安徐容序，惧若对神，诣师每当重掌并足，警行敛手，心存上真。诣师每当一心恭修礼敬，敛手直视，注念分明。诣师当专心正已，意志玄虚，恭修礼拜，动止安徐。诣师揖让礼拜，崇向无为，欢乐玄虚，喜庆交至。诣师当濯洗手足，衣服素洁，体有香熏，炁合神景。诣师施问讯毕，当入斋堂，烧香愿念，礼於三宝。诣师当正理
　　法服，科次左右，端详听思，中外应承。诣师当振喜交集，正颜直视，祇畏悚惕，如履薄冰。诣师当执手平坐，俨然无亏，为众所观。诣师修礼既毕，当思已身受生所犯，念自改励。诣师念罪既毕，当静思清虚，存念神炁，不相远离。诣师诸念既毕，当起扫洒内外，奉宣功勤，效於恭礼。诣师有所启稽颡，当起施礼，然后还坐，陈启心事。诣师当安徐声气，吐纳柔和，勿得高刚，伤性真气。
　　诣师当择言而道，言以法意，勿得轻忽，妄及私否。
　　诣师当正行直造，勿得游过，彷徨二心。
　　诣师当正己求真，勿得怀向背不专。
　　诣师当清虚心口，以注正真，勿得饮酒，浊乱神炁。
　　诣师当持戒自检，守死不移，勿得杂念，劳务尘浊。
　　诣师当令同气，形心齐平，勿广招引异类之人。
　　诣师宿止卧息当着衣服，思真安定，勿得解脱露形。
　　诣师冠带每令整顿，不得露头，轻慢尊贵。
　　诣师当欢心欣喜，如对大圣，勿得嗔患忿怒。
　　诣师当念施忠孝仁义，勿行嫉妬，怀抱不道。
　　诣师当藏恶宣善，每弘四辈，勿得毁谤，抑遏贤良。
　　诣师当思开化广度天人，勿得闭匿遏塞顽人。
　　诣师开悟愚短，令入法门，勿得蔽道亿真，自取功名。
　　诣师当念普天同见法门，勿得异念，存想邪径。
　　诣师当念师家，普得飞行，身得侍从，上登大圣。师有哀忧，弟子皆当抱忧戚，出入无喜。师有疾苦，弟子皆当侍近左右，视炁息有如父母。师有灾厄，弟子皆当率请同学建斋祈请，以立功德，弟子与师别，经年月朔皆冠带执板，礼三拜，长跪问讯。讫，复再拜，合五拜。别亦如此。明识之，不得抹略，取尔无敬。弟子经宿行皆再拜长跪，别还亦如此。若同姓兄弟宗祖祠祀衰麻同者，皆不得相为师宗。所以尔者，受度日皆证其三曾五祖七世父母来监临子孙所受，若违盟负约，九祖代其受罪，皆殃及受法身，是故不合弟子。若云为所作及出入行止每先谘启，所为不得专辄自恣。弟子与师共行，不得践师影。弟子与师共坐，不受他人跪拜。所以尔者，座无二尊。弟子与师同坐室席，师若出入起居行止，弟子皆起下地，倚不尔俱伏，不得安然端坐。弟子始诣师，诸受道法皆当冠带执板，谦苦求请，不得取尔抹略，安然而说。弟子捧师书，皆置书於案上，烧香再拜竟，开书看之，对句称尔竟，复再拜与师书。答师书如之，弟子不得犯师名讳。若有人问师名讳，三问不止，皆逼齿，弟子不得搪揬师左右，左右皆有司察之官。
　　右出《洞玄金箓简文经》
　　修学品
　　太上曰：凡学当从下上，案次而修，不得越略，亏天科条。经有三品，道有三真，三皇内文，天文大字，九天之箓，黄白之道，亦得控辔玄霄，游涉五岳，故为下品之第。
　　灵宝洞玄，亦元始俱生。渊迹深奥，妙趣同源。斋净芳兰，五称映玄。拔度七祖，解释罪根。亦致真人下降，飞腾上清。中品之妙，不妨地仙。上清道经、太丹隐书，凡三百宝名，玉诀九千。此上真之首目、玉帝之内篇。得之者名参玉简，录字青宫，白日升晨，上造帝堂。上品之诀。太上曰：人之为学，皆有先勤而末怠，垂成而中替，悉由有志而不坚，坚而不固，便致不应。天不诬人，示之以响；地不欺人，应之以影。影响不至，神便远也。此岂天真不验由於子身耳！
　　右出《洞真太上素灵大有经》
　　夫仙者，心学心诚则成仙；道者，内求内密则道来。真者，修寂洞静则合真；神者，须感积感则灵通。常能守此，则去仙日近。若夫心竞神惊，体和不专，动静丧精，耳目广明者，徒积念索道，道愈辽也。
　　导引服炁之法，胎息闭心存念之术，幽神中篇，金匮隐音，黄庭内外，太清守记，凡如此道数千余事，皆流传俗间，兆所知闻，自中世以来，轩辕之后，以此诸道而登度者，人以岳积，不可胜数。此勤心至矣，守精笃矣，秉操坚矣，志尚定矣，行此四德，余将为兆破券升仙也。至於不固之人有为之者，或弥年历纪不得其益，何也？或服炁呼吸不得其理，或为他物所惑将成而败，或暂得其益遇疾则止，或师将告之而不知别，或心不能专精神纷错，或种罪作咎以犯天忌，或虚增经方以意损益，凡如此者，往往相寻，此皆浮华之人，□秽之士，为有虚言，不可教也。故使大道不布於天下，真仙希游於世间，皆人之深责，非吾党之咎累矣。
　　右出《洞真太上隐书经》
　　真人周君曰：人生自然尔者少，生而知道者寡，修而行之，学而精之。老子曰：上士闻道，勤而行之，信哉言也。
　　右出《洞真洞房内经》
　　三皇曰：夫欲修道与三天同命者，当忽彼奢广，乐此俭约；轻彼荣贵，安此贱辱；恶披锦绣，被褐怀玉；不戚戚於贫鄙，不孜孜於势禄；此延命之要也。又曰：夫为道者，退有所滞，进有所由，乌白异品，清浊分流，无善不拔，无贤不抽，天爱不止，神敬不休，此修道之长也。
　　又曰：浩浩三天，并育万物；人好其华，我取其实；人取其文，我受其质；静心隐止，不劳家室，此益寿之道也。
　　又曰：世刚则顺，当柔其心，外藏其翼，内窜其鳞，荣不累己，宠不加身，幽光匿景，违世守真，存其目光，还思五神，此增年之大要也。
　　天老曰：俗人修道，心怀万端。目见华色，意乱心烦。五神失主，道君不还。小人修之，不经日旬。谓之立至，手执口宣。未得一文，谓可全身。但见涓流之激速，未知江海之洸深。睹进趣之末利，未知怀道以养神。
　　黄帝曰：兆得三皇天书，皆有宿名玄录，既受神文，必行其法。当先匡济帝王，解除祸患，使国宁民安，然后乃得隐靖修学。
　　右出《洞神监乾经》
　　修之身，其德乃真；修之家，其德乃余，修之乡，其德乃长；修之国，其德乃丰；修之天下，其德乃普。故以身观身，以家观家，以乡观乡，以国观国，以天下观天下，吾何以知天下之然哉，以此。
　　右出《老子德经》
　　夫道德治之於身，则心达志通，重神爱炁，轻物贱名，思虑不惑，血炁和平，肌肤润泽，面有光莹，精神专固，身体轻强，虚实相成，鬓发润光，校好难终。治之於家，则父慈子孝，夫信妇贞，兄宜弟顺，九族和亲，耕桑时得，福实积殷，六畜繁广，事业修治常有余矣。治之於乡，则动合中和，睹正纲纪，白黑分明，曲直异理，是非自得，奸邪不起，威严尊显，奉上化下，公如父子，爱敬信向，上下亲喜，百姓和集，官无留负，职修名荣，没身不殆。治之於国，则主明臣忠，朝不隐贤，士不妬功，邪不蔽正，谗不害公，和睦顺从，上下无怨，百官皆乐，万事自然，远人怀慕，天下向风，国富民实，不伐而强，宗庙尊显，社稷永康，阴阳和合，祸乱不生，万物丰熟，界内大宁，邻家托命，后世繁昌，道德有余，与天为常。
　　右出《妙真经》
　　大道虽无心，可以有情求。伫驾空洞中，回盻翳沧流。净明三界外，萧萧玉京游。自无玄挺运，谁能悟冥趣，落落天汉澄，俯仰即虚柔。七玄散幽夜，反胎顺沉浮。冥期苟潜凝，阳九无娱忧。睹此去来会，时复为淹留。外身而身存，真仙会良俦。
　　右出《洞玄九天经》
　　真人曰：夫学道之为人也，先孝於所亲，忠於所君，愍於所使，善於所友，信而可复，谏恶扬善，无彼无此，吾我之私，不违外教，能事人道也。次绝酒肉、声色、嫉妬、杀害、奢贪、骄恣也。次断五辛，伤生滋味之肴也。次令想念兼冥，心睹清虚也。次服食休粮，奉持大戒，坚质勤志，导引胎息，吐纳和液，修建功德。
　　学仙行为急，奉戒制情心。虚夷正炁居，仙圣自相寻。若不信法言，胡为栖山林。大贤乐经戒，受之为身宝。就学恒苦晚，治身恨不早。此当披幽赜，焂忽年已老。执卷吸尔极，将更死痛恼。吾故及弱龄，弃世以学道。　
　　右出《洞玄安志经》
　　老子曰：当持上慧源，智亦不独生。皆须对因缘，各有行宿本。命禄之所闻，同道道得之，同德有德根。宿世不学问，今复与失邻。是以故得失，不乐於道文。
　　右出《西升经》
　　太上大道君曰：夫阴丹内御房中之术，黄道赤炁交接之益，七九朝精吐纳之要，六一回丹雌雄之法，虽获仙名而上清不以比德，虽均致化而太上不以为贵。此秽仙浊真，固不得阀於玉窥矣。且崄巇履冰，多见侧车之败，纵有全者，臭乱之地仙耳。
　　右出《洞真太上说智慧消魔经》
　　清灵真人曰：黄赤之道，混炁之法，是张道陵受教施化为种子之一术，非真人之事。吾数见行此而绝种，未见种此而得生，百万之中莫不尽被考者矣。千万之中误有一人得之，得之远至於不死。张道陵承此以教世耳。道陵之变举亦不行此尔，慎言浊生之下道，坏真霄之正炁也。思怀淫欲，存心色观，而以兼行上道者，适足明三宫之罚，所谓抱玉赴火，以金棺葬狗。色观谓之黄赤，上道谓之隐书，人之难晓，乃至於此。
　　紫微夫人曰：黄书赤界，虽长生之秘要，实得生之下术，非上宫天真流饼宴景之夫所得言也。此道在於长养分生而已，非为上道。有怀於淫炁，兼以行乎隐书者，适足摇三官之笔，呜三官之鼓，玄挺亦不可得恃，解谢不可得赖，要而言之，贞则灵降，专则神使矣。
　　右英夫人曰：夫学道者当得专道注真，情无散念，拨奢侈，保冲白。寂焉如密有所睹，希然如潜有所得。兢兢似临深谷，战战如履冰炭。始得道之门，犹未得道之室。所谓为难者，学道也；所谓为易者，学道也。寂玄沉味，保和天真；注神栖灵，耽研六府。惜精闭牝，无视无听，此道之易，即是。不能行此者，所以为难。
　　右英夫人曰：自古及今，死生有津。显默异会，藏往灭智，与世同之，皆得道之行。若夫琼丹一御，九华三飞，云液晨酣，流黄徘徊，仰咽金浆，咀嚼玉蕤者，立便控景登空，玄升太微，自世事乖牙，期业未就，便当堑履太阴，潜生冥乡，外身弃质，养胎虚宅，陶炁绝钥，受精玄漠，故改容於三阴之馆，童颜於九炼之户，然后知神仙为奇，死而不亡，去来之事，理之深也。
　　后东卿司命君曰：夫为道者，精则可矣。有精不勤，则无所能为；勤而不专，亦不能有成也。要当令吝心消豁，秽疾开散。
　　定录君曰：远内负心，三魂失真。真既错散，魂乘其开。夫为道者，当使内心镜彻，宫商相应，灵感於中，神降於外，信不虚也。
　　玄清夫人曰：为道者，犹木在水，得流而行，亦不左触岸，亦不右触岸，不为人所取，不为鬼神所遮，又不腐败，吾保其入海矣。人为道不为秽欲所惑，不为众邪所诳，精进不疑，吾保其得道矣。
　　定录中候曰：为道者，常渊淡以独往，每栖神以游闲，安饮啄以自足，无祈盻於笼网，哀乐所以长去，夭关无所由臻乎。
　　禀志各有所宅，资性咸有其韵，岂可履逐物之邪踪，矫我之正业，何不肆天摽之极踪，适求真之内娱，从幽静以怡心，援所托以栖意，处东山以晦迹，握玄筌於妙岭，保隋珠以含照，遣五难於胸心。
　　司命君曰：为道当令三关恒调，是积精固骨之道。三关者，口为天关，足为地关，手为人关，谓之三关。三关调则五藏安，五藏安则举体无病。
　　紫元夫人告曰：为道者譬彼持火入冥室中，其冥即灭，而明独存。学道存正，愚痴即灭，而正常存。
　　太上问道陵曰：人命在几间？或对曰：在数日之间。太上曰：子未能为道。或对曰：人命在食饮之间。太上曰：子去矣，未谓为道。或对曰：在呼吸之间。太上曰：善哉！可谓为道者矣。吾昔闻此言，今以告子，子善学道，庶可免此呼吸。弟子虽去吾数千万里，心存吾戒，必得道矣。精研玉经宝书，必得仙也。处吾左侧者，意在邪行，终不得道也。人之为道，读经行事者，譬若食蜜遍口皆甜，六府皆美，而有余味，能行如此者，得道矣。
　　右出《真诰》
　　清灵真人说宝神经曰夫注心道真，玄想灵人冥冥者，亦具鉴其意也。若外难未披假咏，兼存实复，未能回西榆之年，还发玄童矣。苟耽玄笃志之勤□，纵令牙雕面皱，顶生素华者，我道能变之为婴儿，在须臾之间耳。但问志之何如？老少之学旡所在也。吾即其人也。右出《道迹经》
　　无上秘要卷之四十二竟
　　无上秘要卷之四十三
　　修道冠服品
　　三皇道士法服
　　《洞神三皇经》：受道之身改易世衣者，身之章号为法服，人或有衣玄青及白三色为科，存甲子、甲寅、甲申之炁，固身形也。玄冠乌巾，青缥单衣，白芒草屣，谓为法服。得道升天，文衣自至。
　　凡兼参三洞，通服裙褐，履板冠巾，共得用取。
　　灵宝道士法服
　　《洞玄真一自然经诀》：
　　太极真人言，受道执经，法衣巾褐。褐皆长三尺六寸，三十二条。若鹿皮巾褐至佳，皮褐无条数也。黄裳对之。足下草履，皮履强可着耳。
　　《洞玄太极隐注经》：
　　注曰：转经坐小床上，高五尺，广长悉等。巾鹿皮巾，披鹿皮帔，不须着褐也。无皮用布帔，着草履。
　　太极真人读经，法服披离罗九光锦帔，丹罗宝曜之巾，足下狮子文履，令道士读经，勤苦於法事，鹿皮帔服，后得道日，天帝授子离罗九光之帔，天宝缨络飞仙法服，以酬佳德。
　　《洞玄请问经下》：
　　夫学道常净洁衣服，别静，烧香安高座，盛经礼拜，精思存真，吐纳导养，悔谢七世父母及今世前世重非恶缘，布施立功，长斋幽静，定其本愿，当令心虚意玄，然后其道可成也。善备巾褐单裙，读经帔衣，法制则不得妄借人，着不净处，名曰法服恒有三神童侍之。
　　昔有一贤者，迎待道士。道士不得往，即以帔褐付之。行至家，其人敬信烧香，礼之如见道士。神童见形云：道士使我来也。主人于时不知是神童。主人病者即除愈，家门无恙。神童语主人，病者已愈，道士无烦复来，贤者可送法服还道士也。主人如其语，送至道士。主人问曰：一日病苦，奉请先生斋。先生多事，但遣信，竟不见顾斋，病人今已愈，奉送法服。道士愕然骇，听言毕，答曰：贫道一日须法事竟往，贤者更不来，贫道是以不去，非为负信，亦无人可遣，又不知君家室病愈，此乃当由主人心尽所致。问往人形貌何似？主人答言，年可十五六，姿容端正，佳丽出人。道士思惟，我弟子都无此人，恐神人降耳。故法服当必令净洁，制作得法，不尔鬼反害人。若败坏当自衣之，不得他用也。
　　《升玄经》：
　　有一仙人窦子明，着黄褐，戴玄巾，即前作礼行赞，绕太上七匝。
　　上清道士法服品
　　《洞真四极明科》：
　　凡修上清道经大洞真经三十九章，入室之日，当身冠法服，作鹿皮之巾，葛巾亦可，当披鹿皮之帔，无有紫青可用，当以紫为衣，青为裹，帔令广四尺九寸，以应四时之数；长五尺五寸，以法天地之炁。表裹一法，表当令二十四缝，裹令一十五条，内外三十九条，以应三十九帝真之位，便应冠带帝皇之服故也。无有此服，不得妄动宝经。咏一句则响彻九天，九真侍位，所应不轻，单衣诵经，天魔彻九天，万精乱音，神丧炁散，死入幽泉又不得仙。有此服者，给玉童玉女各二人，典卫侍真，不得妄借异人，身备帝皇之无有此响彻九，轻慢神服，五犯身无复仙冀、十犯被拷左官。
　　凡女子学上清白日升天之法，受灵宝玉诀，腾行大洞，皆充元君夫人之位。入室之日，当冠元君之服，用紫纱作褐，令用二丈四尺，身袖长促就令取足，当使两袖作十六条，身二十二条。又作青纱之裙，令用四十五尺，作八幅，幅长四尺九寸，余作襻腰，分八幅，作三十二条。此作飞青之裙，元君之服也。身冠此服，万灵束带，千魔灭也形，给玉童玉女各十二人，典掌法服也。无此服，不得咏於上清宝经。轻以常服，诵咏上经，天魔侵景音，神散炁离，又不得仙。
　　读经轨度品
　　《真迹经》：
　　列纪曰：侍文玉童玉女并司察有书之道士，言功紏罪，上闻上清玄中先师，大过被拷於三官，小过夺纪以促年，大罪祸及於三祖，小罪止身以受殃，轻慢则神去，汗秽则文藏。学仙者．开视灵文，皆当起拜烧香，天灵司察，可不慎敬！诸非传授，皆不得妄说篇一目，说则犯泄漏天文之科。
　　《洞真黄素四十四方经》：
　　凡道士修受上法，欲有所诵读经文，发帙之时，皆当烧香，心拜经前，叩齿五通，乃微咒曰：玉帝上法，上闻三清。吉日斋戒，敢开神经，万试隐伏，所向皆成。玉童侍护，玉华散馨，上告三元，与我长生。咒毕开经，然后乃得诵读之。小过夺纪以促小罪止身以受此名为大帝开经之法，令玉童玉女侍守，烧香启降神灵，上闻九天。
　　《洞真四极明科》
　　学士入室诵经，皆五帝束带，四司浮位，不得临经在音，与外人交言，失略言句，稽诞天真，想念不专。三犯伐功断事，不得成仙，十犯身被左官拷。
　　入室诵经，当令言句相属，不得越
　　略天音。失一句更却百言而读，失二句却还二百言，失五句却还五百言始就，诵失一句便诵一篇而补之。十犯至三十犯，废功断事，不得成仙。五十犯至百犯，延七祖己身并被左右官考罚刀山食火二十四狱三涂之役。
　　入室诵经，当令目注经文，心念神真，不得临经他念异想，以乱天音。十
　　犯至三十犯，伐功断事，不得成仙。
　　入室诵经，千言以下不得临经进饮，千言以上至五千言得一进饮，五千以上至万言得二进饮，万言以上得三进饮，不得妄进饮食以充炁音。五犯至十犯，伐功断事，不得成仙。
　　入室诵经万言，疲极得听中住消息，后得读句竟遍，虽尔不得经宿残句，亏废天度。五犯至十犯，伐功断事，不得成仙。
　　入室诵经，若有男女同学亦得同室，但男女异床。北向诵经，当令男在东，女在西，不得座起卧息混同一席。三犯断功废事，不得成仙，五犯身被左官所拷。
　　读大洞真经三十九章、回风混合帝一百神宝名、玉检雌一五老宝经、洞玄素灵大有妙经、大丹隐书、上品高真之文，北向心拜四方，叩齿三十六通，咽液三十六过，存五藏之内生有五色之光气，注五星之精，然后先读神州七转之道，次读百神内名，乃得诵大洞真经。诵经当令心目相应，不得杂念异想，错乱真神，当使徧句毕，子不得中住，越略言句，左官所执，三犯不得成仙。
　　读上清宝经三十卷独立之诀，存思修行，皆北向，心拜四方，叩齿二十四通，咽液二十四过，存五星日月三精玄注於兆身，然后诵经行事，当令心口相应，无有异念，披卷悉令言句周竟，不得中止，疑听越略。三犯乃不得仙，五犯七祖父母己身并为左右官所执。
　　凡诵灵宝经，或洞玄或升玄之经，皆东向，叩齿十二通，咽液十二过，再拜，存紫云之炁覆冠兆身，然后诵经，当令心目相应，目无他视，心无异念，披卷言句周竟，不得中住，越略天音。三犯万不得仙，五犯以上考属左官。
　　凡读天皇、地皇、人皇大字，修行其道，皆向南再拜，叩齿十二通，咽气十二过，存天皇君身长九寸，披青帔，着青锦裙，头戴九光宝冠，手执飞仙玉策在左。人皇君身长九寸，披黄帔，着黄锦裙，头戴七色宝冠，手执上皇保命玉策，在右。地皇君身长九寸，披白锦帔，着素锦之裙，头戴三晨玉冠，手执元皇定录之策，在后。三皇真君在兆左右，然后披卷行事，修此道不得交接阴阳，履殗入秽，轻慢天文，触犯真灵，身被左右官之考。
　　诵经品
　　《洞玄空洞灵章经》：
　　善信男女，香灯供养，见世光明，身入无为，受福自然，若能长斋，诵经灵章，万徧道成，身生水火，立致飞行。其道高妙，不得漏泄。
　　《洞玄玉京山经》：
　　兆若能长斋久思，讽诵道德洞经，而叩齿咽液，吐纳太和，身作金色，项负圆光，头簪日华，手把月英玄景灵符十绝之幡，斯德巍巍，道之至尊，无穷玄化，太上之真人矣。将感太无，动天老，致飞龙，降天仙也。
　　《洞玄九天神章》：
　　《天生神章》乃三洞飞玄之炁合成，至音结成灵文，混合百神，隐韵内名，生死结形，自然之章。天宝诵之以开天地之光，灵宝诵之以开九幽长夜之魂，神宝诵之以制万灵，太一诵之以具身神，帝君诵之以结形，九天诵之以生人，学士诵之以升天，鬼神闻之以升迁，凡夫闻之以长存，幽魂闻之以开度，枯朽闻之以发烟，婴孩闻之以能言，死骸闻之以还人。三宝神奥，万品生根，故非鬼神所知，凡夫所闻。三元宫中宿有金名紫字、刻书来生、应为三清神仙之人，当得此文。诵之一过，声闻九天；诵之二过，天地设恭；诵之三过，三界礼房；诵之四过，天王降仙；诵之五过，五帝朝真；诵之六过，魔王束身；诵之七过，星宿停关；诵之八过，幽夜光明；诵之九过，诸天下临，一切神灵莫不卫轩。一过彻天，胞源宣通；二过响地，胎结解根；三过神礼，魂门炼仙；四过天王，降鉴，幽夜开关；五过五帝朝真，藏府清凉；六过魔王伏诺，胃管生津；七过星宿朗明，孔窍开聪；八过幽夜显光，三部八景整具形神；九过诸天下临，三关五藏，六府九宫，金楼、玉室，十二重门，紫户玉合，三万六千关节，根源本始，一时生神。九过为一徧，一徧周竟，三界举名，五帝友别，称为真人。十徧通炁，制御万灵，魔王保举，列上诸天。百徧通神，坐致自然，太一度符，元君受生。千徧通灵，坐在立亡，仙童玉女，役使东西。万徧道备，驰骋龙驾，白日登晨。
　　《洞玄五称经》：
　　太上玄一真人曰：道德五千文，经之至微，宣道之意，正真之教，焕乎奇文。诵之千日，虚心注玄，白日升仙，上为西华真人。此高仙之宗也。亦能致庆於七祖。
　　《洞玄无量度人经》
　　道言：上学之士修诵是经，皆即受度，飞升南宫。世人受诵，则延寿长年，后皆得作尸解之道，魂神
　　暂灭，不经地岳，即得返形，游行太空。此经微妙，普度无穷，一切天人莫不受庆，无量之福，生死蒙惠。
　　本命之日诵咏是经，魂神澄正，万炁长存，不经苦恼，身有光明，三界侍卫，五帝司迎，万神朝礼，名书上天。
　　道言：夫末学道浅，或仙品未充，运应灭度，身经太阴。临过之时，同学至人为其行香诵经十徧，以度尸形如法，魂神径上南宫，随其学功计日而得更生，转轮不灭，便得神仙。
　　道言：夫天地运终，亦当修斋，行香诵经。星宿错度，日月失昏，亦当修斋，行香诵经。四时失度，阴阳不调，亦当修斋，行香诵经。国主有灾，兵革四兴，亦当修斋，行香诵经。疫毒流行，兆民死伤，亦当修斋，行香诵经。师友命过，亦当修斋，行香诵经。夫斋戒诵经，功德甚重，上消天灾，保镇帝王，下禳毒害，以度兆民。生死受赖，其福难胜，故曰无量普度天人。
　　道言：凡有是经，能为天地帝主。兆民行是功德，有灾之日发心修斋，烧香，诵经十过，皆诸天记名，万神侍卫。
　　道言：此诸天中大梵隐语，无量之音，旧文字皆广长一丈。天真皇人昔书其文，以为正音，有知其音能斋而诵之者，诸天皆遣飞天神王下观其身，书其功勤，上奏诸天，万神朝礼，地祇侍门大勋，魔王保举上仙。道备克得，游行三界，升入金门。
　　《洞真金房度命经》：
　　此经高上之玉章大洞之灵篇，罗列一形之内。诵之一徧，妙理自解；诵之十徧，反容童颜；诵之百篇，内化胎仙；诵之千徧，坐在立亡；万徧道备，白日登晨，长斋寂处，不关风尘，道无弗降，计日升仙。
　　诵经十过为一徧，徧则服金房保命符各一枚，十徧便十服符限徧，此则通神致真、坐见八方，条理百关，节度纳灵，万炁您归，则能长生，寿极天地，三光同年。
　　《洞真龙景紫凤赤书经》：
　　赤书九十一言，是西城真人所受别抄旧文旨，所修求仙之本，乃凤气之隐音。得佩之者神仙，行之成真。凡人奉之者禳患。若能长斋苦行，栖身幽阜，诵咏万徧，则策龙驾虚，上登玉清，隐在人间。佩文诵音，神官来朝。诵咏一徧神朗气清，千妖束身，万魔灭形。
　　《洞真素灵大有妙经》：
　　太极真人曰：《太上素灵洞玄妙经》与元始同生，灵文既存，众真诣座烧香礼经，游行诵此二十一篇之章，以庆於神庭也。玉音激朗，清彻九天。其句幽微，妙趣傍通。诵咏一过，万神启灵，恒当究习，与帝合真，解宿对之重责，拔七玄於幽宫，释五苦於愁魂，度身上於三天，妙乎微哉！斯之灵文也。
　　《洞真三天正法经》：
　　三天颂文，凡受此文诵之於别室，千徧通神，万徧通真。通神则与神交言，逆知吉凶；通真则与元始睹颜，入水不沉，入火不然，经灾履厄，腾景三清。
　　《洞真太霄琅书琼文帝章经》 ：
　　凡修众经，以琼文为先，诵咏寂室，静庆霞轩，群魔伏使，万试敢前，随意所修，乃得道真，万徧道备，腾身太清。
　　《洞真智慧观身大戒经》：
　　太微天帝君曰：道学不奉观身大
　　戒，而诵经万徧，隐处山林，升仙之举恐未可希耶！
　　《洞真外国放品经》
　　当烧香静室，礼愿修行，咏之一徧，万真交会，五老降形，天魔仰伏，招仙致真。
　　《洞真三元玉检布经》：
　　玉清上宫琼瑶萧条之唱，乃九十章三元君主之。元君恒咏其曲，以和於形魂之气，庆於九府之真。行三元道，当讽诵其唱，求感至灵，招於玄虚，降之津路。
　　《洞真素奏丹灵六甲符经》：
　　上清琼宫玉女皆以金简刻书，上宫歌章，各声合唱，逸朗玉清，上庆神真，解滞常阳。有得此文，六甲降形，能常清斋，咏诵灵音，克乖白鸾，上升琼宫。学失此道，徒损形神，天真不降，无由成仙。
　　凡修六甲之道，每以甲日入室服符，诵咏六宫歌章，六年通感，玉女降房，与兆面言，运龙飞霄，上升兆身。秘则灵降，泄则受殃。
　　《洞真玉清隐书经》：
　　《大洞玉清隐咒》，九天上文，出自高上口诀，解滞散源。大洞真经三十九章，理极於此，上则引致高灵之霞映，下则灭於万魔之凶殃。诵之一徧，开明幽关，三十九户纳受玉津，死气沉塞，百神内欢。百神既畅，则声达九玄，气朗紫霄，响叩玉晨，五帝束带，万灵朝轩，生生来归，七祖升迁，身致羽翼，驾景乘云，飞行玉清，位参紫宾。此高玄之妙道，玉清之秘篇。
　　无上秘要卷之四十三竟
　　无上秘要卷之四十四
　　洞真三元品诫仪
　　上元品诫
　　上真禅号高下尊卑功过仪典；
　　上真众圣朝礼旋行功过仪典；
　　上真大圣游宴从驾功过仪典；
　　上真总校生死图箓功过；
　　上真总领生死命籍算录功过；
　　上真总领生死功德轻重功过；
　　上真总领鬼神功德报叙轮转功
　　上真总领鬼神幽责开度功过；
　　上真总领升度死魂更生轻重功
　　上真总领死魂受炼安灵功过；
　　上真总领神仙得道年月品秩功
　　上真总领万魔谣歌之音功过；
　　学上道不信经诫怀疑两心罪；
　　学上道轻慢圣文评论经典罪；
　　学上道轻慢师主违背盟誓罪；
　　学上道毁谤师父不崇大义罪；
　　学上道窃取经书无有师宗罪；
　　学上道学无师而授弟子罪；
　　学上道诱取经书而传弟子罪；
　　学上道得经书无师盟度罪；
　　学上道受经不依经科年月传授
　　学上道受经传授非其人罪；
　　学上道受法师门无开度之功罪；
　　学上道无功而传授弟子罪；
　　学上道传法宿奏不合而传罪；
　　学上道传经不宿奏五帝罪；
　　学上道受经无信贱道罪；
　　学上道遏断贤路自取功名罪；
　　学上道月朔月望八节不礼师罪；
　　学上道不修斋直之罪；
　　学上道斋直不精之罪；
　　学上道诵经越略之罪；
　　学上道旋行越次诤竞罪；
　　学上道恚怒师父罪；
　　学士及百姓子攻击善人罪；
　　学士及百姓子恶口赤舌罪；
　　学士及百姓子评论师全罪；
　　学士及百姓子饮酒失性罪；
　　学士及百姓子杀生阴贼罪；
　　学士及百姓子贪欲骄逸罪；
　　学士及百姓子秽浊道法罪；
　　学士及百姓子咒诅神鬼罪；
　　学士及百姓子杀害众生罪；
　　学士及百姓子绮语两舌不信罪；
　　学士及百姓子奸淫秽浊罪；
　　学士及百姓子盗窃人物罪；
　　学士及百姓子嫉贤妬能罪；
　　学士及百姓子背师恩爱罪；
　　学士及百姓子欺师背道罪；
　　学士及百姓子泄露天文罪；
　　学士及百姓子毁谤经法罪；
　　学士及百姓子修经中悔罪；
　　学士及百姓子不忠於上罪；
　　学士及百姓子罔略於下罪；
　　学士及百姓子欺罔同学罪；
　　学士及百姓子欺罔百姓罪；
　　学士及百姓子口善心恶罪；
　　学士及百姓子说人过恶罪；
　　学士及百姓子轻慢三光罪；
　　学士及百姓子秽慢神鬼罪；
　　右六十条罪，由天官一宫中府十三曹地官、一宫中府十四曹水官、一宫中府十四曹风刀考官主之。
　　中元品诫
　　学士及百姓子妬同学罪；
　　学士及百姓子浮华妄语罪；
　　学士及百姓子贪利入己无厌罪；
　　学士及百姓子积禄重宝不施散罪；
　　学士及百姓子乐人宝物入己罪；
　　学士及百姓子愿人伤败流散罪；
　　学士及百姓子私畜刀杖兵器罪；
　　学士及百姓子屠割六畜杀生罪；
　　学士及百姓子射刺野兽飞乌罪；
　　学士及百姓子烧山捕猎罪；
　　学士及百姓子捕鱼张筌罪；
　　学士及百姓子金银器食罪；
　　学士及百姓子贪乐荣禄酷政罪；
　　学士及百姓子烧败见物成功罪；
　　学士及百姓子饮食投水中罪；
　　学士及百姓子贪浊滋味肥荤罪；
　　学士及百姓子贪食五辛罪；
　　学士及百姓子草书伪意罪；
　　学士及百姓子合聚群众罪；
　　学士及百姓子图谋人妇女罪；
　　学士及百姓子心谋国事罪；
　　学士及百姓子图谋人家物事罪；
　　学士及百姓子以粗物易好物罪；
　　学士及百姓子交关天子王侯罪；
　　学士及百姓子干知天时星宿罪；
　　学士及百姓子火烧田野山林罪；
　　学士及百姓子斫伐树木采草华罪
　　学士及百姓子与恶人交游亲近罪
　　学士及百姓子交关流俗华竞罪；
　　学士及百姓子在人中独食罪；
　　学士及百姓子放逸世间仗乐罪；
　　学士及百姓子面誉世人阴毁人罪
　　学士及百姓子说人尊上善恶罪；
　　学士及百姓子泄露人阴恶私鄙罪
　　学士及百姓子攻击善人，横生无端罪；
　　学士及百姓子妄视人书疏私微罪
　　学士及百姓子与女人独行邪语罪
　　学士及百姓子男女同座群居罪；
　　学士及百姓子男女共食交错衣物罪
　　学士及百姓子男女教化不善罪；
　　学士及百姓子与世间交关婚事罪
　　学士及百姓子自贵骄色罪；
　　学士及百姓子因恨报怨罪；
　　学士及百姓子离别家室罪；
　　学士及百姓子落子伤胎罪；
　　学士及百姓子疏宗族亲异姓罪；
　　学士及百姓子毒药投水伤生罪；
　　学士及百姓子淫爱弟子罪；
　　学士及百姓子收集人众罪；
　　学士及百姓子投书潜世人罪；
　　学士及百姓子自许用性罪；
　　学士及百姓子妄作忌讳罪；
　　学士及百姓子希人物罪；
　　学士及百姓子评论师友长短罪；
　　学士及百姓子轻慢经教法言罪；
　　学士及百姓子薄贱天人老病罪；
　　学士及百姓子弃薄乞人罪；
　　学士及百姓子承威势以凌世间罪；
　　学士及百姓子阿党所亲罪；
　　学士及百姓子父母兄弟别离各居罪；
　　右六十条罪，由天官左宫左府十二曹地官、左宫左府十四曹水官、左宫左府十四曹太阳水官考吏主之。
　　下元品诫
　　学士及百姓子患责弟子罪；
　　学士及百姓子恚责世人罪；
　　学士及百姓子不放生度死罪；
　　学士及百姓子富贵忘师罪；
　　学士及百姓子诸天斋日不念道罪；
　　学士及百姓子信人言恚师主罪；
　　学士及百姓子唱论人恶事罪；
　　学士及百姓子笑人顽暗贫贱罪；
　　学土及百姓子亲人为恶事罪；
　　学士及百姓子禁人作善事罪；
　　学士及百姓子快人过失罪；
　　学士及百姓子去就背向罪；
　　学士及百姓子五岳三河无简名罪
　　学士及百姓子污秽五岳三河罪；
　　学士及百姓子夺人所欲罪；
　　学士及百姓子驰骋流俗求竞世间
　　学士及百姓子庆吊世间求悦众人罪
　　学士及百姓子仍他人之功为己德罪
　　学士及百姓子召人饮食恶罪；
　　学士及百姓子惊怛百姓衰厄罪；
　　学士及百姓子惊怛鸟兽促着穷地
　　学士及百姓子惊怖老小罪；
　　学士及百姓子轻波官长有司罪；
　　学士及百姓子论议世间曲直罪；
　　学士及百姓子妄论国家衰盛罪；
　　学士及百姓子施惠追吝罪；
　　学士及百姓子遨游无度罪；
　　学士及百姓子登高望下罪；
　　学士及百姓子笼飞鸟走兽罪；
　　学士及百姓子快人家丧祸罪；
　　学士及百姓子以棘刺横人行道罪；
　　学士及百姓子不拜礼鬼神罪；
　　学士及百姓子裸形三光罪；
　　学士及百姓子呵骂风雨罪；
　　学士及百姓子换借不还罪；
　　学士及百姓子罔人求荣称罪；
　　学士及百姓子傲慢三宝轻忽天尊罪；
　　学士及百姓子谋人君长师父罪；
　　学士及百姓子观人不孝父母兄弟罪；
　　学士及百姓子矫称自异号真人罪；
　　学士及百姓子信用外道杂术邪见罪；
　　学士及百姓子无经师托学欺诈神人罪；
　　学士及百姓子衣服盈余弗散穷人罪；
　　学士及百姓子窃写人经戒轻慢罪；
　　学士及百姓子荣饰衣褐华丽罪；
　　学士及百姓子身不洁净上高座罪；
　　学士及百姓子秽慢师门不恭罪；
　　学士及百姓子师有哀忧不建斋请罪；
　　学士及百姓子弃师父追世盛罪；
　　学士及百姓子师豪贵随逐希望最；
　　学士及百姓子师疾厄不侍省罪；
　　学士及百姓子远厄急逐宽乐罪；
　　学士及百姓子出入道户不关启罪；
　　学士及百姓子妄与他人入道户语罪；
　　学士及百姓子斋请不为三官迁功罪；
　　学士及百姓子自愁家门不念他人穷厄罪；
　　学士及百姓子家有丧疾怨道咎师罪；
　　学士及百姓子得师经道而自称已得罪；
　　学士及百姓子传师道法不折送功信罪；
　　学士及百姓子八节不请师言名五帝罪；
　　右六十条罪，由天官右宫右府十二曹地官、右官右府十四曹水官、右宫右府十四曹太阴水官考吏主之。
　　三部品诫，部有六十条，合一百八十条诚。合有阴阳，左右水火风刀考官典之。
　　无上秘要卷之四十四竟
　　无上秘要卷之四十五
　　玉清下元戒品
　　道学不得煞生蠕动之虫；
　　道学不得教人煞生蠕动之虫；
　　道学不得饮酒；
　　道学不得教人饮酒；
　　道学不得绮语两舌不信；
　　道学不得教人锜语两舌不信；
　　道学不得侄犯百姓妇女；
　　道学不得教人淫犯百姓妇女；
　　道学不得盗窃人物；
　　道学不得教人盗窃人物；
　　道学不得嫉贤妬能；
　　道学不得教人嫉贤妬能；
　　道学不得背师恩爱；
　　道学不得教人背师恩爱；
　　道学不得不忠其上；
　　道学不得教人不忠其上；
　　道学不得谓其下；
　　道学不得教人誷其下；
　　道学不得欺诳同学未解之人；
　　道学不得教人欺诳同学未解之人；
　　道学不得轻慢弟子；
　　道学不得教人轻慢弟子；
　　道学不得口善心怀阴恶；
　　道学不得教人口善心怀阴恶；
　　道学不得说人恶过；
　　道学不得教人说人恶过；
　　道学不得重积七宝不施散四辈；
　　道学不得教人重积七宝不施散四辈；
　　道学不得乐人钱财杂物为己重檐；
　　道学不得教人乐人钱财杂物为己重檐；
　　道学不得畜刀杖兵器；
　　道学不得教人畜刀杖兵器；
　　道学不得养六畜；
　　道学不得教人养六畜；
　　道学不得金银器食饮死厚葬骸骨；
　　道学不得教人金银器食饮死厚葬骸骨；
　　道学不得贪乐荣禄王位；
　　道学不得教人贪乐荣禄王位；
　　道学不得烧败世间寸土之物；
　　道学不得教人烧败世间寸土之物；
　　道学不得以世间堪食之物投水火中；
　　道学不得教人以世间堪食之物投水火中；
　　道学不得贪世滋味；
　　道学不得教人贪世滋味；
　　道学不得贪食五辛；
　　道学不得教人贪食五辛；
　　道学不得为草书；
　　道学不得教人为草书；
　　道学不得以粗物易人好物；
　　道学不得教人以粗物易人好物；
　　道学不得知预军国事物；
　　道学不得教人知预军国事物；
　　道学不得设权变谋；
　　道学不得教人设权变谋；
　　道学不得无故见天子王侯；
　　道学不得教人无故见天子王侯；
　　道学不得干知天时指论星宿；
　　道学不得教人干知天时指论星
　　道学不得以火烧田野山林；
　　道学不得教人以火烧田野山林；
　　道学不得无故摘众草之华；
　　道学不得教人无故摘众草之华；
　　道学不得亲近恶人；
　　道学不得教人亲近恶人；
　　道学不得无故伐树木；
　　道学不得教人无故伐树木；
　　道学不得人中多语言参豫流俗；
　　道学不得教人人中多语言参豫流
　　道学不得人中独食；
　　道学不得教人人中独食；
　　道学不得与世间婚姻事；
　　道学不得教人与世间婚姻事；
　　道学不得习世间仗乐；
　　道学不得教人习世间技乐；
　　道学不得泄人阴恶私鄙；
　　道学不得教人泄人阴恶私鄙；
　　道学不得妄求视人书疏；
　　道学不得教人妄求视人书疏；
　　道学不得与女人独语独行；
　　道学不得教人与女人独语独行；
　　道学不得与女人同座男女群居；
　　道学不得与女人同食交借衣物；
　　道学不得亲教女人；
　　道学不得说人祖父母善恶；
　　道学不得教人说人祖父母善恶；
　　道学不得面誉世人；
　　道学不得以毒药投渊池江海中；
　　道学不得教人以毒药投渊池江海
　　道学不得疏宗族；
　　道学不得亲异姓；
　　道学不得落子伤胎；
　　道学不得教人离别家室；
　　道学不得因恨报怨；
　　道学不得教人因恨报怨；
　　道学不得轻凌弟子；
　　道学不得教人轻凌弟子；
　　道学不得妄聚集人众；
　　道学不得教人妄聚集人众；
　　道学不得投书潜世人；
　　道学不得教人投书潜世人；
　　道学不得自贵；道学不得教人自贵；
　　道学不得自骄；
　　道学不得教人自骄；
　　道学不得自是用性；
　　道学不得教人自是用性；
　　道用不得为世间妄多忌讳；
　　道学不得教人为世间妄多忌讳；
　　道学不得希望人物；
　　道学不得教人希望人物；
　　道学不得竭陂池；
　　道学不得教人竭陂池；
　　道学不得评论师友才思长短；
　　道学不得教人评论师友才思长
　　道学不得轻慢经书訾毁法言；
　　道学不得教人轻慢经书訾毁法
　　道学不得薄贱老病；
　　道学不得教人薄贱老病；
　　道学不得弃薄乞人；
　　道学不得教人弃薄乞人；
　　道学不得持威势以凌世间；
　　道学不得教人持威势以凌世间；
　　道学不得阿党所亲；
　　道学不得教人阿党所亲；
　　道学不得与父母别门异户；
　　道学不得教人与父母别门异户；
　　道学不得瞋恚弟子；
　　道学不得教人瞋恚弟子；
　　道学不得恚责世人；
　　道学不得教人恚责世人；
　　道学不得骂人为奴婢畜生；
　　道学不得默奴婢面伤其四体；
　　道学不得快人过失；
　　道学不得教人快人过失；
　　道学不得敛告烦扰世间；
　　道学不得教人敛告烦扰世间；
　　道学不得为世俗人作礼主；
　　道学不得为人图山立宅；
　　道学不得占知世间吉凶；
　　道学不得教人占知世间吉凶；
　　道学不得去就背向；
　　道学不得教人去就背向；
　　道学不得与世人群处；
　　道学不得无故见贵人；
　　道学不得乘车载马；
　　道学不得夺人所欲；
　　道学不得教人夺人所欲；
　　道学不得驰骋流俗求竞世间；
　　道学不得庆吊世间求悦众人；
　　道学不得仍他人之功名为己德；
　　道学不得卧寝金宝雕林；
　　道学不得名人饮食好恶；
　　道学不得惊怛百姓妄说衰厄；
　　道学不得教人惊怛百姓妄说衰
　　道学不得惊怛鸟兽促以穷地；
　　道学不得妄惊怖老小；
　　道学不得轻凌官长有司；
　　道学不得豫世间论议曲直；
　　道学不得施惠追吝；
　　道学不得游遨无度；
　　道学不得妄登高楼；
　　道学不得笼飞鸟走兽；
　　道学不得教人笼飞鸟走兽；
　　道学不得塞井及沟池；
　　道学不得快人家丧祸；
　　道学不得以棘刺横人行道；
　　道学不得教人以棘刺横人行道；
　　道学不得祠祀神祇；
　　道学不得教人祠祀神祇；
　　道学不得向鬼神礼拜；
　　道学不得教人向鬼神礼拜；
　　道学不得裸形三光妄呵风雨；
　　道学不得换举人物不还债主；□
　　道学不得断割人财；
　　道学不得劝人为恶事；
　　道学不得禁人为善事；
　　道学不得诸天斋日而不斋戒念
　　道学不得违岁六斋月中十斋；
　　道学不得违经教科戒禁律；
　　道学不得为人作辞诉；
　　道学不得唱论人恶；
　　道学不得信人言以恙世间；
　　道学不得笑人顽间贫穷；
　　道学不得以意增减经戒一字辄
　　后生不语中；
　　道学不得傲慢三宝轻忽天尊；
　　道学不得劝人谋反君长师父；
　　道学不得劝人不孝父母兄弟；
　　道学不得矫称自异号为真人；
　　道学不得信用外道杂术邪见不真；
　　道学不得衣物盈余；
　　道学不得强人道学；
　　道学不得无经托学欺诈人神。
　　观身戒从五戒至一百八十君臣父子之道，名玉清智慧下元品诫。
　　玉清中元戒品
　　道学不得望人礼敬；
　　道学不得窃写人经戒；
　　道学不得荣饰衣褐；
　　道学不得身不洁净上高座读经；
　　道学不得同行当让人以前；
　　道学与人同学夏执爨供食；'
　　道学与人同学冬执瓶供水；
　　道学与人同食当食其粗及菜；
　　道学与人同食当食正己前；
　　道学与人同学当敬先胜已；
　　道学与人同住当任人处分；
　　道学与人同学当念教解；
　　道学与人同学当请问先进；
　　道学人施恶於己，己受恶不得有怨；
　　道学不得怀怨志报於人；
　　道学与女人共语，不得正视面容，含笑相对；
　　道学与人同渡水，不得正眼视人；
　　道学失物不得疑似同学及众人；
　　道学失物当委运自悔多罪；
　　道学多灾病当恭己自责，念改往修来；
　　道学当忍人所不能忍；
　　道学当割人所不能割；
　　道学当衣人所不能衣；
　　道学当食人所不能食；
　　道学当学人所不能学；
　　道学当容人所不能容；
　　道学当受人所不能受；
　　道学当断人所不能断；
　　道学无经业精神浮散真想不通；
　　道学身不洁净魂魄离人；
　　道学有心，天真高逝，魔官不服；
　　道学有家则三毒不灭，三真不居；
　　道学有身则众欲不去，精思无应；
　　道学当虚心静漠，寂与真对；
　　道学当安守玄泉，不使妄动生元；
　　道学当灭识藏见，然后真人见。
　　观身戒从第五至二百一十六无上
　　正真之道；名玉清智慧中元戒品。
　　玉清上元戒品
　　道学当念菜食为常；
　　道学当念先度人后度我身；
　　道学当念居山林幽静精思；
　　道学当念安贫读经行道无倦；
　　道学当念烧众名香，流芳诸天彻魔境界；
　　道学当念在贤众，听受妙旨；
　　道学当念请受三宝洞经，勤身供养；
　　道学当念立功度人，终始不倦；
　　道学当念报师友本终劫弗殆；
　　道学当念国中清静，王化太平，无有不道；
　　道学当念邻国有道，各守境界；
　　道学当念祝愿百姓，念常安完；
　　道学当念万物为先，不得道己；
　　道学当念远鬼神不敬不慢；
　　道学当念远外术禁忌之道；
　　道学当念远声色歌舞之术；
　　道学当念远卒效鬼语妖妄之人；
　　道学当念崇本守真；
　　道学当念口不违心心不负形；
　　道学当念无疑惑圣文损益科法；
　　道学当念无求无欲；
　　道学当念清白守真；
　　道学当念心无异想唯空唯寂；
　　道学当念家家安宁咸无苦痛；
　　道学当念世间忧厄之人罪系苦恼；
　　道学当念天子圣明弘道室家日
　　盛；道学当念主相弘辅常保有道；
　　道学当念天地日月风雨积雪以时；
　　道学当念父母养我因缘；
　　道学当念七祖父母未升天堂；
　　道学当念我师未得升度；
　　道学当念我同学未测道洲渊奥典章；
　　道学当念同志转相教导，令入正道；
　　道学当念不违其口所诵之文；
　　道学当念视人父母如己父母；
　　道学当念视人子如己子；
　　道学当念视人身过己身；
　　道学当念视人伤身痛过己身；
　　道学当念视人辱恶过於己身；
　　道学当念我宿命因缘根断；
　　道学当念我胎根已绝，不复世生，同缘种亲；
　　道学当念我生树已枯，神合太无，无数之劫，体道合真；
　　道学当念三涂路塞，地狱长休；
　　道学当念中食养神，弃诸肥滋：
　　道学当念慎大法，常存三宫真人元丹子；
　　道学当念观世和光，不矫於俗；
　　道学当念保三宝经戒，常诵不报；
　　道学当念存雌一，诵大洞经，眇若对神；
　　道学当念登仙度世，乘云驾龙；
　　道学当念欲见师友同学之人；
　　道学当念见真人道士修行法事；
　　道学当念见圣王治世，海外稽首，乘风向化；
　　道学当念食天厨自然之膳，无饥渴之想；
　　道学当念与天真共对，澹然无为；
　　道学当念使玉童玉女；
　　道学当念东游青林束华；
　　道学当念西游安养西华；
　　道学当念北游碧罗北华；
　　道学当念南游太丹南华；
　　道学当念游遨留秦，须弥昆仑中华；
　　道学当念游志斋堂讲肆，圣道敷释渊赜；
　　道学当念游上清金阙，礼见真人太老；
　　道学当念游玉清七宝宫，礼三无天尊；
　　道学当念游玉清丹霞宫，礼太上二十四高圣；
　　道学当念游太上玉京七宝流霞台荫盖玉京林，礼太上天尊十方大圣，终劫复始；
　　道学当念游紫云宫，礼洞真三十九高圣；
　　道学当念游三十六天黄金宫，礼天帝；
　　道学当念游九天黄金晖宫，礼天帝；
　　道学当念游诸天宫宅，与天帝问道论经；
　　道学当念游六天七宝宫，观化大魔王见度我符籍，以入仙品，永离泉曲之簿；
　　道学当念游曰；月宫殿，光明焕赫，礼见曰；月王，饮以日月华金液之浆；
　　道学当念游大梵天流景宫，礼拜及天帝，听诸天赞诵霄绝雅妙；
　　道学当念游诸天七宝林，反生灵香，流芳逆风，闻三千里外狮子飞龙呜啸其间；
　　道学当念游诸天浴池，安座莲花之上，香洁自然，流泊诸天，百千池皆如一处，人人快乐；
　　道学当念游诸天，听诸天伎乐，无世间之想；
　　道学当念游十方外天，礼大圣众无上正真人；
　　道学当念游下方无极金刚天宫，礼诸九老真人；
　　道学当念游天地名山隐宫洞室，礼圣先得道人；
　　道学当念以心为道，终无邪见异念，恒令心虚意泰，不思不虑，安雅空寂；
　　道学当念隐秘天真名讳，不出我口。
　　观身戒从第五至三百首太上无极之道，名高上玉清智慧上元戒品。
　　洞真智慧观身大戒经品
　　元始天王曰：夫高上洞真智慧经，不宣世上学士，皆多传已成真人，见故难见，见而难尽，是以希见於世矣。是戒尊重，不可以言宣。观於人身诸神，三百关节真灵不得妄出，魔试不能得犯。人受诵此戒，不违其禁，亦可不学而仙，云霞碧舆自然迎子，白曰；升天，浮身空洞，放浪十方，项生圆光，焕曜太无，率天众圣莫敢不敬仰於子也。六天大魔王是时即举奉戒之士，东华宫言名大梵天宫，大梵天宫言名玉京金阙，刻以上仙之品焉。
　　元始天王曰：大洞真经言，咏之万徧，云驾下迎。灵宝洞玄经有度劫之文，其人修之而或不仙，及合金丹灵药不成，何也？故由不得修奉智慧观身戒故耳。是戒众妙之妙，威神极尊，金华仙人九百立侍烧香焉，是真秘之道，不传於文，当诵咏而已。夫道学不受此戒，终不成仙，或造业堕於声色，或始勤末懈，或入山居家为众魔所试败，或生异念疑惑真经，或还从俗无复道心，或轻慢师友毁辱同学，或卒发狂痴，性炁倒错，更贪财爱色，及薄三宝，或家道轗轲，怨急悉会，或恶梦乱想，精神愁闷，皆由无大戒以摄其身神，三毒浮尸搅作五府，是致斯患也。魔王不削泉曲死名，三界不过仙品。
　　元始天王曰：是戒因灵仙而见，今诸天诸地名山仙人悉奉而行焉。每至朔望八节本命之辰，诸天斋日，同学师友入室说戒一周，先礼十方，方一拜。诸天闻说戒音，皆各礼焉。弟子愿欲奉，当资上金五两，以为五帝之信，丹锦十丈，为十方之质代。夫落簪之盟不泄戒律，以奉有戒之师。师弟子对斋三日，思念戒旨，是夕当然十灯，供养光明十方，十方大圣以表我心矣。天气和静，若其时风雨雷霆激迅，未可得受也。当更斋戒，重自恭肃，临时亦将神开意散矣。奉戒九年，身烛自明，日月华丹自至，金容内发，童颜充肌，神通四达，兴高仙齐德，出入无间。能奉此大戒律，则濯缨于流汩之池，解衿于七宝之台，游观莲花之上荫，以反生香林，光明鲜蔚，从劫到劫，永享道真。本命日正中若夜半北向，诵大上徊玄大品章，以洞十方。
　　太微天帝曰：是戒名智慧观身戒，一名保仙灵文，一名高上洞真度命灵章，自非有宿世功德垂庆，累业福祚所延者，终不令见此宝秘矣。东华元金简玉名，亦不使与是师相遇也。能奉之者，是子命应仙矣。有经而无戒，犹欲涉海而无舟橄，犹有口而无舌，何缘度兆身耶？夫学者不知寻经，而不知寻戒，是未悟真要之根，长梦而不觉，可为痛心矣！皆当量己能奉者，资过一人，是为泄戒，罪及七祖，父母幽厄地狱，身履三涂，五苦八难，终劫复始，转轮恶道，去仙日远，冤家债主因时一会，各慎身焉。
　　太微天帝曰：敢有窃听说戒者，即为天下恶魔所中，必至之祸，万无疑矣。若奉戒弟子独处山林可畏之地，呜天鼓二七通，心存戒神，戒神卫已三重，妖魔鬼魅不敢近，福德恒随身，诸天善神各各拥护也，先是冤家债主皆生慈心矣。
　　太微天帝曰：我昔始学之时，唯知请经，不知寻戒，乃历劫生死，太上愍我道心，高圣哀我不懈，见告云：子学弥勤，而不知奉观身大戒，当何由得仙乎！我於是稽首金阙之下三千日，太上见授要戒，奉而修之，九年之中云舆来迎，三界十方真人交会於玄虚矣。故道学当以戒律为先，道家之宗尊焉。法应习诵上口，古圣皆秘而不书也。今奉之亦然，弗令真文脱泄凡俗矣。
　　太微天帝曰：道学不奉观身大戒，而诵经万徧，隐处山林，升仙之举恐未可学耶？若能戒全於内，和光於外，犹庶几乎灵标之崖也。非道学难，奉戒难耳！子能全戒，余及十方，太上将保子登仙也。戒全而诵宝经，佩大符，若复不仙，天下无有不死之道矣。我之所说，世求其人难得耳！末业多托声名於浮华，罕见道德之真心，是以三宝沉昧，圣人潜处，岂道之不弘耶？受戒若全，十方真圣自然见於子也，是不学而仙道成矣。不虚言，虚言欲何为哉？正愍世间之志士耳，因缘运会，当有可教者乎？子其勖之，子其勤之，仙道既就，何乐如之？逍遥于太上之京，放任于自然之域，是为欢乐太上，前万劫犹未始，此之谓矣，真非翰札所能宣也。
　　太极真人曰：吾昔闻道於太上，言训三宝洞经而不奉是大戒，仙道众妙胡缘而成耶？故口口而已，不宣於文，将独逸於三宝之苑囿矣。宿无上仙之相好者，亦终不令见也。自非七祖积庆，繁华垂荫，因缘累业，冥功弥劫，岂知愿乐太上观身之戒乎？能奉是戒者，便为太上大法师三宝之宗焉。十方皆敬子於云汉，群仙将引子於东华，坐朝天魔，魔王举兆符命於三界六天泉曲之府。泰山主者，地官无复有应死之录籍也，青宫仙名乃定於是耳，将当为玉京之高仙，太上之真人焉。
　　太极真人曰：夫道要在行合冥科，积善内足，然后始陆大道之境界耳！自弗能尔者，皆为徒劳於风尘，无益生命之修短也。道在我，不由彼，唯慈唯爱，唯善唯忍，能行此四等，亦与道为邻矣。能勤能信，能雌，能终，能谏净，能弃色酒矣，是为六度之法，亦与真为俦矣。能受非不自申，能让德於人，能不欲人之欲，能容无理不净，能远无道，藏身幽处，能不违心，能不负经戒，能不代口所诵此八能，亦与善为友矣。
　　太极真人曰：戒律之为道，威严神妙，恐人不能有心奉，故当秘而不书耳。是以智慧经篇终不悉显於末学之士矣。口口相传，将亦何由而泄耶？当其说戒之时，十方天人叉手敬听，鬼神皆礼於所闻，岂可轻而哉！
　　太极真人曰：夫古人之为道也，玄寂静神，念无所存，口无所言，身无所修，兀然无际，湛然不动，坐忘真道，已成端拱，云车立迎矣。或乘凤浚空，或驾龙骋虚，举身蹑无，飞升太极，运体於空洞而无待也。是以迹不可见，世无我知，知我者希，则我者贵矣。此之谓乎合符契为师友特诡言而为固此非上古之法，末学所制耳。若必是学士愿请宝经，审观其人，意既洞悟，便对经於太上前，启告而付之，案文而宗奉焉，乃合太上玄科大法矣。苟无弘道之才，故以七祖证十方而当违此哉！自可先探思省子身能奉与否？三涂地狱，十苦八难，岂可轻耶？视之令人心寒於诸贤善慎明戒福自然矣。背尔之心，祸亦自然矣。苦痛切身，时刻叵遇，何况弥劫乎？
　　太极真人曰：虽复终劫，始劫是戒，不易之道，古人口受而身行。道成之日，迹或显，或隐，於后世故不测其所修为矣。是以上古以披衣坐忘而得道，轩辕铸鼎而龙迎，故能洞观十方，超浚三界，王乔、赤松所以乘紫烟而高翔天庭，皆其类也。不能具记，此贤所谓不学而仙道自成者乎？
　　无上秘要卷之四十五竟
　　无上秘要卷之四十六
　　升玄戒品
　　升玄五戒
　　道言：夫色欲败事，实不可行，而世间贤愚贵贱皆亦同愿，唯有道士乃能执志坚持教戒，以自检缚行止举动，心不倾邪，在於爱欲之间终不一违。
　　若见色利荣华艳彩，以戒掩目。
　　若闻好恶之言，五音之属，以戒塞耳。
　　若有八珍之馔，甘香之美，以戒杜口。
　　若愿想财货，七宝奇珍，放情极欲，以戒挫心。
　　若忆奸媱贪趣恶事，以戒折意。能行此五事者，七祖生天，衣饭自然，身得神仙，白日登晨，如其尸解，转轮成真。贤者精诚奉之也。若男若女不能承用，不肯受持，无可如何！吾宁与人万金，不书此言。道陵子当择人而授，勿泄真文。太上道君仍颂愒曰：
　　烦恼是何物？悉从身中生。目睹荣丽色，耳洞五音声，口甘八珍味，心想财货荣，意贪奸淫事，手足为之行。五恶既不住，考对在兆形。永与生道隔，幽魂殁鬼囹。罪毕出所在，有人而无情。
　　奉戒不行恶，掩塞五心门。目不视绮容，耳不采声烦，口不飨美甘，心不爱钱财，意无淫向想，手足不去来。五恶寂住停，考对焉从宣？永与真道合，不复零鬼官。功积从戒起，白日登玉晨。
　　日以色为雠，初不欲一见。耳以音为雠，初不愿欲闻。口以味为苦，初不以自熏。心以宝为石，初不为想恋。意以奸为贼，初不欲同贯。足以夷为岨，初不乐步端。五者同一路，初不倾邪看。若能如是者，所谓妙中难。难中既能通，滓滞无由安。身清神则宁，皇一守丹田。行备由内起，致得升冲天。
　　道言：奉法行道，当勤修身，当坚精进，当久持戒，当固专念，当执谛想，莫不存道，去邪去惑，去妖去伪，去淫去欲，除弃众非，以为包真，是先劳后报，度身升仙，当期当来，勿睹目前。
　　一者不得淫泆，志念在邪，劳神损精，魂魄不守，正气离去，邪来合前。
　　二者不得情性忿怒，心涌发愤，口泄扬声，咒诅骂詈，振动天地，神不佑人，身中真官上诉三天，注名罪目，万不得仙。
　　三者不得含想毒念，嫉妬於人，天人紏笔，地官奏言，注名黑簿，考至杀身，最不可犯，害及子孙。
　　四者不得饮酒迷乱，荒浊秽身，变易常情，不崇戒文，不畏官法，不敬父君，不识骨血，为欲淫牵，魂魄悲号，秽注五神，骂詈咨口，反逆不顺，天遗其殃，身受祸患。
　　五者不得贪利钱财。末世多伪，人情凶弊，或於便宜，动谋贼害，财是身雠，何用财为？有而不积，当种福地，空堂清室，名为仙家。
　　有此五者，不可一犯，喻如履冰之险，蹈室之危，罪定考至，而不悟知，贤者坐起卧息，深用自戒！
　　右出《升玄内教经》卷第七
　　升玄九戒
　　太上告道陵曰：夫欲慕道，求修大乘之法，当乐志虚无，要修行顺戒，奉而行之，道立可得。但当奉受其戒，勤行其事，吾当遣卫戒将军　　吏兵二十四大神以相卫护，断绝恶道，度着善地，动遇吉祥，不遭凶横，早绝死道，速致仙度，晓空无诀，明虚无意，必获上道也。
　　第一戒曰：身不得贪狠恣性、骄奢、放逸、蒙冒身祸，诞纵自恣，甘恶为非，过有华饰，口耽脆滑，柔软自适，无有厌足，不知动入罪目，不能自觉身之罪大不可称计，不得身犯，不得教令於人。摄意持戒，终身奉行，是吾太上太上太乙第一戒也。
　　第二戒曰：心不得与恶想恶念，不得形想评想，贪欲务得，蒙冒财利，贪毒阴贼，谋议高戾，贪欲飨味，无有厌足，不知动入罪网，不能自觉心过之罪大无有极，不自心兴，不得教令於人，摄意持戒，终身奉行，是吾太上太上太乙第二戒也。
　　第三戒曰：口不得妄言善恶，咒诅骂詈，欺诳妄语，幻惑两舌，斗讼交疏，持人长短，自作是非，生灾造害，兴出无端，鬻衒道法，歌诵嗟咏，吟啸叹息，贪美嗜味，无有厌足，不知动入罪网，不能自觉，口过之罪大无有极，不得口犯，不得教令於人，摄意持戒，终身奉行，是吾太上太上太乙第三戒也。　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　
　　第四戒曰：手不得杀害众生，蚑行蠕动含血之属，皆不得杀劫，掠强取夺，盗偷窃取，非其物舍遗取施执持兵器兴用非法，不知动入罪网，不能自悟，手过之罪罪之莫大，不自手犯，不得教令於人，摄意持戒，终身奉行，是吾太上太上太乙第四戒也。
　　第五戒曰：目不得视非道、非法、非义、荣华容饰、淫视女色、照耀盈目、贪欲洋溢、绮丽珍宝、淫邪妖不正之色。目为心候，主收百凶。来致祸毒，罪衅致集，一皆目致。心目口手，致殃祸主，动为患端，收罪之首。心目口手，致罪之府，不可不迮，不可不伏，不可不慎，不可恣之，不知动入罪网，不能自悟，目过之罪罪之莫大，当宣目戒，劝化一切，岂能戒目？心想自一，灭想灭意，意空空无，无着入无，便得道慧，摄意持戒，奉行不废，是吾太上太上太乙第五戒也。
　　第六戒曰：耳不得听八音五乐、淫声妖壁、惑乱亡国，妖伪之乐，无有厌足，不知动入罪网，不能自悟，耳过之罪，罪亦复大，不自耳犯，不得教令於人，摄意持戒，终身奉行，是吾太上太上太乙第六戒也。
　　第七戒曰：鼻不得贪香恶臭，妄察善恶，不知动入罪网，不能自悟，鼻过之罪罪亦为次，不自鼻犯，不得教令於人，摄意持戒，终身奉行，是吾太上太上太乙第七戒也。
　　第八戒曰：足不得蹈非义、践非法，不涉恶履，非妖淫境界，不知动入罪网，不能自悟，足过之罪，罪亦为次，不自足犯，不得教令於人，摄意持戒，终身奉行，是吾太上太上太乙第八戒也。
　　第九戒曰：不得放情任意，强兴神器，攻非胜敌，精消神散，三气亡逸，放心纵恣，无有厌足，不知动入罪网，倾宗灭族，不能自悟，如斯之罪，罪之莫大！不自身犯，不得教令於人，摄意持戒，终身奉行，是吾太上太上太乙第九戒也。
　　右出《升玄内教经》卷第九
　　洞玄戒品
　　洞玄十戒天尊言：能受是十戒，修行如法，十方天官无不卫护，必至得道。子若逼世累，不尽十者，九八七六乃至於五，择其能者，然五戒之福，福亦难称，子其广劝众生，苟重闻或不喜，犹一二观缕，委曲开悟。
　　一者不杀，当念众生。
　　二者不淫犯人妇女。
　　三者不盗取非义财。
　　四者不欺善恶反论。
　　五者不醉，当思净行。
　　六者宗亲和睦，无有非亲。
　　七者见人善事，心助欢喜。
　　八者见人有忧，助为作福。
　　九者彼来如我，志在不报。
　　十者一切未得道，我不有望。
　　右出《 洞玄思微定志经》
　　洞玄十善戒
　　一者不得嫉妬胜己，抑绝贤明。
　　二者不得饮酒放荡，秽乱三宫。
　　三者不得淫犯他妻，好贪细滑。
　　四者不得弃薄老病穷贱之人。
　　五者不得诽谤善人，毁败同学。
　　六者不得贪积珍宝，弗肯施散。
　　七者不得杀生祠祀六天鬼神。
　　八者不得意论经典，以为虚诞。
　　九者不得背师恩爱，欺诈新学。
　　十者平等一心，仁孝一切。
　　诸行着足当避十恶远，於盲道。
　　洞玄十恶戒
　　一者饮酒淫色，贪欲无已。
　　二者阴贼世间，讪谤道士。
　　三者轻师慢法，傲忽三宝。
　　四者窃取经书，妄宣道要。
　　五者借换不还，欺诱万民。
　　六者杀生贪味，口是心非。
　　七者不孝，背恩违义，犯诸禁戒。
　　八者诵经忽略，喷嘀自是。
　　九者责望人意，瞋恚四辈。
　　十者意断经音，损益圣典，不信宿
　　命，快情所为，秽慢四大，不念生道。
　　右出《洞玄智慧经》
　　洞玄智慧十戒
　　天尊告曰：
　　第一戒者，心不恶妬，无生阴贼， 检口慎过，想念在法。
　　第二戒者，守贞让杀，愍济群生，慈爱广救，润及一切。
　　第三戒者，守贞让义，不淫不盗，常行慈念，损己济物。
　　第四戒者，不色不欲，心无放荡，贞洁守慎，行无玷污。
　　第五戒者，口无恶言，言不华绮，内外中直，不犯口过。
　　第六戒者，减酒节行，调和气性，神不损伤，无犯众恶。
　　第七戒者，不嫉人胜己，争竞功名，每事逊让，退身度人。
　　第八戒者，不得评论经教，訾毁圣文，躬心承法，恒如对神。
　　第九戒者，不得斗乱口舌，评详四辈，天人咎恨，伤损神气。
　　第十戒者，举动施为平等一心，人和神穆，行常使然。
　　洞玄智慧十二可从戒
　　天尊言：夫为学者修斋求道，开度天人，作诸善功，当行十二可从戒。
　　第一者，见真经出法，开度一切，便发道意，心愿后世得登大圣。
　　第二者，常行慈心，愿念一切普得见法，开度广远，无有障翳。
　　第＝一者，好乐经教，深远览达，意志坚明，开化愚暗。
　　第四者，尊受师训，广开劝化，令入法门，远离盲道。
　　第五者，信向玄妙，尊奉经诀，晨夕诵习，无有怠倦。
　　第六者，不务荣华，断俗因缘，专心定志，所营在法。
　　第七者，勤诵大经，愿念一切，广开桥梁，为来生作缘。
　　第八者，恒生善心，不邪不伪，无嫉无害，无恶无妬。
　　第九者，在所堕生，常值圣世，与灵宝法教，相值不绝。
　　第十者，洁身持戒，修斋建功，广救群生，咸得度脱。
　　第十一者，学业广览，宣通同法，预以天人，普令开度。
　　第十二者，常与明师世世相值，受教宣化，度人无量，一切善心皆得道真。
　　智慧闭塞六情上品戒
　　第一戒者，目无广瞻，乱诸华色，亡精失瞳，光不明彻。
　　第二戒者，耳无乱听，混於五音，伤神败正，恶声啼吟。
　　第主戒者，鼻无广芳杂气臭腥，易有混浊，形不澄正。
　　第四戒者，口无贪味脂熏之属，浊注五神，脏腑愤愤。
　　第五戒者，手无犯恶，不窃人物，贪利入己，祸不自觉。
　　第六戒者，心无爱欲，摇动五神，伤精丧气，体发迷乱。
　　智慧度生死上品大戒
　　其一者，见人穷怠，度其死厄，见世明达，能制凶逆，年命长远，世享无极。
　　其二者，见人穷乏，饥寒困急，损身布施，令人富贵，福报万倍，世世欢乐。
　　其三者，含血之类有急投人，能为开度，济其死厄，见世康强，不遭横恶。
　　其四者，施惠鸟兽有生之类，割口饴乏，无所爱惜，世世饱满，常在福地。
　　其五者，度诸蠢动一切众生，咸使成就，无有夭伤，见世兴盛，不履众横。
　　其六者，常行慈心，愍济一切，放生度死，其功甚重，令人见世居危得安，居疾得康，居贫得富，举向从心。
　　智慧十善劝助上品大戒
　　一者，劝助礼敬三宝，供养法师，令人世为君子，贤孝高才，荣贵巍巍，生为人尊，门族昌炽。
　　二者，劝助治写经书，令人世世聪明，博闻妙赜，恒值圣世，见诸经教能诵章句。
　　三者，劝助建斋今供，令人世世门户高贵，身登天堂，衣食自然，常居无为。
　　　　四者，劝助香油众乏，令人世世芳盛，香洁光明，容眸绝伟，天姿高秀。
　　五者，劝助法师法服，令人世世长雅，逍遥中国，不堕边夷，男女端正，冠冕玉佩。
　　六者，劝事国王父母，子民忠孝，令人世世多嗣，男女贤儒，不更诸苦。
　　七者，劝助斋静读经，令人世世不堕地狱，即升天堂，礼见众圣，速得反形，化生王家，在意所欲，玩服备足，七祖同欢，善缘悉会，终始荣乐，法轮运至，将得仙道。
　　八者，劝助道士众人经学，令人世世才智洞达，动静威仪常为人师。
　　九者，劝助一切布施谏诤，令人世世寿考富乐，常无怨恼。
　　十者，劝助一切人民除嫉去欲，履行众善，令人世世安乐，祸乱不生，病者自愈，仕宦高迁，为众所仰，莫不吉佑，门户清贵，天人爱育，神魔敬让，常生福地。
　　右出《洞玄智慧上品经》
　　洞神戒品
　　洞神三界戒
　　帝栗陆氏说受经戒日，宜各弩力，急共勤行，故重丁宁谛受之。
　　第一戒者，谛识因缘，勿忘本逐末。
　　第二戒者，谛守少私，勿利我损物。
　　第三戒者，谛习勤行，勿混任失真。
　　右三上戒，上皇所重，上帝所奉，上士所修。修行奉持，全而不破，三气正神降与为一身神。又一二无二，焉得道常存。号曰太上，不行此戒，服佩符文，劳而无验，非太上弟子。
　　洞神五戒
　　黄帝曰：人不持戒，吏兵不附其身，所得无验，徒劳用心。若不信至道承事师，若欲使吏兵防身护命，却死来生，禳疾延寿，为人消灾，救治厄患，存思求微，克期取验者，受五戒：
　　第一戒者，目不贪五色，誓正教学长生。
　　第二戒者，耳不贪五音，愿闻善从无惑。
　　第三戒者，鼻不贪五气，用法香遣臭秽。
　　第四戒者，口不贪五味，习胎息绝恶言。
　　第五戒者，身不贪五彩，履勤劳以顺道。是为五戒，五老帝君各遣一十五神，防护受持者身。
　　洞神八戒
　　黄帝曰：余尝闲居，太上垂降，见问经戒大小始终。余虽受持，多所不了，未测次序，具启太上。太上答曰：凡诸戒律，通应共行，其间缓急繁简高卑各有意义，准拟玄源变化，生数皆渐相成，三五八九、十百千万，虽随缘所堪，亦不可越略，知因向正，法修长生不死，三五兼参，宜受八戒。
　　第一，学解五备五德。
　　第二，勤习五事，不可无恒。
　　第三，平理八正，行藏顺时。
　　第四，明识五纪，与气同存。
　　第五，精审皇极，上下相和。
　　第六，修行三意，期会三清。
　　第七，决定疑惑，化伪入真。
　　第八，考校征验，消祸降福，炼凡登圣，无负三尊。此为八戒。
　　凡人有心学求度世，先能持戒，解而不滞，戒无多少皆属太无。太无太空，是戒根本。守本究末，外恶自消，内患不生。又先修斋乃精能通神，命召速效，久积尘垢荡之，须防不可间排顿荡。虽建此心，尘终不去，魔来恼之，更增灾咎。防治此弊，以戒为渐，能持多少随才所堪，犯则首悔，改革自新，合则又进，得道有期。
　　右出《洞神经》
　　正一五戒品
　　凡存一守五神，要在正心。心正由静，静身定心，心定则识清，清明则会道，道会神符，号曰真圣。动则忘一，邪乱五神，五神纷纭，躁竞烦懑，失道陷俗，三业肆行，违善造恶，六通径塞，七觉一昏，贪欲无数。无数之欲，念念蘗生，不可胜言，大略有五：
　　一日，目欲观五色，色过则使魂劳；
　　二日，耳欲闻五音，音繁则魄苦；
　　三曰，鼻欲嗅五香，香溢则精流；
　　四日，口欲甘五味，味丰则神浊；
　　五日，身欲恣五体，体慢则志散，志散则脾伤。而色神浊则心乱而口爽，精流则肾虚而迷狂，魄苦则肺损而耳聋，魂劳则肝困而目盲。五者混间，则身灭命亡；五者净明，则体全年永。年永在於持戒，能持五戒可以长生。
　　一曰行仁，慈爱不杀，放生度化，内观妙门，目久久视，肝魂相安。
　　二曰行义，赏善伐恶，谦让公私，不犯窃盗，耳了玄音，肺魄相给。
　　三曰行礼，敬老恭少，阴阳静密，贞正无淫，口盈法露，心神相和。
　　四曰行智，化愚学圣，节酒无昏，肾精相合。
　　五曰行信，守忠抱一，幽显效征，不怀疑惑，始终无忘，脾志相成。成则名入正一，一入无复忧虑，五欲既遣，五恶．自消，五灾永灭，五苦长乖，五神既定，五善自兴，三福日盛，五乐唯新。
　　右出《正一法文》
　　无上秘要卷之四十六竟
　　无上秘要卷之四十七
　　斋戒品
　　太极真人曰：夫学道以斋戒为本也，诵经必斋，校经必斋，书经必斋，书符必斋，篆箓必斋，作金丹必斋，诣师请问必斋，礼拜必斋，受经必斋，救病消灾必斋，致真人必斋。斋者太上所敬重，老君所营护，诸圣所倚赖。斋法甚多，在兆所受修。
　　太极真人曰：夫人清斋久静，精思耽玄，诵经悔罪，烧香礼拜，将见飞天人矣，仙童玉女降於子矣。或闻空中为称善，或光影照身，或闻金玉之响、八音之声，皆子道欲成也。懃之，懃之，太上不负子矣。所以患子不固，不尽不终，是以仙道之难。
　　右出《洞玄太极隐注经》
　　太极真人曰：常念斋咏经行大慈，先人后身，扬善化恶，断绝众绿，灭念守虚，心如太玄，唯道是求，始谓能言神仙之道也。
　　右出《洞玄安志消魔经》
　　高上老子曰：夫道家所先，莫近干斋。斋法甚多，大同小异。其功德重者，唯太上灵宝斋，但世希能学之矣。学之者，皆大乘之士，前世积庆所锺，去仙近也。又有三天斋法，与灵宝相似。
　　仙公曰：三天斋者，是三天法师受之法，名曰旨教经，抑亦其次。但天书弘妙，非世贤可思，能究之者皆上仙真人，玄同於太上者也。故中仙及天人莫有窥其文旨矣，徒见而不知，复何所言哉？
　　　高上老子曰：清斋诵经，修德立功，仙道亦自成，何必藏山薮也，直欲避可欲，去秽乱耳，山林非独有道者。
　　右出《洞玄请问上经》
　　仙公登劳盛山，静斋念道，是日中时有地仙道士三十三人诣座，烧香礼经都毕，各还仙处，安住如也。
　　仙公曰：天师言月旦十五日能斋於静室，读所受道经及诸仙道迹者，皆当为后圣之民，生值斯世，岂不乐乎？
　　右出《洞玄众圣难经》
　　天尊言：道尊法妙，人身亦贵，故道开法遗戒经文以度人身。人身既度，上与道同，宜为精行，持斋奉戒，夷心静默，志念分明，一意归向，专想不二，涤荡六府，过中不味，内外清虚，每合自然，是其斋曰捻香启愿，应心上彻，四天司逻，十部威神即下履行观听，法音监映，尔心如戒，行道皆列功诸天，祸福立彰，道不负人。
　　天尊言：建斋行道，四天帝王皆驾飞云绿軿八景玉舆，侍从真人玉女手把华婶，前导凤歌，后从天钧，白鹤狮子啸歌，邕邕烧香，散花浮空而来，瞻礼行道，观听法音，天王下降，万灵朝焉。
　　右出《洞玄智慧大戒经》
　　太上道君时於南丹洞阳上馆柏陵舍，稽首礼问元始天尊，自顾宿世福庆，因绿亿劫，运通得会圣明，昔蒙显擢，过忝，上真加见，训喻三宝神经，赐以大戒，告以法音，过泰之欢实为无量。自受训厉，长斋空山。遵承法戒，不敢怠倦，道业成就，开度天人一切男女，普见法门。
　　右出《洞玄智慧罪根戒经》
　　道言：昔有道士持斋诵经，有一凡人为赁，作治除斋堂。道士见其用意，至日中持斋因唤与同食，食竟为其说法，语此赁人，令随吾持斋，功德甚大，可至明日中时复食，勿坏尔斋，徒劳无益，能如此者将可得免见世穷厄。此人稽首受戒而去，暮还家，其妇一日待婿还食，婿具以道士戒言喻妇。其妇不解，遂致嗔怒。赁人不能免其妇意，遂坏其斋，与妇共食。其后命过，天使其主蜀山千岁树精，恒给其中食。其树茂盛，暑夏之月有精进贤者三人经过，依树而息。贤者叹曰：此树虽凉，日已向中，何由得食？此人於树空中曰：当为贤者供设中食，无所为忧。须臾，食至，贤者共食，食竟言曰：我今觅道在何许，即此自然岂非道也？因问树曰：不审大神可得暂降形见与不？此人於树空中答曰：我非能使人得道者也。具说姓字处所，昔常为道士劝使持斋，为妇人所坏，功德不全，致令使我守此树精，不能得出，天以我昔经斋中食，今每至中给我斋食，口腹之饶无绿得迁，欲屈贤者为至我舍，道我如此，能为我建三日斋戒，我身便升。贤者感此人意，为寻其家，具以其言语家人如此。家人即为建斋，请诸道士烧香诵经三日谢过。此人即得飞行，升入云中，於景霄之上受书为游散仙人。故斋之功德甚重，不可不修。此人半日持斋，死经一日，即得出身，不拘一年而得为仙，故天计功过明知不亏也。夫为学者，可勤持斋戒以期冥感，能修之者必获升腾之举。
　　右出《洞玄本行妙经》
　　太极左仙公於天台山静斋，拔罪，烧香忏谢，思真念道，一百日中神明仿髴於空玄之上云景伟烁，若存若亡，或飞或集，曲映斋堂，仙公目觉苦彻，遐感天真，於是研思玄业，志励殊勤，斋未一年遂致感通上圣，迂降曲盼幽房，以元正之月庚寅日夜忽有飞云丹霄八景、玉舆宝盖、洞曜流焕、太元烧香、散华浮空而来，千乘万骑，不可称焉。
　　右出《洞玄真一劝戒法轮妙经》
　　受法持斋品
　　《洞真太上神虎玉经》
　　右师对斋九十日，或三十日，或七日。
　　《金虎真符》
　　右受之者，先斋七十日。
　　《洞真太上黄庭内景玉经》
　　右受者斋九日，或七日，或三日。
　　《洞真消魔金元百神内祝隐文》
　　右师对斋八十日，或二十七日。
　　《洞真高上灭魔神慧隐书》
　　右凡受玉清隐书，先清斋七十日。
　　《洞真金房度命绿字回年真经》
　　右师弟子各斋九日，或三日。
　　《洞真大洞真经三十九章》
　　右师与弟子对斋一百日，中斋七
　　十日，下斋三十九日。
　　《洞真金元八景玉箓经》
　　右当先清斋三年，或斋七十日，或斋一百四十日。
　　《洞真素灵大有妙经》
　　右受者告斋百日，或三十日。
　　《洞真九真中经》
　　右传授法人各共对斋二十四日，又告斋前后各一日。
　　《洞真太丹隐书元经》
　　右传授之际各斋七日，或十日，先后又一日告斋。
　　《洞真紫度炎光神元变经》
　　右凡受经诣师清斋三日。
　　《洞真青要紫书金根上经》
　　右师与弟子对斋七百日，又对斋九日，或三日。
　　《洞真太上飞行羽经》
　　右授者当清斋百日，或三十日。
　　《洞真回元九真飞行羽经》
　　右授者清斋三月。
　　《洞真天关三图七星移度经》
　　右师弟子对告斋七日。
　　《洞真除六天之文三天正法经》
　　右男受投书不祭，女受当祭，不投书皆斋七日，或三日。
　　《洞真八素真经》
　　右师弟子皆清斋七日。
　　《洞真太霄琅书琼文帝章》
　　右师弟子清斋九十日，或九日。
　　《洞真智慧观身大戒品经》
　　右师弟子对斋三日。
　　《洞真黄素四十四方经》
　　右师及弟子各斋四十五日。
　　《洞真九赤斑符五帝内真经》
　　右弟子与师对斋四十日，或七日。
　　《洞真金真玉光八景飞经》
　　右师弟子对斋九十日。
　　《洞真太上曲素诀辞》
　　右师弟子对斋三日，又斋七日。
　　《洞真黄气阳精藏天隐月上经》
　　右师与弟子对斋九十日，或二十七日，或三日。
　　《洞真九灵太妙龟山元箓经》
　　右师弟子对斋百日，或七十日。
　　《洞真太上玉检三元布经》
　　右受此文斋九十日，或对斋七十日，或二十七日。
　　洞真九丹上化胎精中记经》
　　右师与弟子对斋九十日，或三十日o
　　《洞真玉佩金铛太极金书上经》
　　右师弟子对斋百日，或三十日。
　　　　《洞真七圣元纪回天九霄经》
　　右师弟子对斋九十日，或三十日。
　　《洞真太上素奏丹符灵飞六甲经》
　　右受者对斋七日。
　　《洞真三华宝曜琼文琅书灵曜上箓七晨素经》 凡三诀
　　右师弟子对斋六十日，或三十日。
　　《洞真隐书龙文八灵真经》 二诀
　　右师弟子对斋五十日。
　　《洞真玉清神虎内真紫文丹．章》 二诀
　　右师弟子对斋三十日。
　　《洞真玉清隐书》 四卷八诀、
　　右师弟子对斋二十七日。
　　《洞真金书秘字上元真书》
　　右师弟子对斋九日。
　　《洞真太清真经丹字紫书三五顺行》 凡三诀
　　右师弟子对斋百日。
　　《洞真紫微始青道经仓元上箓》
　　右师弟子对斋九日。
　　《洞真太微黄书》
　　八卷右师弟子共斋九十日，或三十日。
　　《洞真三元流珠经玉帝九炼上真
　　八道命籍金仙紫字》 凡四诀八卷
　　右师弟子各告斋九十日。
　　《洞真玉精洞元三气金章太极绿
　　景真经》 四卷二诀
　　右师弟子对斋三十日。
　　《洞真上皇玉箓五帝黄箓紫书》凡三卷
　　右师弟子对斋各九十日。
　　《洞真青牙始生经丹景道精经还童采华法》 凡三卷
　　右师弟子对斋二十日。
　　《洞真金房度命绿字回年三华宝曜景真经》
　　右师弟子对斋九十日。
　　《洞真解形遁变流景玉经》
　　右师弟子对斋百日。
　　《洞真还晨中玄紫虚玉帝所受上玄虚生之章》
　　右师弟子共斋九十日。
　　《洞真紫凤赤书八景晨图》
　　二卷右师弟子对斋九十日，或三十日。
　　《洞真宝洞飞霄绝元金章》
　　右师弟子对斋二十七日。
　　《洞真雌一玉检五老宝□ 经灵书紫文》
　　右师弟子对斋九十日。
　　《洞真消魔智慧》 七卷
　　右师弟子对斋九十日，或三十日。
　　《洞真飞步天纲蹑行七元白羽黑翮飞行羽经》
　　右师弟子对斋九十日。
　　《洞真三九素语玉精真诀八素真经服日月黄华》，一名《八坦四门高上经》八卷，《太霄琅书琼文帝章》，三诀十卷。
　　右师弟子对斋百日，或三十日。
　　《洞真丹景道精隐地八术》
　　右师弟子对斋八十日。
　　无上秘要卷之四十七竟
　　卷四十八灵宝斋宿厂仪品
　　无上秘要卷之四十八
　　灵宝斋宿厂仪品
　　斋官尊卑次序入治户，於户外叩齿三通，咒曰：
　　四上功曹，龙虎使者，正一生气，侍靖玉女，夜有所启，愿得开明童子、上玄少女与我俱入黄宫之裹，通达所启，皆使上闻。
　　右出《金箓经》
　　初入斋堂，法师在前，众官以次随之，各三捻香，左回绕高座一周，东向叩齿二十四通，咒曰：
　　无上三天真元始三气太上老君，召出臣等身中三五功曹、左右官使者、左右捧香驿龙骑吏、侍香金童、传言散花玉女、五帝直符、直日香官各三十六人出，出者严装，关启此间土地里域真官正神，臣今正尔烧香行道，愿得太上十方正真生气，入臣等身中，令臣所启速达径御太上无极大道至真玉帝御前。
　　右出《明真经》
　　次启事法
　　太上灵宝无上洞玄弟子某岳先生某甲等上启：
　　太上无极大道至真、灵宝三十六部尊经、太上三尊、十方众圣、玄中大法师、三界官属、一切神明，臣等有幸，宿世因庆九天之劫延及今身，遭遇明运，．大法流行，得以秽质参染灵文上清金书三洞宝经，供养尊礼，修行斋直，恩深施重，实非所胜，但某等秽陋未能抗迹灵岳，陶莹心神，而耽湎世荣，柄迟人间，与时推迁，随俗沈浮，乘愆蹈过，日深月积，常恐考至，负愧幽冥，夙夜战惧，若履冰薄，诚宜守短，不敢有言，但受法之日告誓三官，要当竭其愚之自效毛发，赞扬大化，以救度为业，谨有同道某郡县乡里男女某甲，年如干岁，操辞列款，归命大道，并撰办香灯供养之仪，求乞斋直某等职任，所司敢不申奏，当为修建无上大法，灵宝自然斋直如千日夜，克今月某日为始，即日辄相携率齐至某处依法清净，谨以启闻，并接威仪旧典诠举职僚，宣告科禁，令众官等咸服法教。恩惟
　　太上众尊、三宝威神、监斋大法师、侍经众真，垂愍鉴映，省览所陈，敕下三界官属及此间土地真官，管卫某等及某家大小，清荡宅舍，消灭妖秽，明旦晨晓依法行道，续更启闻。
　　右出《金箓经》
　　启奏毕，一时东向平立，诵智慧三首：
　　智慧起本无，朗朗超十方，结空峙玄霄，诸天抱流芳。其妙难思议，虚感真实通，有有无不有，无无无不容。
　　智慧恒观身，学道之所先，眇眇入玄肆，自然录我神。天尊常拥护，魔王为保言，晃晃金刚躯，超超太上仙。
　　智慧生戒根，真道戒为主，三宝由是兴，高圣所崇受。泛此不死舟，倏欻济大有，当此说戒时，诸天来稽首。
　　右出《 玉箓清诚》
　　次归命一切天尊
　　至心归命北方玄上玉晨天尊。
　　至心归命东北方度仙上圣天尊。
　　至心归命东方玉宝皇上天尊。
　　至心归命东南方好生度命天尊。
　　至心归命南方玄真万福天尊。
　　至心归命西南方火灵虚皇天尊。
　　至心归命西方太妙至极天尊。
　　至心归命西北方无量太华天尊。
　　至心归命上方玉虚明皇天尊。
　　至心归命下方真皇洞神天尊。
　　至心归命过去高上玉皇天尊。
　　至心归命见在元始天尊。
　　至心归命未来太极天尊。
　　至心归命玉京玄台紫微天尊。
　　至心归命一切真仙得道圣众。
　　次法师还东面向西说戒
　　天尊告太上道君曰：今当普宣法音，开悟群生，为诸男女解灾却患，请福度命，拔诸苦根，使生者见道，身脱八难，死者欢乐，饮食天堂，早生人中，转输圣王，修斋求道，皆当一心请奉十戒，谛受勿忘，专心默念，洞思自然，勿得杂想，扰乱形神，能如是者，便当静听：
　　第一戒者，心不恶妬，无生阴贼，检口慎过，想念在法。
　　第二戒者，守仁不杀，愍济群生，慈爱广救，润及一切。
　　第三戒者，守贞让义，不淫不盗，常行善念，损己济物。
　　第四戒者，不色不欲，亦无放荡，贞洁守慎，行无玷污。
　　第五戒者，口无恶言，言不华绮，内外中直，不犯口过。
　　第六戒者，减酒节行，调和气性，神不损伤，无犯众恶。
　　第七戒者，不嫉人胜己，争竞功名，每事逊让，退身度人。
　　第八戒者，不得评论经教，訾毁圣文，躬心承法，恒如对神。
　　第九戒者，不得国乱口舌，评论四辈，天人咎恨，伤损神气。
　　第十戒者，举动施为平等一心，人和神穆，行常使然。
　　天尊言：修奉清戒，每合天心，常行大慈，愿为一切普度厄难，慊慊尊教，不得中怠，宁守善而死，不为恶而生，於是不退可得，拔度五道，不履三恶，诸天所护，万神所敬，长斋奉戒，自得度世。
　　天尊言：道尊法妙，人身亦贵。故道开法遗戒经文以度人身，人身既度，上与道同，宜为精行，持斋奉戒，夷心静默，志念分明，一意归向，专想不二，涤荡六府，过中不味，内外清虚，每合自然，是其斋日捻香启愿，应声上彻四天，司逻十部威神即下，履行观听，法音监映，尔心如戒行道，皆列功诸天，祸福立彰，道不负人，勤行谛受，勿使魔言。
　　天尊言：建斋行道，四天帝王皆驾飞云绿軿八景玉舆，从真人玉女手把华幡，前导凤歌，后从钧天，白鹤狮子啸歌，邕邕烧香，散花浮空而来，瞻礼行道，观听法音，天王下降，万灵朝焉，如是岂可不尽其法也。当先授十戒，然后行道，庠序雅步，静心闲意，坐起卧息不离仪格，天王欢悦，列名上清，可谓得道在方寸之间。
　　右出《金箓经》
　　次署置众官
　　署高功大法师，当举高德，玄解妙义。
　　次署都讲法师，当举才智精明，闲练法度。
　　次署监斋，当举司察众违弹纠愆失。
　　次署侍经，当须营侍经文，整理巾蕴。
　　次署侍香，当须料理炉器，使香火不绝。
　　次署侍灯，当须景临西方，备办灯具。
　　次署侍座，当令四坐席地拂拭齐整。
　　次科罚愆失三十六条
　　若对斋堂鞋履不整。
　　若唱善声不齐。
　　若法服巾冠不整。
　　若於法座垂发。
　　右件各罚礼十拜。
　　若坐起揖让失仪。
　　若侍灯灯火中灭。
　　若不注念清虚，为众所悟。
　　若於法座睡眠。右件各罚礼二十拜。
　　若锺声中绝，不及行伍。若不及朝师。
　　若礼拜上下不齐。
　　若侍香香烟中绝。
　　右件各罚礼三十拜。
　　若都讲不赞唱。
　　若出入去来不礼三宝。
　　若读经忽乱，请问败句。
　　若起坐不详序。
　　右件各罚礼四十拜。
　　若赞咏不唱善。
　　若起居出斋堂，不关白。
　　若听经倚据坐不整。
　　若反着法服。
　　右件各罚礼五十拜。
　　若巡行不依次第。
　　或都讲鸣锺早晚失时。
　　若登坛越级。
　　若监斋见过不弹，为众所纠。
　　右件各罚礼六十拜。
　　若着褐衣及行道巾冠出入。
　　若翻覆香炉灯火。
　　若烧香不洗手。
　　若临行事与外人语。
　　右件各罚礼七十拜。
　　若唱静思讫后至。
　　若侍座不整饰，触物有阙。
　　若论语及世务。
　　若因起出不还。
　　右件各罚礼八十拜。
　　若於法座戏笑。
　　若於法座绮语。
　　若阙一时不起。
　　若於斋限高声厉色。
　　右件各罚礼九十拜。
　　右出《敷斋经》
　　次宣科讫，各礼师再拜
　　次师东面长跪，启请出官
　　太上灵宝无上三洞弟子某岳先生某甲等，上启虚无自然元始天尊、无极大道太上道君、高上玉皇、已得道大圣众至真、诸君丈人、三十二天帝、玉虚上帝、玉帝大帝、东华、南极、西灵、北真、玄都玉京金阙、七宝玄台、紫微上宫、灵宝至真、明皇道君、某等宿命因缘，生值道化，玄真启拔，得入信根，先师盟授三宝神经，供养尊礼，立功为先，谨有某郡县乡里男女某甲投辞列诣，某等丹心悾悾，求乞平省辄为宣奏，谨伏读辞文。宣辞讫，某等按如辞言，言欵事切，在可哀愍，不胜所见，辄共相携率，沐浴清净，烧香然灯，辄经行道，依法上请天仙、飞仙、地仙、真人、神人、圣人、三十二天监斋直事、侍香金童、散华玉女、五帝直符各三十二人、传言奏事、飞龙骑吏等，一合来下监临斋堂，捻香愿念应口上彻，行道事竟，启还仙宫。
　　右出《 明真经》
　　次复炉法
　　香官使者、左右龙虎君、侍香诸灵官，当令静室之中自然生金液、丹碧芝英、众真百灵，交会在此香火之前，愿某等受福天下，蒙恩十方，玉童玉女侍卫香烟，传奏所言，径御太上无极道前。
　　右出《明真经》
　　次奉戒颂
　　道为无心宗，一切作福田。立功无定主，本愿各由人。虚己应众生，注心莫不均。大圣崇至教，亦犹雨降天。高陵靡不周，常卑故成渊。海为百川王，是能含龙麟。万劫保智用，岂但在厥年。奉戒不暂亏，世世善结缘。精思念大乘，会当体道真。
　　右出《仙公请问经》
　　次出道户咒法
　　玄上太阴，八窗开明，向有所启，少女通灵。事毕，复位万神港宁。
　　右出《金箓经》
　　无上秘要卷之四十八竟
　　无上秘要卷之四十九
　　三皇斋品
　　灵坛坛方二丈四尺，纂开四门，辰戌丑未。纂内方方各列九灯，对坛设醮一盘一杯，方合用杯，杯量一升，盘枣三枚，脯九片，合酒九升，枣二＋七枚，共一席。焚香一炉。
　　三皇座各一案，天皇在子，地皇在申，人皇在寅。各一、盘一杯，一席一香火，杯各量酒三升，拌枣九枚，三座合酒九升，枣二十七枚。碧幡三首，幡长五尺，各朱书三皇内文於幡上，随字多少大小稀稠取令满，上安带如上。青竹竿三条，竿长一丈二尺，并作趺安之，各作本位施案后也。坛中央又施一香案，一香火，以案斋王本命之缯。烛盘铗一具，烛三挺副，供读文，回转用。坛上舒席令满，都合用香火八具，案子四枚，香灯如法，七寸盘三十九枚，升杯三十九枚，七奠合二具，盛一日所设脯枣用。一日用酒四斗五升，枣一百三十五枚，脯四十五斤。若三日则酒用一石三十五升，枣四百五枚，脯一百三十五斤。依方合上元香珠并炼云腴，沐浴云水，若贫乏处、止作香汤，五和香新清油亦足。又灯纂三十六枚，布灶副余处亦可然灯随多少。信物。斋主本命缯随所属辰色年一尺，天皇皂缯九丈，地皇白缯七丈；人皇碧缯七丈，贫者并可尺数富足家。又各依方面舒一幅帛露席上，以施杯为神座位，东碧南绛西白北皂各二，又门处开置。
　　此斋依经应子午时食，今人多不能，犹依常法，唯夜半行道毕，下醮於座，共受福，有余听分。家人敬信者，法虽三日，亦可一日一夜。山中穷乏处，亦可停醮，止然灯而已。
　　右斋具所用。醮器、四幡、席，并出法师。香油、信馔，悉出斋家。事毕，仍为散施。
　　宿启仪夕登坛，风雨入室
　　北向叩齿十二通，曰：
　　香烟玉女，上奏三皇真君、三十六某事建洞神三皇斋，诸、谢。正尔登坛入室，烧香，宿启即日上闻，径进紫宫，仰达三皇真君前。乃上香再拜。
　　又上三座香，天皇子、地皇申、人皇寅。三再拜立曰：臣某等今烧香拜礼，愿以此功德上为国王帝主、公卿士庶、州郡守宰、群臣百司及臣等存亡父母，下逮臣等身并黔黎兆民、地府幽魂、山灵水精、鸟兽鱼虫、一切众生，愿各得其道，赦除积罪，解释考讼，书名丹简，定字青篇。臣等得与三宫之神俱登玄晨，上朝上清，奉见圣君；赐书受事，永成高真。仍诵曰：
　　浩浩三天气，育养万化物。世情乐其华，真道贵其实。愚俗玩末荣，神仙爱本质。精修三皇文，玉灵映幽室。高唱期太微，稽首朝皇一。
　　又再拜，各称名位曰：
　　太上洞神三皇弟子臣某谨上启太上道君、太上老君、太上丈人、三皇玉君、九老仙都君、九气丈人、玄都仙官、太玄真神、上下三十六天灵司官君、太清之神、五方天帝、二十八宿、中外星官、五岳真官、佐命诸山四海四渎八泽九源名山洞府水神、潜宫宇宙之内一切众灵，臣等施功，昔运挻报，今生业习虚远，识尚清真，遂得出形俗外，栖光林表，服道思玄，奄有岁月，虽未能智洞幽元，神朗妙极，而注想灵祇，不敢亏替，自昔禀受三皇内文、天书玉字，上可以刻名万神，封掌群灵，下可以救解灾患，立降福祉。有按宝斋上箓祈谢之篇，仙都内诀显礼醮之典，上元名香氤氲太空，玄腴朱灯照□深夜，实趣圣之秘领，招真之要法，其广济四维，不限贵贱，洪润八表，无隔道俗。
　　今有某郡县乡里某甲信识真典，希尚功福，远到此山申诉，诚慊求为建三皇斋谢，以悔祸祈福。臣谨读辞以闻入辞按词事款诣情理嫌笃。臣等既佐世匡危，职在扶救，某不胜投诚之至，谨相携率，沐浴灵水，清身洁己，以今月某日共登灵坛，入斋堂，宿启陈言，当三日三夜一十二时行道礼醮，奏闻上宫。伏愿皇一三真洞府仙官赐垂监察，特敕某郡县乡里中真官正神、社里邑君诸侍真吏兵并香烟玉女监斋神官，咸共辅卫斋所，诛截精邪，使天清气朗，风卷云澄，功成事遂，并可言劳酬赏。其轨仪之典，须明晨启闻。因再拜回行，颂曰：
　　世人修至道，心意怀万端，耳目乱华色，情志恒不专。小智虽自强，安能保终身。五神失其主，真气逝不还。若能苦心行，长生保命根。奉戒为我宝，恒执天老言。众真并欢悦，相与迎皇君。
　　至东南，向西跪曰：
　　臣等伏自思省，虽备闻法教，具禀成规，而未能冥怀豁想，令诸漏顿消，犹须笃励以全真业，今谨敷经说禁，告示同气，并诠授任掌，各遵典职，请使斋官伏以听命。
　　谨按上宰西城真人王君曰：夫皇文天书者，乃是三皇之时所受上真皇一云篆之大章者也。夫三皇安业，则天和地朴，纪纲阴阳，维制鬼神，可以养身安命，长存保延，乃西王母之所秘玩，仙官之所崇仰，盖真人宝文矣。世人得此书者甚少，若能有之，则太玄仙都九老仙君辄遣直符卫此真文，但旦夕朝敬，便可享其天年，五兵五毒灾沴不干。若能施召，岂可得论。泄慢之祸，天科告罚，皇人录书过，可不慎哉！
　　西城真人又曰：夫为名之名，丧我之德；为事之事，乱我之业；为欲之欲，增我之惑；为情之情，丧我之贼。罪莫大於淫，祸莫大於贪，咎莫大於馋。此谓载祸之舟车也，小则危身，大则残家。真人王君又戒日：夫欲学道求生，先慎诸禁忌，然后得与神明通接，乃能永保身命。如其屡致犯忤，则为冥司所执，作人尚不可得，而况於仙乎？今以相告，子奉之焉。
　　第一之禁，勿淫欲施泄，令身命天殁。
　　第二之禁，勿阴贼凶虐，则三官执罚。
　　第三之禁，勿杀伤含气，则生死执对。
　　第四之禁，勿谗嫉邪佞，则人鬼加害。
　　第五之禁，勿窃盗欺滥，则身行黜缺。
　　第六之禁，勿忧悲思念，令精灵恍惚。
　　第七之禁，勿愤怒泆乐，令神爽离越。
　　第八之禁，勿醉酒淫乱，令三宫奔溃。
　　第九之禁，勿食五辛血腥，令脏腑臭秽。
　　第十之禁，勿饥饱寒热，令百病攻结。
　　第十一之禁，勿多语多笑，则亏损神气。
　　第十二之禁，勿久视久听，则耳目昏翳。
　　第十三之禁，勿秽慢怠堕，则形神丑悖。
　　此十三禁者，人身之大患也，奉之则生，逆之则死。老子所谓生之徒十有三，死之徒十有三，其斯之谓乎。夫轻则曰戒，重曰禁。禁戒者，辅身之良方也。学仙家以禁戒为镇甲，虽入三军，矢刃不能伤，虽处世间，灾祸不得入。诚哉，斯言明各勖之！
　　因读简授任。毕，起以向复炉曰：
　　香烟玉女、侍直众官，当令露坛之上，斋堂之中，有隐芝玉精在此香灯前，令臣等得仙，身生紫络羽文，某家享福，天下同欢，侍坛侍堂，玉女传奏臣言，上达三皇真君前。
　　依法登坛，巡行，正立北向，叩齿三十六通，读摄精祝曰：
　　混混皇皇，上封乾章。我受神文，开告三皇。西蹈金门，东升扶桑，北履玄阴，南驾正阳。进登大角，退蹑文昌。徘徊奎娄，游宴氏房。入御玉女，出携仙王。与天同寿，与日合光。二十五气，拂除凶殃。
　　又叩齿十二通，祝曰：
　　香烟玉女，上奏三皇真君、三十六天神仙灵官，小兆男生臣甲谨为某郡县某甲某事建洞神三皇斋，请正尔登坛入室，烧香开启，即日上闻，径进紫宫，仰达三皇真君前。
　　又上香毕再拜曰：
　　臣清斋绝尘，烧香礼谢，上为七祖父母，逮及家门，并乞原赦积恶结罪，解除考讼，书名丹简，定字青篇。臣得与三宫之神俱登玄晨，上朝上清，奉见圣君，赐书受事，永成高真。
　　初酌天皇酒。毕，再拜曰：
　　臣今奉请太元三玄空天甲子元建天皇真一君，愿垂临飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢醮之，诚仰降天皇太元三玄真气，为某身乞解除先世以来下逮某身犯逆上天悬象日月星辰、秽慢光景、忿怒风云、毁废祠祭、干触灵神，如此之类凡一千二百条事，皆令消释。乞某命系天府，名书天曹，定生天简，刊功天阁，天上诸神并垂营护，使某疾患除愈，身体轻强，灾底度脱，永保无穷。
　　次酌地皇酒，再拜曰：
　　臣今奉请三元素灵玉天甲申太虚地皇真一君，愿垂临飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢。醮之，诚仰降地皇三元素灵真气，来辅某身，乞解除先世已来下逮某身犯逆后土九地之精、诸丘山水源、金石草木、鸟兽昆虫杀害之愆，如此之类凡一千二百条事，皆令消释。乞某形离地官，名除地录，魄脱地府，神超地域，地下诸神咸共拥卫，使疾患除愈，身体轻强，灾厄度脱，永保无疆。
　　后酌人皇酒。毕，再拜曰：
　　臣今奉请七微浩郁虚天甲寅虚成人皇真一君，愿垂临飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢。醮之，诚仰降人皇七微浩郁真气，来辅某身，乞解除先世已来下逮某身犯逆人伦礼义忠孝之尤、淫秽贪浊虚妄之罪、严虐苦克之愆、违负神祇之责，如此之类凡一千二百条事，皆令消释。乞某年踰人分，智出人表，德宣人纲，誉满人望，人中诸神，会同扶济，使疾患除愈，身体轻强，灾厄度脱，永保无疆。
　　又酌东面酒九，再拜曰：
　　臣今奉请东上九天帝王神君众仙灵官，愿并垂临飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢。醮之，诚仰降东上九天始阳碧城九气垂霞来辅某身，乞解除先世以来下逮某身上犯九天之君、岁星木神、苍龙七宿、中外诸星官。下违束岳山陵丘阜、江海川谷一切众灵，某身於春三月之中甲乙寅卯辰日诗，有行年本命冲破厌杀元辰刑害、灾祸疾病、流风毒注、虚弱一切诸摧折堕落之厄者，皆令消释。乞某身与真气合德，景福流光，万祸绝灭，年命修长。
　　又酌北面酒九，再拜曰：
　　臣今奉请北上九天帝王神君众仙灵官，愿并垂临飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢。醮之，诚仰降北上九天玄阴苍玄宫五气飞烟来辅某身，乞解除先世已来、下逮某身上犯九天之君、辰星水神、玄武七宿、中外诸星官，下违北岳山陵丘阜、江海溪谷一切众灵，某身於冬三月之中壬癸亥子丑日时，有行年本命冲破厌杀元辰刑害、灾祸疾病、水肿泄痢、疾厄痞满、诸风波沉溺之厄者，皆令消释。乞某身与真气合德，景福流光，万祸绝灭，年命修长。
　　又酌西面酒九，再拜曰：
　　臣今奉请西上九天帝王神君众仙灵官，愿并垂飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢。醮之，诚仰降西上九天素华浩阙七气流光来辅某身，乞解除先世已来下逮某身上犯九天之君、太白金精、白虎七宿、中外诸星官，下违西岳山陵丘阜、江海川谷一切众灵，某身於秋三月之中庚辛甲酉戌日时，有行年本命冲破厌杀元辰刑害、灾祸疾病、及白刃流矢、刀兵凶贼诸血伤残毁之厄者，皆令消释。乞某身与真气合德，景福流光，万祸绝灭，年命修长。
　　次酌南面酒九，再拜曰：
　　臣今奉请南上九天帝王神君众仙灵官，愿并垂临飨。
　　又曰：臣今清斋绝尘，为某甲建立洞神三皇斋，请谢。愿以今行道烧香礼谢。醮之，诚仰降南上九天朱光丹台三气悬光来辅某身，乞解除先世已来下逮某身上犯九天之君、荧惑火神、朱乌七宿、中外诸星官，下违南岳山陵丘阜、江海川谷一切众灵，某身於夏三月之中丙丁己午未日时，有行年本命冲破厌杀元辰刑害、灾祸疾病、瘫疽疮痟、温病疫疠、诸暑蒸毒螫之厄者，皆令消释。乞某身与真气合德，景福流光，万祸消灭，年命修长。
　　四方毕，乃诵曰：
　　浩浩三天气，育养万化物。世情乐其华，真道贵其实。愚俗玩末荣，神仙爱本质。精心修皇文，玉灵映幽室。高唱期太微，稽首朝皇一。仍再拜毕。
　　更还北向九再拜跪曰：
　　太上洞神三皇内景弟子小兆臣某甲等，谨上启太上道君太上老君、太上丈人、三皇玉君、九老仙都君、九气丈人、玄都仙官、太玄真神、上下三十六天灵司官君一五方天帝、太清诸灵官、二十八宿中外星官、五岳真君、佐命八山四海四渎八泽九源名山洞府水神潜官、宇宙之内一切众灵，臣谨重奉某词上闻上宫，入词按某甲以轻生贱质，尸行凡品，幸藉先庆，逢识正化宝经真诀，时蒙遵禀，动静知教，兴居入善，非唯一身遭荷，抑亦七叶沾赖，但某体伦庸伍，驰竞人世，崖逾引满，易生咎悔，加以先世殃谴，未息考讼，犹繁三灾驱除，百害竞起，某甲气命单危，兼多疾厄，夙夜忧惶，肝心震越，伏见玉皇宝斋上箓有祈谢之篇，仙都内诀处礼醮之典，此法虽曰高妙，而不限贵贱，可以救解灾患，延降福祉，臣谨率道士弟子如干人沐浴玄云之水，使身神澡练，割遣肴根之味，令腑脏馨洁，悬碧林之天缯，敷云篆皇文幡，上元香珠远彻九，真人燎玄液之泄，照玄黄玉庭，列四九之灯，法象三十六天，醴脯微馈，降飨神玄，三日三夜行道悔请，至於今，如于时，乞以此微诚仰愿皇君上帝、至圣火神、天真众灵领校仙官，赐各告下群司檄命职宰，咸听察臣等启奏，使迁拔某家七祖父母及余亲族亡魂苦爽，并乞解脱牢槛，原放徒击，休息谪役，克离众罚，使各得还居福堂，优游闲乐，佑利子孙，不兴词讼，年满限毕，更生人中富贵之家，永保欢泰。乞请勑天官吏兵、社里邑君、直日直符并拥卫某宅舍堂寝之中，每诛却精祟，消绝鬼殃，荡涤妖邪，宣布正气，若某先亡遗考冢气相干，或葬送禁忌死丧注气，或馆宇癣舍之中藏埋枯骨奴婢死鬼伤残客死流殃百害，或咒誓相引，或无辜致命，皆深殃不绝以生祸患者，并乞和释执对，解离考讼，使存亡异境与今某年中岁月日时，有三刑六害冲破厌杀、天年岁星绚绞罗网、及刀兵水火、疾病灾疫毒虫、劫盗恶人、官符口舌，诸不利之死者，皆乞从月到月，从日到日，从时到时，更相传付，依事消释，必使过度不为患害，并臣等身恒蒙公私宗敬，远近依结，道业兴崇，真心克成种民，永受洪恩，享福元极。臣某诚惶诚恐，稽首顿首，再拜以闻。
　　因稽颡三十下，又再拜起诵曰：
　　精心立斋戒，烧香拜皇文，沐浴玄云水，燔烟通上元。结斋列四九，八帝命神篇。叩心发愿念，上闻入三天。七世祸债除，负考亦都蠲。过度五道中，削罪成上仙。一日修此法，万劫为因缘。真道既成就，乃见三皇君。
　　仍复炉曰：
　　香烟玉女侍直众官，当令灵坛之上有隐芝玉精在此香火前，令臣等得仙，身生紫络羽文，某家享福，天下同欢，侍坛玉女传奏臣言，上达三皇神君前毕。
　　入坛北向，叩齿十二通，祝曰：
　　香烟玉女上奏三皇真君、三十六天神仙灵官，小兆男生臣某甲为某郡县某甲某事建洞神三皇斋。请谢。事毕，正尔登坛，入室烧香，言功即日上闻，径进紫宫，仰达三皇真君前。
　　又上香毕，再拜曰：
　　臣清斋绝尘，烧香礼谢，上为某七祖父母逮及某家门，并乞原赦积恶结罪，解除考讼，书名丹简，定字青篇。臣某甲得与三宫之神俱登玄晨，上朝上清，奉见圣君，赐书受事，永成高真。
　　向天皇再拜，次向地皇，次向人皇，并再拜曰：
　　臣某甲等清斋绝尘，为某甲建立洞神三皇斋。请谢。事毕，愿以此烧香礼谢之诚。乞解除某先世以来下逮某身存亡千罪万过，皆令消释，使某疾患除愈，灾厄度脱，长生度世，得为种民。
　　次向四方，
　　东上九天帝王神君众仙灵官，心存九再拜。
　　南上九天帝王神君众仙灵官，心存九再拜。
　　西上九天帝王神君众仙灵官，心存九再拜。
　　北上九天帝王神君众仙灵官，心存九再拜。
　　臣今清斋绝尘，为某甲建洞神三皇斋。请谢。事毕，愿以此烧香礼谢之诚，乞除先世以来下逮臣身千愆万罪，皆令消释，疾患除差，灾厄过度，长生久视，永保无殃。
　　又北向九再拜曰：
　　太上洞神三皇内景弟子小兆臣某谨上启太上道君、太上老君、太上丈人、三皇玉君、九老仙都君、九无丈人、玄都仙官、太玄真神、上下三十六天灵司官君、五方天帝、太清诸神、二十八宿中外星官、五岳真君、佐命八山四海四渎八泽九源名山洞府水神潜宫、宇宙之内一切众灵，臣谨率同学道士弟子如千人身沐玄云之水，列四九之灯，法象三十六天，以今某月某日建集，某日平日一行道，凡三日三夜一十二时。事毕，今晓所言所奏感应御闻，所祈所请必降慈泽。三皇所奏太上有勑，当赐顺来请，使某七祖父母幽魂苦爽即蒙升度，自今以后某家门昌泰，永蒙安吉，世道俱荣，公私元会，斋功成就，诸神仙官属、香烟玉女、监斋君吏及土邦城社里邑君、辅导宣赞，并有勤绩，谨为言功迁赏，酬劳报德，某等数阶级一依玄都科典。事竟，各还本职，司莅如。今毁坛彻席，事事复旧。臣某甲自启奏对扬神典，而冥途邃远，理实遐微，法妙难究，多有漏失，且拜伏不恭，心形怠堕，香．烟参差，酒果歇薄，愆过之源事贻幽谴、私心屏营惧见栽谪，伏愿上帝众真赐垂哀亮，曲从三赦，克免罪罚，仍叩头再拜，复炉曰：
　　香烟玉女侍直众官，当令灵坛之上有隐芝玉精在此香火前，令臣等得仙，身生紫络羽文，某家享福，天下同欢，侍坛玉女侍臣斋竟，言功上达三皇神君前。
　　右出《三皇斋立成仪》
　　无上秘要卷之四十九竟
　　无上秘要卷之五十
　　涂炭斋品
　　宿启先依常朝法，竟称治职位号，上启太上无极大道太上大道君、太上老君、太上丈人、无上玄老十方灵宝天尊、已得道大圣众至真、诸君丈人、玄中大法师天师君、上相上宰四司五帝、三界官属一切神灵，臣等虫蚁臭秽，至微至贱，谬藉宿庆，生值大化，三洞御运，真经下世，三师开度，授以妙法，金书玉字，神仙秘诀。受法之日要当罄竭愚罄，尽效筋骨，承行经旨，奉宣慈泽，辅佐师老，弘赞幽显，开济一切，救度天人。凡有归告，不敢寝塞，谨有读词臣等案如某辞，言款事切，实可哀愍，谨相携率，为承天师旨教，建义涂炭，露身中坛，束骸自缚，散发泥额，悬头衔发於栏格之下，依灵宝下元大谢清斋烧香稽颡，乞恩克以今某月某日於某郡某县某乡里某馆灵坛之上，或某家修斋清谢，然灯续明，昭耀诸天，三日三夜各六时行道，忏谢某家亿曾万祖父母伯叔兄弟先亡后死下及某身无鞅数劫亿宗以来所行罪负，谨依斋法齐到某家沐浴清净，宿以启闻，思惟太上三尊、十方至真、玄中大法师垂神鉴映，省览所言，乞救勒灵宝众官、侍经威神、三界官属及此间土地真官，一合同心并力营卫臣等身并某家大小，扫荡斋所馆宅内外，诛灭鬼贼，降伏四魔，乞臣等心安神定，思念分明，天清地朗，启奏上达，斋功成就，无有窒碍。臣等虽复叨忝大法，佩服至真，既处身五浊尘秽之中，三关未调，六情放诞，仰赖禁戒，以自检御，辄依斋法说戒威仪，使众官主人咸服法训，须明旦晨晓依法行道，续更启闻。
　　次智慧颂三首：
　　智慧起来无，朗朗超十方。结空峙玄霄，自然挹流芳。其妙难思议，虚感真实通。有有竟不有无无无不无。
　　智慧但观身，学道之所先。眇眇入玄肆，自然录我神。天尊常拥护，魔王为保言。晃晃金刚躯，超超太上仙。
　　智慧生戒根，真道戒为主。三宝由是兴，高圣所崇受。泛此不死舟，鲦欻济大有。当此说戒时，诸天来稽首。
　　右出《玉清诫》
　　次法师还东面向西说戒，诸众伏受。
　　天尊告太上道君曰：今当普宣法音，开悟群生，为诸男女解灾却患，请福度命，拔诸苦根，使生者见道，身脱八难，死者欢乐，饮食，天堂，早生人中，转轮圣王。修斋求道，皆当一心，请奉十戒，谛受勿忘，专心默念，洞思自然，勿得杂想挠乱形神，能如是者便当静听：
　　第一戒者，心不恶妬，无生阴贼，检口慎过，想念在法。
　　第二戒者，守仁不杀，愍济群生，慈爱广救，润及一切。
　　第三戒者，守贞让义，不淫不盗，常行善念，损己济物。
　　第四戒者，不色不欲，心无放荡，贞洁守慎，行无玷污。
　　第五戒者，口无恶言，言不华绮，内外中直，不犯口过。
　　第六戒者，减酒节行，调和气性，神不损伤，无犯众恶。
　　第七戒者，不得嫉人胜己，争竞功名，每事逊让，退身度人。
　　第八戒者，不得评论经教，訾毁圣文，躬心承法，恒如对神。
　　第九戒者，不得斗乱口舌，评论四辈，天人咎恨，损伤神气。
　　第十戒者，举动施为平等一心，人和神穆，行常使然。
　　天尊言：修奉清戒，每合天心，常行大慈，愿为一切，普度厄世，慊慊尊教，不得中息，宁守善而死，不为恶而生。於是不退可得，拔度五道，不履三恶，诸天所护，万神所敬，长斋奉戒，自得度世。
　　天尊言：道尊法妙，人身亦贵，故道开法遗戒经文以度人身。人身既度，上与道同，宜为精行，持斋奉戒，夷心静默，志念分明，一意归向，专想不二，涤荡六腑，过中不味，内外清虚，每　　合自然，是其斋日捻香启愿，应声上彻，四天司逻十部威神即下履行道，观听法音，鉴映尔心。如戒行道，皆列功诸天，祸福立彰，道不负人，勤行谛受，勿使魔言。
　　天尊言：建斋行道，四天帝王皆驾飞云缘軿八景玉舆，侍从真人玉女手把华幡，前导凤歌，后从天钧，白鹤狮子啸歌邕邕，烧香散华，浮空而来，瞻礼行道，观听法音，天王下降，万灵朝焉。如是，岂可不尽其法也。当先受十戒，然后行道，庠序雅步，静心闲意，坐起卧息不离仪格，天王欢悦，列名上清，可谓得道方寸之间。
　　右出《大诫经》
　　次复炉法
　　香官使者、左右龙虎君、侍香诸灵官，当令静室之中自然生金液丹碧芝英，众真百灵交会在此香火之前，愿某等受福天下，蒙恩十方，金童玉女侍卫香烟，传奏所言，径御太上无极道前。
　　右出《明真经》
　　次奉戒颂
　　道为无心宗，一切作福田。立功无定主，本愿各由人。虚己应众生，注心莫不均。大圣弘至教，亦犹雨降天。高陵靡不周，常卑故成渊。海为百川王，是能含龙鳞。万劫保智用，岂但在厥年。奉戒不暂亏，世世善结缘。精思念大乘，　　会当体道真。
　　右出《仙公请问经》
　　明旦相率入坛，依旧礼师思神如法。
　　次卫灵神咒
　　东方九炁，青天明星大神，焕照，东乡、洞映九门，转烛阳光，扫秽除氛。开明童子，备卫我轩。收魔束妖，上对帝君。奉承正道，赤书玉文。九天符命，摄龙驿传。普天安镇，我得飞仙。
　　南方丹天，三炁流光，荧星转烛，洞照太阳。上有赤精，开明灵童，总御火兵，备守三宫。斩邪束妖，剪截魔王。北帝所承，风火八冲。流铃交焕，敢有不从。正道流行，我享上功。保天长存，亿劫无终。
　　西方七炁之天，太白流精，光耀金门，洞朗太冥。中有素皇，号曰帝灵。保神安镇，卫我身形。断截邪源，王道
　　正明。宫宅整肃，三景齐并。道合自然，飞升紫庭。灵宝符命，普惠万生。功加一切，天地咸宁。
　　北方玄天，五炁徘徊，辰星焕烂，光耀太微。黑灵尊神，飞玄羽衣，备卫五门，检精捕非。敢有干试，豁落斩摧。玉符所告，神真八威。邪门闭塞，正道明开。映照我身，三光同辉。策空驾浮，举形仙飞。
　　中央黄中理炁总统玄真，镇星吐辉，流焕九天。开光童子一十二人，元气阳精，爓上朱烟，洞照一宅，及得我身，百邪摧落，杀鬼万千。中山神咒，普天使然，五灵安镇，身飞上仙。
　　次鸣天鼓二十四通。
　　次发炉
　　无上三天真元始三炁太上老君，召出臣等身中三五功曹、左右官使者、左右捧香驿龙骑吏、侍香金童，传言散花玉女、五帝直符、直日香官各三十六人出。出者严装关启，此间土地里域真官正神，臣今正尔烧香行道，愿得太上十方正真之气，下降流入某等身中，令臣所启速达径御太上无极大道至真玉皇上帝几前。
　　祝炉毕，众官长跪，鸣天鼓二十四通，便出官启事。
　　谨出臣等身中五体真官功曹吏，出臣等身中上三天执法开化阴阳功曹，度道消灾、散祸解厄君吏，各十二人，出臣等身中治职君吏，某治中建节监功大将军前部效功，后部效杀，驿亭令、驿亭丞、四部监功谒者，臣等身中仙灵直使、正一功曹、治病功曹、左右官使者、阴阳神决吏、科车赤符吏、刚风骑置吏、驿马上章吏、飞龙骑吏等各二人出。出者严装显服，冠带垂缨，整其威仪。直使功曹戴通天之冠，衣皂执单衣。正一功曹冠朱阳之绩绛。章单衣使者冠九德之冠，五色寿命单衣，腰带虎符，齐执玉板，直使功曹住立四方，正一功曹住立中央，治病功曹营卫臣等身。左官使者建节在前，右官使者持幢在后，阳神决吏立左，阴神决吏立右，上部功曹住立上方，中部功曹住立臣等身中，促炁功曹催促十方，上部使者远望上天，中部使者远瞻八方，都官使者雨绕臣等身。郎吏虎贲察奸，钩骑都官仆射，天丁力士收气，食气吏收神，食神吏收鬼，食鬼吏收邪，食邪吏收精，食精吏收毒，食毒吏诛符，破庙吏科车，赤符吏刚风，骑置驿马上章吏、飞龙骑吏等屯住臣等前后左右，功曹使者严装，事竟罗列，卤簿关启，灵宝官属、领仙监斋君吏、天师所布下二十四治、三十六靖庐、七十二福地、三百六十名山、昆仑等上宫三万六千神、日月星宿、璇玑玉衡、天地五帝、三界官属诸君将吏，及道上二玄、三元、四始、四面方位、风气注气、甲子诸官将吏、考召君、东九夷胡老君、南八蛮越老君、西六戎氏老君、北五狄羌老君、中央三秦伧老君、五岳四渎丘沼君、诸庙神祇所在高山山川溪谷山林孟长士、二溪女根源本始土地之主、社稷将吏一时严装，与臣等身中功曹使者、飞龙骑吏上启太上无极大道太上大道君、太上丈人、无上玄老、十方无极大道道德众真天尊、至真大帝、天帝天师君、灵宝监斋大法师诸官君臣等，生长魔俗，沈沦季叶，玩乐荣华，千载庆会，谬见标拔，得顶大化，三师盟授三宝神经，供养尊礼，以求所愿，荷恩降重，喜惧交衿。臣等受法之日，要当罄竭愚短，自效毛发，奉修经旨，宣畅灵音州慈心爱物，开度天人。谨有某郡县乡里男女官生民某甲投词列诉，诣於臣等丹心悾悾，求乞平省，辄为申奏，谨伏读辞文。读辞。臣等按如词言，言款事切，实可哀愍，不胜所见，谨相携率，承天师旨教，建议涂炭，露身中坛，束骸自缚，散发泥额，悬头衔发於栏格之下，依灵宝下元大谢修斋立直，烧香然灯，昭耀诸天，三日三夜各六时行道，忏谢某家亿曾万祖父母伯叔兄弟先亡后死无鞅数劫亿宗以来逮及某身所行罪负，存亡咎衅，披露丹赤，至心稽颡，愿上请天仙兵马九亿万骑、地仙兵马九亿万骑、飞仙兵马九亿万骑、神仙兵马九亿万骑、星宿兵马九亿万骑、九宫兵马九亿万骑、五岳兵马各九亿万骑、三河四海兵马各九亿万骑、三十二天监斋直事三十二人、侍香金童三十二人、散华玉女三十二人、五帝直符各三十二人、传言奏事飞龙骑吏等，一合来下监临斋堂，捻香愿念应口上彻，须行道事竟，有勤谒功仙官，愿功曹官属、功曹使者、飞龙骑吏，分别关奏，以时上达，列启事竟，各还臣等身中，复於宫室，须召又到，一如故事。鸣鼓三通。
　　次第一上香
　　系天师某治祭酒太上灵宝无上三洞法师某岳先生臣某等，上启虚无自然无始天尊、无极大道太上老君、高上玉皇、十方已得道大圣众至真、诸君丈人、三十二天帝、玉虚上帝、玉帝大帝、东华、南极西灵、北真、玄都玉京、金阙、七宝玄台、紫微上宫、灵宝至真、明皇道君、玄中大法师、天师君，臣等宿世缘会，生遭道教，谬蒙师真所见启拔，开道腐骸，参以经法，过太之恩实在罔极，受法之日与三官有誓，要当竭尽躯命，输效筋骨，奉宣大化，质对幽冥，辅助师老，救济一切。谨有於此读辞。臣等谨相携率，为某承天师旨教，建议涂炭，束缚骸骨，衔发泥额，五心涂地於栏格之下，依灵宝下元大谢清斋烧香，昼夜六时行道，为某首谢亿曾万祖父母伯叔兄弟无鞅数劫亿宗以来逮及某身家门大小前身今生积行所犯，天所不原、地所不赦、人所不哀、鬼所不放亿罪兆过，触犯三元百八十条律、三官九府百二十曹、阴阳水火左右中宫考吏之罪，今故烧香，愿以是功德为某家亿曾万祖父母先亡后死亡父母等免脱忧苦，上升天堂，分福南宫，归身归神归命大道。臣等首体投地，归命太上三尊，愿以是功德归流某亿曾万祖父母先亡后死，乞免离十苦八难，上登天堂，衣食自然，常居无为。今故烧香，自归师尊大圣众至真之德，得道之后升入无为，与道合真。
　　次第二上香祝曰：
　　臣等谨重烧香，愿以是功德为帝王国主、君臣吏民，臣等受道法师、父母尊亲、同学门人、诸隐居山林学真道士及诸贤者，愿各得其道，归身归神归命大道。臣等首体投地，归命太上三尊，愿以是功德归流帝王国主、君臣吏民、臣等受道法师、父母尊亲、同学诸道士贤者，愿免离十苦八难，各保福祚，终入无为。今故烧香，自归师尊大圣众至真之德，得道之后升入无形，与道合真。
　　次第三上香
　　祝曰：臣等谨重烧香，愿以是功德归流某身及家门宗室、九亲姻族、国中吏民、诸官祭酒、天下人民及蝖飞蠕动蚑行喘息一切众生，归身归神归命大道。臣等首体投地，归命太上三尊，愿以是功德归流某家，使灾消祸散，福庆来生，宅舍宁吉，门户兴隆。令某身得仙度升，入无为与四大合德，家门大小、天下民人、蝖飞蠕动一切众生，并得兔离十苦八难、五毒水火、贼疫鬼害众吃，各保福禄，安居无为。今故烧香，自归师尊大圣众至真之德，得道之后升入无形，与道合真。
　　次礼十方忏文
　　东方　南方　西方　北方　东北方　东南方　西南方　西北方　上方下方。
　　谨有男官祭酒某甲家操墨辞，称比年以来为居不利，所向乖意，疾病相逮，惧恐存亡，殃咎事结，玄司厄运，交会不蒙，免度臣等谨依灵宝下元涂炭谢法，露身中坛，稽颡乞哀，特乞大慈开宥之恩，原赦某身及亿曾万祖父母伯叔兄弟家门大小前生以来逮至今日所行所犯、不敬大圣尊神、日月星宿、四时五行、师父尊长、五岳四渎、三河四海诸真、神仙玉女、三界地祇、三官九署一切神明，无亿丑恶、无量大罪、欺师罔道、秽藉天经、贪利入身、私相教授、五帝无盟、谋图反逆、执行不忠、不慈不孝一不爱不仁、上逆君父、下杀众生、掠夺人物、淫犯他妻、嫉妬胜己、争竞功名、口是心非、攻击贤人、饮酒食肉、浊注五神、骂詈咒诅、自作无端，八斋吉日喜怒无常、轻孤暴寡、弃薄老人、凌践贫穷、逐宠豪强，诸如此罪，不可称计。乞令烧香悔谢，并蒙释散，赐与更始。某身及亿曾万祖幽涂死魂开诸光明，咸蒙解脱，转入信根，去离五道，开度因缘，死者长乐，生世蒙恩，其业考释散，谪罚除灭，乞削罪录右宫黑籍，度名左府青录之中，道气覆盖，神明佑护，转祸为福，反凶成吉，禳灾却害，诛灭鬼贼，真气降流，温润骨节，调和五藏，宣理百脉，使所苦除差，众治获力，增光附润，安定精神，生活保全，永荷道恩。
　　次礼四方忏文
　　西方 北方 东方 南方
　　谨为男官祭酒某甲家建斋行道，请福消灾，忏悔存亡罪结，一切和释，道气覆盖，幽显开济，人口安休，尊卑万福，门户清茂，福祚所归，常居吉庆，善缘悉会，不堕三恶，所愿者合。
　　次存思命魔步虚三首礼经如法。
　　次昼则向西，夜则向北，各散发泥头，众官复立，各称位号。
　　系天师某治祭酒太上灵宝无上三洞弟子奉行灵宝法事，某岳先生臣某甲上启上下中央四面八方太上无为大道诸君文人、至大至尊无上无顶无极无穷普照普察无量洞明最上至真、无鞅数重道气无始元先寥廓无端混沌无形虚无自然太上无根冥寂玄通大智慧源正一盟威太上无为大道道中之道神明君、无上无初万亿数无鞅数众道德诸君丈人、太上道德君、道德丈人、无上万元君、万无丈人、无上万福君、万福丈人、无上万气君、万气丈人、溟涬天神诸君丈人、玄无老君、太清玄无无上三天无极大道无上丈人、太上三气君、三气丈人、太上老君、太上丈人、太玄上一君、太玄丈人、中黄正一君，中黄丈人、太元君、太元丈人、太始君、太始丈人、太初君、太初丈人、太素君、太素丈人、太虚君、太虚丈人、太真君、太真丈人、太一君、太一丈人、太仪君、太仪丈人、太平君、太平丈人、太渊君、太渊丈人、天帝君、天帝丈人、九老仙都君、九天仙都丈人、玉历君、玉历丈人、九气君、九气丈人等百千万亿亿万亿无鞅数万重道气君、道气丈人、千二百官君、千二百官丈人、太清玉陛下太上玉真君、玉真丈人、五仙君、五仙丈人、九灵君、九灵丈人、太清十二真君、十二真丈人、二十四神人君、二十四神丈人、太清三十六真君、太清三十六真丈人、五气君、五气丈人、阴阳生气君、阴阳生气丈人、五气符契诸君丈人、慈父圣母上上太一君、上上太一丈人、皇天太上帝无极太上元君、太上元君丈人、太一君、太一丈人、神宝君、神宝丈人、真宝君、真宝丈人、天宝君、天宝丈人、灵宝君、灵宝丈人、元神君、元神丈人、元真君、元真丈人、元灵君、元灵丈人、太上高皇帝王神气都官考行状六质六直六忠六朴六端六殷等二十四官三十六神、天皇老君、天皇老丈人、南极老君、南极丈人、黄神老君、黄神丈人、黄老君、黄老丈人、太和君、太和丈人、太上皇真道君诸君丈人、天师女师、嗣师女师、系师女师三师君门下典者、诸官 
　　君将吏、监察五气君、万道父母、万气父母、万德父母、天地父母、神仙所出、仙圣所聚、东王父、西王母、日君、月夫人、众仙天官大神等，臣等宿世缘会，得遭道化，谬蒙师真所见启拔，开导腐骸，参以经法，过太之恩实在罔极，受法之日与三官有誓，要当竭尽躯命，输效筋骨，奉宣大化，质对幽冥。辅助师老，救济一切。谨有於此读词。按如某辞，言款事切，实可哀愍，臣等既叨忝大乘，职在扶救，不胜所见，谨相携率，为某承天师旨教建议涂炭，束缚骸骨，衔发泥额，五心涂地於栏格之下，依灵宝下元大谢清斋烧香，昼夜六时行道，为某首谢亿曾万祖父母伯叔兄弟无鞅数劫亿宗以来逮及某身家门大小前身今生积行所犯，天所不原、地所不赦、人所不哀、鬼所不放亿罪兆过、触犯三元百八十条律，三官九府百二十曹阴阳水火左右中宫考吏之罪，解释厄运，过度灾难，披心露肝，不敢虚余。恩惟太上众尊至真高神，特垂哀省，开大慈之泽，回罔极之恩，救除某
　　上世亿曾万祖无鞅数劫亿宗以来逮及某身及见在大小一切众生犯恶为非无鞅数罪愆、考罚负千罪万责，哀原矜赦怨对，和解考讼，复注一切，断绝流殃积逮，并乞消灭，冢墓安稳，祸害不生，乞先亡后死怨魂苦爽咸受福乐，其业考释散，谪罚除灭，乞削罪录右宫黑簿，度名左府青录之中，道气覆盖，神明佑护，转祸为福，反凶成吉，禳灾却害，度脱厄难，彻减短算，着名长历，家门拳属，厄过病愈，咸保万福，瘟疠鬼魔百毒千灾驱迸八表，门户兴盛，万善所归，存亡休泰，仰荷道恩。毕，法师上香，向东立。
　　次说十二念愿毕，复炉。
　　香官使者，左右龙虎君、侍香诸灵官，当令露坛之上自然生金液丹碧芝英，百灵交会在此香火之前，愿皇帝万福，天下蒙恩，十方金童玉女侍卫香烟传奏臣等所言，径御太上无极大道玉帝几前。
　　斋竟高功法师，向东各鸣天鼓二十四通，各称名位。
　　太上灵宝无上洞玄弟子奉行灵宝法师，臣某甲等稽首再拜，上启太上无极大道太上大道君、太上老君、太上丈人、无上玄老十方无极大道道德众圣天尊、至真大帝、天帝天师君、灵宝监斋大法师，臣等素出凡愚，不以秽贱，好道乐仙，谬受法任，得腾景九玄，志竭愚短，自效毛发，谨有同法男女官某甲操辞自列投诚，归命告於，臣等求乞救理，臣等谨相携率登，以今月某日寅时於此，某郡县里中承天师旨教建议，涂炭谢法，露身中坛，行灵宝下元大谢清斋，烧香诵经，思神念真，三日三夜各六时行道讫，某月某日丑时修行事竟，所启上请天仙、地仙、飞仙、真人、神人、日月星宿、九宫五帝、三河四海、五岳四渎、神仙兵马各九亿万骑，监斋直事、侍经侍香、金童玉女、监斋众真、灵宝官属、传言奏事、飞龙骑吏等四方监察真官灵仙，谒还真官，进品上仙，加爵帝秩，随品署真，当如太真之仪。令臣等行道得道，求仙得仙。令臣等分形变化，七十四方三元下降，皆致绿軿，飞行上清，腾景九天，日月同晖，三宝齐轮，惟蒙至真鉴映丹情，臣等学法未备，俯仰之格斋法难精，不合仪式，进止犯科，为四司所纠，五帝所执，千愆万罪，乞蒙矜赦，一反原未悟，不见罪罚。臣等身中五体真官随功上诣，玄都受秩，事竟各还臣等身中，与臣等同升，飞行太空。谨上启闻，伏须告报。臣某等诚惶诚恐，稽首顿首，再拜以闻。
　　无上秘要卷之五十竟
　　无上秘要卷之五十一
　　盟真斋品
　　太上大道君前进作礼，上白天尊，今日侍座，得见诸天童子受诸威光，光明普照诸天福堂及无极世界地狱之中。善恶报应，苦乐不同。善者欢泰，逍遥无穷；恶者涂炭，流曳八难，无复身形，甚可衰伤。凡如此之辈，受恶因缘，亿劫长对，不识命根，不审可有功德，拔赎开度死魂长夜九幽之中，身入光明，更生福门，如蒙慈愍，生死荷恩，亡者欢乐，见世兴隆，富贵昌盛，寿命长久，则云荫八遐，风洒兰林，来生男女得闻法音，唯愿天尊分别解说，授以诀言，令众见明。天尊告太上道君谛听。吾言善思善识，封於中心，晨夜存念，慎勿使忘言，吾今为汝解说妙音，可得依用，拔赎罪魂，开出长夜九幽八难，宿对披散，转入信根，生死欢乐，世世因缘，其法高妙，四万劫一传。世有贤明，誓而告焉，密则降福，泄则福臻，风刀之戒出於盟真违科犯律，勿怨诸天，於是天尊命飞天神人说罪福缘对，拔度上品。当说经时，诸天日月星宿朗曜，普照九地无极世界长夜之府、九幽之中，长徒饿鬼责役死魂，身受光明，普见命根。於是自悟，一时回心，咸使思善，念还福门，五苦解脱，三涂蒙迁，宿对解释，地狱宁闲，是时男女普闻法音，豫以有心，悉得神仙。
　　飞天神人曰：九幽玉匮，拔度死魂，罪对上品。常以正月、三月、五月、七月、九月、十一月，一年六斋月，一日、八日、十四日、十五日、十八日、二十三日、二十四日、二十八日、二十九日、三十日，一月合十日，及八节日、甲子日、庚申日，於家中庭安一长灯，令高九尺，於一灯上然九灯火，每令光明上照九玄诸天福堂，下照九地无极世界长夜之中，依威仪旧法关启，上请天仙、地仙、真人、飞仙、日月星宿、九宫五帝，五岳三河四海兵马各九亿万骑，三十二人散华、玉女三十二人，五帝直符等各三十二人，传言奏事、飞龙骑吏等一合来下，监临斋堂，捻香愿念应口上彻，行道事竟，皆启还天宫，昼则烧香，夜则然灯，使香烟不绝，悉露经中庭於九灯之下，绕灯行道，上香愿念毕，便东向九拜言曰：今某甲归命东方无极灵宝天尊、已得道大圣众至真、诸君丈人、九炁天君、东乡诸灵官，今故立斋，烧香然灯，愿以是功德照曜诸天，普为帝王国主、君臣吏民、受道法师、父母尊亲、同学门人、隐居山林学真道士、诸贤者及蝖飞蠕动蚑行喘息一切众生，并得兔度十苦八难，长居无为，普受自然，某家亿曾万祖囚徒死魂开诸光明，咸得解脱，转入信根，去离五道，开度因缘，死者长乐，生世蒙恩，天下太平，道德兴隆。今故烧香，自归师尊大圣众至真之德，得道之后升入无形，与道合真。毕，脱巾叩头，搏颊八十一过止。
　　次南向三拜，言今某甲归命南方无极灵宝天尊、已得道大圣众至真、诸君丈人、三气天君、南乡诸灵官，愿念如上法。毕，脱中叩搏颊，各二十七过止。
　　次西向七拜，言今某甲归命西方无极灵宝天尊、已得道大圣众至真、诸君丈人、七炁天君、西乡诸灵官，愿念如上法。毕，叩头搏颊各六十三过止。
　　次北向五拜，言今某甲归命北方无极灵宝天尊、已得道大圣众至真、诸君丈人、五炁天君、北乡诸灵官，愿念如上法。毕，叩头搏颊各四十五过止。
　　次东北一拜，言今某甲归命东北无极灵宝天尊、已得道大圣众至真、诸君丈人、梵炁天君、东北乡诸灵官，愿念如上东方法。毕，叩头搏颊各九过止。
　　次东南。
　　次西南。
　　次西北。
　　四隅俱一拜，叩头搏颊并各九过，归命悉如东北之法。四隅毕。
　　次向西北上方三十二拜，言今某甲归命上方三十二天无极灵宝天尊、已得道大圣众至真、诸君丈人、三十二天帝君、玉京玄都紫微上宫诸真人、玉女神仙诸灵官，愿念悉如东方之法。毕，叩头搏颊各二百八十八过。
　　次向东南下方十二拜，言今某甲归命下方无极灵宝天尊、已得道大圣众至真、诸君丈人、九土高皇、四司五帝、十二仙卿、五岳四读九宫真人、神仙玉女、无极世界九地诸灵官，今故立斋，烧香然灯，愿以是功德照耀地下无极世界长夜之府九幽之中，普为帝王国主、君臣吏民、受道法师、父母尊亲、同学门人、隐居山林学真道士诸贤者及臣家亿曾万祖长夜死魂，先身所行犯天禁地忌，罪恶缠绵，死受宿对，往反涂炭，因缘不绝，流曳五苦，长夜无脱，乞今烧香然灯，忏谢以自拔赎，光明普照长夜之府九幽地狱，解出幽魂，罪根散释，三官九署不见拘闭，开度升迁，得入福堂，去离恶道，恒居善门侯王之家，生世欢乐，普天安宁，今故烧香，自归师尊大圣众至真之德，得道之后升入无形，与道合真。毕，叩头搏颊各一百二十过止。
　　右出《洞玄明真九幽玉匮罪福缘对拔度上品经》
　　无上秘要卷之五十一竟
　　无上秘要卷之五十二
　　三元斋品
　　坛图
　　以红泥为坛，三层，上顿青几案五只，每只上各放香炉一座。
　　天尊言：常以正月十五日、七月十五日、十月十五日平旦、正中、夜半三时沐浴身形，五香自洗。临沐浴时#1，向西南以金杓回香汤，东南左转三十二过，闭眼思日光在左目上，月光在右目上，五星缠络头上，五色之云雨绕一身，青龙、白虎、朱雀、玄武、狮子、白鹤罗列左右，仙童执巾，玉女散华，飞仙乘骑，侍卫身形，便叩齿三十二通。咒曰：
　　天澄气清，五色高明。日月吐辉，灌我身形，神津内盥，香汤练精。光景洞耀，焕映上清。气不受尘，五脏纳灵。罪灭三涂，祸消九冥。恶根断绝，福庆自生。今日大愿，一切告盟。身受开度，升入帝庭。毕，仰咽二十二过止，便洗沐五神也。沐浴毕，冠带衣服，又叩齿十二通。咒曰：
　　五浊已清#2，八景已明。今日受练，罪灭福生。长与五帝，齐真上灵。便出而入室，依法行道也。入室东向烧香，叩齿三十二通。咒曰：
　　无上三天玄元始三炁太上老君#3，召出臣身中三五功曹、左右官使者、左右龙虎君#4、捧香驿龙骑吏、侍香金童#5、传言玉女、五帝直符各三十二人出。出者严装#6，关启此间里域土地真官正神，臣今正尔烧香行道，陈乞所愿。愿得十方正真之炁入臣等身中#7，令臣所启速达上闻无极天尊太上大道至真玉帝几前#8。
　　无上洞玄灵宝弟子某岳先生臣某甲#9，宿世缘会，得生道化，蒙三洞法师先生某甲所见启拔，开度腐骸，参以经法，过泰之恩#10，实在罔极，而臣生长流俗，五神诤竞，尘深罪秽，永不自觉，与罪同长，山海弥积，前生至今，不知缘来凡以几劫，逮及今日，罪结天地，在何簿目，为三官执举，拘逮地役。虽自修厉，而无感彻#11，真灵不降，众魔所伐，致思念不专，五神飞越，常恐一旦归命幽壑，弥沦万劫，终天无拔，谨以三元大庆吉日清斋烧香，首谢前身及得今日积行所犯，天所不原，地所不赦，神所不哀，鬼所不放，亿罪兆过，触犯三元百八十条，三官九府百二十曹，阴阳水火左右中宫考吏之罪，今故烧香，归身，归神，归命无极天尊、太上道君、三十二天上帝、十方大圣众至真、诸君丈人，飞天神王、天仙、飞仙、神仙、地仙、五岳诸真人、玉女、诸天日月星宿、璇玑玉衡，及地上十方无极诸灵官、三界五帝、三官九府百二十曹、三河四海、九江八极众神灵，司诸官乞丐
　　大恩一切，原除宿身今生所犯之罪，以今烧香功德，拔度罪根，愿削除地简，绝灭右府黑簿罪录，度上南宫左府长生青录之中，神仙度世，永享无穷。得道之后，升入无形，与真合同#12。
　　第一，东向九拜，长跪言：臣某甲今归命东方无极太上灵宝天尊，已得道大圣众至真尊神#13，太清玄元上三天无极大道无上玄老太上老君、太上丈人、皇上老君、皇上丈人、青灵上真、诸天帝君、诸天帝丈人、太帝君、太帝丈人、九老仙都君、九炁丈人等百千万重道炁，千二百官君、太清玉陛下东极老人、青华大神、上相司马青童、金阙后圣帝君、真阳始青神人#14、灵宝九仙君等青和玉女、主仙玉郎#15、东方无极世界一切神灵，乞丐直垂大慈开宥之恩，原赦臣身前生缘来逮及今日受生所
　　犯：上不敬诸天大圣尊神、东方无东极世界一切神灵、日月星宿四时五行风雨雷电云雾时节，下不敬师父尊长、五岳四渎、三河四海、九江八极、诸真人、神仙玉女、东乡诸灵官、三界地祇、三官九署一切神明，欺师罔道，秽藉天经#16，窃盗圣文，改易灵音，宣传正法#17，贪利入身，私相化授，五帝无盟，谋图反逆，执行不忠，不慈不孝，不爱不仁，上逆君父，下杀众生，掠夺人物，淫犯他妻，骨肉相加，门族交通、嫉妬胜己，争竞功名，口是心非，攻击贤人，饮酒食肉，浊注五神，骂詈咒诅，自作无端，八斋吉日，喜怒无常，轻孤藉寡，弃薄老人，凌践贫穷，逐宠豪强，诸如此罪，不可胜记，积世结固，缠绵不解，乞今烧香，归命东方乞丐大慈直垂哀，原赦除臣身前生亿劫以来乃至今身所犯坐如上之罪#18，乞赐更始，於今自改，伏从禁戒，不敢有犯，乞削地简、三官罪录、右宫黑簿、恶对重根，度品左府青录之中#19，今日大庆，万愿开陈，谨自首谢，归命天尊，乞神乞仙，与真合同，门户兴泰，善缘来生，世世罔极，长享自然。毕，便解巾叩头，自搏各九十过。#20
　　谢东方毕，次起左行，向东南一拜，长跪言：臣甲今归命东南无极太上灵宝天尊#21、已得道大圣众至真尊神、南上老君、丹灵老子、南极上元长生真人、度世司马司命司录、好生韩君、起死更生，炼骨还神，大圣神王，万福君、万神丈人、太和玉女、东南无极世界一切神灵乞丐，谢如东方法。毕，叩头自搏各一十二过。
　　谢东南毕，次起左行，向南方三拜，长跪言：臣甲今归命南方无极太上灵宝天尊、已得道大圣众至真尊神、无极大道南方赤帝丹灵老子#22、太和玉女、长生司马好生君、司命、司录、南极度世君、飞天真人、开度受生神仙、玉历注生神仙、度世君、万福万度万生万气君#23、南方无极世界一切神灵，谢如上法。毕，叩头自搏各三十过。
　　谢南方毕，次起左行，向西南方一拜，长跪言：臣甲今归命西南无极太上灵宝天尊，已得道大圣众至真尊神、天皇老人、南极元真君、洞阳大灵神、生气飞真神王#24、神仙玉女、西南无极世界一切神灵，乞丐，谢如上法。毕，叩头自搏各一十二过。
　　谢西南毕，次起左行，向西方七拜，长跪言：臣甲今归命西方无极大上灵宝天尊，已得道大圣众至真尊神、无极大道西华太妙至极上帝、金堂玉仙真母、金阙后圣上相帝君、玄古天师万圣道主、四极真人、神仙玉女、西方无极世界一切神灵乞丐，谢如上法。毕，叩头自搏各七十过。
　　谢西方毕，次左行，向西北方二拜#25，长跪言：臣甲今归命西北无极太上灵宝天尊，已得道大圣众至真尊神、无极大道上帝、真皇老人、飞天神王、度仙上圣、监灵真人、神仙玉女、西北方无极世界一切神灵#26，乞丐谢如上法。毕，叩头自搏各一十二过。
　　谢西北毕，次左行，向北方五拜，长跪言：臣甲今归命北方无极太上灵宝天尊，已得道大圣众至真尊神、无极大道太上老君、太上丈人、高上玉晨、北极真公、万圣道主、妙行真人、太阴司命、典死录度算司马、总司杀、神皇太真、神仙玉女、北方无极世界一．切神灵，乞丐谢如上法。毕，叩头自搏各五十过。
　　谢北方毕，次左行，向东北一拜，长跪言：臣甲今归命东北无极太上灵宝天尊，已得道大圣众至真尊神、无极大道飞天神王、神霄魔王、制灵监真都统神人、万生神皇、上玄老君、真人玉女、东北无极世界一切神灵，乞丐谢如上法。毕，叩头自搏各一十二过。
　　谢东北毕#27，次左行，向西北上方一拜，长跪言：臣甲今归命上方无极太上灵宝天尊，已得道大圣众至真尊神、太清玄无上三天无极大道无上玄老、太上老君、太上丈人、皇上老君、皇上丈人、青灵上真、诸天帝君、诸天帝丈人、九老仙都君、九气丈人等百千万亿亿万数无鞅数万重道气君、道气丈人、千二百官君、千二百官丈人、太清玉陛下太上玉真君、玉真丈人、五仙君、五仙丈人、九灵君、九灵丈人、太清十二真君、十二真君丈人、二十四神人君、二十四神丈人、太清三十六真君、三十六真丈人、五气君、五气丈人、阴肠生气君、生气丈人、上上太一君、太一丈人、皇天太上帝、元极太上无君、太上无君丈人、太一君、太一丈人、神宝君、神宝丈人、真宝君、真宝丈人、天宝君、天宝丈人、灵宝君、灵宝丈人、元神君、元神丈人、元真君、元真丈人、元灵君、元灵丈人、天皇老君、皇老丈人、南极君、南极丈人、黄神老君、黄神丈人、黄老君、黄老丈人、太和君、太和丈人、太上皇真道君、诸君丈人、上古天师君、天师丈人、三师君、三师丈人、万道父母、万德父母、天地父母、神仙所出神仙所聚东王父、西王母、日君、月夫人、五星君、五星皇妃、璇玑玉衡九星真君、众仙真人、圣父圣母、神仙玉女、上方弥罗无极世界一切神灵，乞丐谢如上法。毕，叩头自搏各三百二十过。
　　谢上方毕，次左行，向东南下方一拜，长跪言：臣甲今归命下方无极太上灵宝天尊，已得道大圣众至真尊神，九土高皇、四司五帝、十二仙官、九宫真人、神仙玉女、下方无极世界一切神灵，乞丐谢如上法。毕，叩头自搏各一百二十过。
　　谢下方毕#28，次左行，向东北日宫三拜，长跪言：臣甲今归命日君夫人、日中黄华洞明太光童子#29、散晖玉女、日中诸神仙，乞丐原臣受生所行罪负，上触天光，生死殃对，并蒙赦除，身得光明，与日同景，长享无极，受福自然。毕，叩头自搏各三十过。
　　谢日宫毕#30，次起左行，向西南月宫七拜，长跪言：臣甲今归命月君夫人，石景水母、圆光玉女、散晖童子、月中诸神仙，乞丐原臣受生所行罪负，与月同景，长享无极，受福自然。毕，叩头自搏各七十过。
　　谢月宫毕，次左行，向北九拜，长跪言：臣甲今归命诸天星宿、璇玑玉衡七星、北斗九皇、三台五星夫人、二十八宿、周天三百六十五度星、中大神星、中真皇夫人灵妃、神仙玉女，乞丐原臣受生所行罪负，上触天光，生死殃对，并蒙原除，身得光明，与星宿同景，长享无极，受福自然。毕，叩头自搏各三百六十五过。
　　谢星宫毕；次左行，向东岳再拜，长跪言：臣甲今归命东岳泰山青帝大神#32、飞仙真人、神仙诸灵官、名山大泽一切神灵，乞丐原臣受生以来所行罪负，上触东岳名山大神元恶之罪，并蒙赦宥，削除罪简，名上仙箓#33，得与大神交友自然。毕，叩头自搏各二十过。
　　次向南方再拜，长跪言：臣甲今归命南岳衡山赤帝大神#34、飞仙真人、神仙诸灵官、名山大泽一切神灵，乞丐如东岳法。
　　次向西南再拜，长跪言：臣甲今归命中岳嵩山黄帝大神、飞仙真人、神仙诸灵官、名山大泽一切神灵、乞丐如东岳法。
　　次向西方再拜，长跪言：臣甲今归命西岳华山白帝大神、飞仙真人、神仙诸灵官、名山大泽一切神灵，乞丐如东岳法。
　　次向北方再拜，长跪言#35：臣甲今归命北岳恒山黑帝大神、飞仙真人、神仙诸灵官、名山大泽一切神灵，乞丐如东岳法。
　　谢五岳并如东岳法，但言至东岳便改其方岳名耳，叩头自搏并各二十过。
　　谢五岳毕#36，次左行，向北方十二拜谢水官，言：臣甲今归命扶桑大帝旸谷神王、洞源洞渊清泠大神、三河四海九江水帝、十二河源河伯河侯#37、河中二千石、清河夫人、水府神仙一切诸灵官，乞丐原臣前生以来至于今日所行罪负无数愆目、触犯水官无恶之罪，乞见原赦，今日烧香首谢，归命水府大神#38，乞得生活，免诸罪根，削水简对，上名生录神仙簿中，长享无极，与道合真。叩头自搏各二百八十过。
　　谢水府毕#39，次向北方三拜，谢三宝神经，长跪言：臣甲今归命太上无极大道至真、无上三十六部尊经、三宝灵文、神仙图箓符章、自然天书、金书玉字、侍经玉童玉女、三部威神，乞丐谢如上东方法。毕，叩头自搏各三百六十过。
　　谢毕左行，还西向东三上香，祝曰：
　　香官使者、左右龙虎君#40、捧香、驿龙骑吏，当令臣静室斋堂生自然金液、丹精芝英，百灵交会在此香火前，令臣得道，遂获神仙，举家万福，天下受恩，十方玉童玉女、侍卫香烟、传臣所启，径御无枫太上大道御前#41。
　　天尊言：其三元品诫谢罪上法，三元宫中隐存，形神精思罪根，修仙上道学士一岁三过行之。行之当令心丹意尽，神形同苦，无有怠倦，感彻诸天，三元削罪於黑簿，北帝落死而上生，三官保举於学功，太玄记录於上仙。
　　无上秘要卷之五十二竟
　　#1临沐浴时：此起至『沐浴毕』共一百八十字敦煌写本无。
　　#2清：敦煌写本作『消』。
　　#3玄元始三炁：敦煌写本作『玄元始炁』。
　　#4君：敦煌写本无。
　　#5金：敦煌写本作『玉』。
　　#6装：敦煌写本作『庄』。
　　#7等：敦煌写本无。
　　#8臣、玉、几：敦煌写本无。
　　#9某甲：敦煌写本作『王甲』。下同。
　　#10泰：敦煌写本作『太』。
　　#11而：敦煌写本无。
　　#12与真合同：敦煌写本此下另行有『谢十方』三字。
　　#13真：敦煌写本无。
　　#14真：敦煌写本作『青』。
　　#15玉：敦煌写本作『四』。
　　#16藉：敦煌写本作『籍』。
　　#17正：敦煌写本作『至』。
　　#18前生：敦煌写本作『前人』。
　　#19品：敦煌写本作『名』。
　　#20过：此下敦煌写本有『止』字。
　　#21臣：敦煌写本无。
　　#22南方：敦煌写本作『南上』。
　　#23气．二敦煌写本作『元』。
　　#24生气飞其神王：敦煌写本作『生炁飞神王』。
　　#25方：敦煌写本无。
　　#26西：敦煌写本无。
　　#27谢东北毕：此起至『叩头自搏各一百二十过』凡五百二十八字，敦煌写本大异，另作：『谢东北毕，次左行，向地户十方一十二拜，长跪言：甲今归命下方无极太上灵宝天尊、已得大圣众至真尊神、无极大道下元玄黄洞渊洞皇、九土四司五帝、十二仙君、大灵黄母、四司真人、九宫神仙玉女、无极世界一切神灵，乞丐谢如上夫毕，叩头自博各一百廿过止。
　　谢下方毕，次左行，向天门上主卅二拜，长跪言：甲今归命上方无极太上灵宝天尊、已得道大圣众至真尊神、无极大道上下中央四面八方卅二天上帝、太上无为大道诸君丈人、最大至尊无上无巅无极无穷普照普察无量洞明最上正真、无鞅数众道炁、无始无先寥廓无端混沌无形虚无自然上无根冥寂玄通大智慧原正一明威太上无为大道道中之道神明君、无上无初万亿数万亿数无鞅数道德诸君丈人、太上道德君、道德丈人、无上万生君、万生丈人、无上万劫君、万炁丈人、无上万元君、万无丈人、无上万福君、无上万福太人、鸿滓天神诸君太人、新出老鬼太清玄元上三天无极大道无上丈人、太上三炁君、太老上君、太上丈人、太清君、太清丈人、太玄上一君、太玄丈人、中黄正一君、中黄丈人、太元君、太元丈人、太始君、太始丈人、太初君、太初丈人、太素君、太素丈人、太虚君、太卢丈人、太一君、太一丈人、太仪君、太仪丈人、太平君、太平丈人、太淛君、太淛丈人、天帝君、天帝丈人、九老仙都君、九老仙都丈人、玉历君、玉历丈人、九炁君、九炁丈人等百千万亿亿数无鞅数万重道炁丈人、千二百官君、千二百官丈人、太清玉陛下太上玉真君、玉真丈人、五仙君、五仙丈人、九灵君、九灵丈人、太清十二真君、十二真君丈人、廿四神人君、廿四神人丈人、太清卅六真君、卅六真丈人、五炁君、五炁丈人、阴阳生炁君、生炁丈人、上上太一君、太一丈人、皇天太上帝无极太上元君、太上元君丈人、太一君、太一丈人、神宝君二、神宝丈人、真宝君、真宝丈人、天宝君、天宝丈人、灵宝君、灵宝丈人、元神君、元神丈人、元真君、元真丈人、元灵君、元灵丈人、天皇老君、皇老丈人、南极君、南极丈人、黄神老君、黄神丈人、黄老君、黄老丈人、太和君、太和丈人、太上皇真道君、诸君丈人、上古天师君、天师丈人、三师君、三师丈人、万道父母、万德父母、天地父母、神仙所出、神仙所聚、东王公、西王母、日君、月夫人、五星、五星皇妃、璇玑玉衡九星真君、众仙真人、圣父圣母、神仙玉女、上方弥罗比天无极世界一切神灵、乞丐谢如上法毕，叩头自搏各三百廿过止。
　　#28下方：敦煌写本作『上方』。
　　#29黄：敦煌写本作『皇』。
　　#30日宫：敦煌写本作『中宫』。
　　#31谢星宫毕：此上敦煌写本另行有『谢五岳』三字。
　　#32泰山：敦煌写本作『太山』。
　　#33镰：敦煌写本作『录』。
　　#34衡山：教煌写本作『霍山』。
　　#35长跪：敦煌写本无。
　　#36谢五岳毕：此上敦煌等本另行有『谢水宫』三字。
　　#37河源：敦煌写本作『淮济』。
　　#38归命水府大神：敦煌写本作『大神归命身』。
　　#39水府：敦煌等本作『水宫』。
　　#40君：敦煌写本无。
　　#41径：敦煌写本作『径』。御：敦煌写本无。
　　无上秘要卷之五十三
　　金箓斋品
　　太上道君稽首上白天尊，今闻飞天神人说罪福缘对拔度上品，陈请礼谢，解释宿根，来生男女当受其恩，普得开悟，身入光明，为尽如是，复有余方，不审天有重灾，国祚不安，星宿越错，四气失常，兵寇疾厄，帝王不宁，毒疠流布，天人死伤，当作何法，以禳其灾，拔度厄难，解诸不祥，愿垂教旨，可得修行，和天安地，佐国之功，如见训勑，则恩布十方，国祚安镇，帝王兴隆，天人欢泰，福庆无穷，来世一切普闻法音，於是天尊告飞天神人曰：所说罪福绿对拔度上品，救度国土灾疾危厄未尽者，便可尽为太上道君一一说之，使未见者见，未闻者闻，普救一切，令众见明。於是说之，善受诀言。
　　飞天神人曰：长夜之府九幽玉匮明真科法，帝主国土灾疾兵寇危急厄难，当丹书灵宝真文五篇於中庭，五案置五方，一案请一篇真文。以金五两，一两作一龙，五两合作五龙，以镇五篇真文上。
　　又以五色纹缯之信以镇五帝，有灾之身随年赍紫纹之缯，拔度身命，安国镇祚，禳解天灾，明星列宿。
　　春则然九灯，亦可九十灯，亦可九百灯。
　　夏则然三灯，亦可三十灯，亦可三百灯。
　　秋则然七灯，亦可七十灯，亦可七百灯。
　　冬则然五灯，亦可五十灯，亦可五百灯。
　　四季之月则然十二灯，亦可百二十灯，亦可千二百灯。
　　又安一长灯，长九尺於上。安九灯火置中央，以照九幽长夜之府。明达大法师於中央披头散发，依诀涂炭，六时请谢，中央行事。若清信男女，佐国祈请，当於门外散发涂炭陈请。
　　春则九日九夜，
　　夏则三日三夜，
　　秋则七日七夜，
　　冬则五日五夜，
　　四季月则十二日十二夜。
　　罗列光明，照曜诸天无极世界长夜之中，则九幽开明，光入无穷，三景朗照，天地安宁，星宿复位，四时和平，万灾咸消，兵疫不行，天人欢泰，图祚兴隆。行道日竟，当烧真文，散之青烟。飞天神人曰：法师从地户入，绕香灯三过，还东向立，叩齿三十二通。讫，诵发炉祝，都讲唱各称名位。
　　三洞大法师小兆真人臣某甲上启：
　　虚无自然无始天尊、无极大道太上道君、高上玉皇、已得道大圣众至真、诸君丈人、三十二天帝、玉虚上帝、玉帝大帝、东华、南极、西灵、北真、玄都玉京、金阙七宝、玄台紫微上宫、灵宝至真明皇道君，臣宿命因缘，生落法门，玄真启拔，得入信根，先师盟授三宝神经法，应度人九万九千，位登上真，臣祖世以来逮及今身，生值经教，常居福中，功德微少，未能自仙，志竭' 躯命佐国之功，今国土失和，兵病并兴，阴阳否激，星宿错行，危灾重厄，及云某事。诚由帝主受天禅祚，总监兆民，不能施惠，广润十方，使天人丰沃，兴国太平，而恩无歌咏，路有怨声，致三景昏错，天灾流行。帝主忧惕兆民无宁，今谨依大法，披露真文，烧香然灯，照曜诸天，信誓自效，行道谢殃，上请天仙兵马九亿万骑、地仙兵马九亿万骑、真人兵马九亿万骑、飞仙兵马九亿万骑、神仙兵马九亿万骑、日月兵马九物亿万骑、星宿兵马九亿万骑、九宫兵马九亿万骑、五帝兵马各九亿万骑、五岳兵马各九亿万骑、三河四海兵马各九亿万骑、三十二天监斋直事三十二人、侍香金童三十二人、散花玉女三十二人、五帝直符各三十二人，传言奏事飞龙骑吏等一合来下，监临斋堂，捻香愿念，应口上彻，须行道事竟，有功勤者鸟谒言仙官。便起东向，三上香，祝曰： 
　　三洞大法师，小兆真人臣某甲今故立直烧香，愿以是功德为帝王国主、君臣吏民、普天七世父母，去离忧苦，上升天堂，今故烧香，归身、归神、归命太上三尊，愿以是功德归流普天七世父母，乞免离十苦八难，上升天堂，衣食自然，长居无为。今故烧香，自归师尊大圣众至真之德，得道之后，升入无形，与道合真。
　　次又三捻香，祝曰：
　　臣今故烧香，愿以是功德为帝王国主、君臣吏民、受道法师、父母尊亲、同学门人、隐居山林学真诸道士贤者，愿各得其道，归身归神归命大道。臣等首体投地，归命太上三尊，愿以是功德归流帝王国主、君臣吏民、受道法师、父母等亲、同学门人、隐居山林学真诸道士贤者，愿各得其道，安居无为，长享福祚。今故烧香自归师尊大圣众至真之德，得道之后升入无形，与道合真。
　　次又三捻香，祝曰：
　　臣今立直烧香，愿以是功德令臣速得仙道，及九姻亲族、国中同法学士、天下人民及蝖飞蠕动蛟行喘息一切众生，已生未生，并乞成就，归身归神归命大道，臣等首体投地，归命太上三尊，愿以是功德归流臣身，令得仙度，终入无为，与四大合德，天下人民一切众生并得免离十苦八难、五毒水火、疾疫鬼害、灾厄之中，国土安宁，天下兴隆。今故烧香，自归师尊大圣众至真之德，得道之后升入无形，与道合真。
　　三上香愿念毕，东向九拜，言曰：
　　天地否激，阴阳相刑，四节失和，祆灾流生，星宿错综，以告不祥，国土不静，兵病并行，帝王忧惕，兆民无宁，谨依大法，披露真文，归命东方无极天尊、已得道大圣众至真、诸君丈人、九气天君、东乡诸灵官，今故立斋，披心露形，叩头自克，为国谢殃，烧香然灯，照曜诸天，下映无极长夜之中九幽之府，开诸光明。以是功德为帝王国主、君臣吏民、解灾却患，三景复位，五行顺常，兵止病愈，国祚兴隆，兆民欢泰，人神安宁。今故披心归命师尊大圣众至真之德，得道之后升入无形，与道合真。毕，便解巾叩头，自搏各八十一过。
　　次南向三拜，愿如上法。今归命南方无极天尊，已得道大圣众至真、诸君丈人、三气天君、南乡诸灵官。愿毕，叩头自搏各二十七过。
　　次西向七拜，愿如上法。今归命西方无极天尊、已得道大圣众至真、诸君丈人、七气天君、西乡诸灵官。愿毕，叩头自搏各六十三过。
　　次北向五拜，愿如上法。今归命北方无极天尊，已得道大圣众至真、诸君丈人、五气天君、北乡诸灵官。愿毕，叩头自搏各四十五过。
　　次东北向一拜，愿如上法。今归命东北方无极天尊、已得道大圣众至真、诸君丈人，梵炁天君、东北乡诸灵官。愿毕，叩头自搏各九过。
　　次东南向，
　　次西南向，
　　次西北向，
　　四隅俱一拜，叩头搏颊并各九过，祝如东北之法。
　　次向西北上方三十二拜，愿如上法。今归命上方三十二天无极天尊、已得道大圣众至真、诸君丈人、三十二天帝君、玉京玄都紫微上宫诸真人、玉女神仙诸灵官。愿毕，叩头自搏各二百八十过。
　　次向东南下方十二拜，愿如上法。今归命下方无极灵宝天尊、已得道大圣众至真、诸君丈人、九土高皇四司五帝十二仙官、五岳四渎九宫真人、神仙玉女、无极世界九地诸灵官。愿毕，叩头自搏各一百二十过。
　　十方愿念礼谢都毕，当旋行三雨，绕香灯，口诵步虚洞章。竟，还东向复炉祝。
　　飞天神人曰：凡行道日数多少自适，人所为虽有四时，日数依五行用度。至於三日三夜苦请，丹心亦感彻於诸天，学士自可量节而行事也。
　　右出《洞玄明真科经》
　　无上秘要卷之五十三竟
　　无上秘要卷之五十四
　　黄箓斋品
　　立坛下无黄箓简文灵仙品曰：拔度罪根威仪，当於中庭开坛，四面四隅，上下方合十门，中央纵广今长二丈四尺，四面标纂榜题门位，上下整饬。
　　十门毕，当於十门外开天门、地户、日门、月门四隅，合作四门，纵广令长三丈二尺、名四界都门，安八卦标榜，上下整饬。法师一人於中央行道。
　　题榜
　　当安十门，榜作榜广三寸二分，长二寸四分，各随方色。
　　东方榜题青华元阳之门，以朱书青榜。
　　南方榜题洞阳太光之门，以黄书赤榜。
　　西方榜题通阴金阙之门，以黑书白榜。
　　北方榜题阴生广灵之门，以青书黑榜。
　　东北榜题通灵禁上之门。
　　东南榜题始生元肠之门。
　　西南榜题元黄高晨之门。
　　西北榜题九仙梵行之门，四隅悉以白书黄色榜。
　　上方门榜题大罗飞梵之门，以青书白榜，上安西北隅。
　　下方门榜题九灵皇真之门，以黄书青榜，上安东南隅。
　　十门榜令标长九尺，整顿合天式。
　　十门榜毕，当安都门八卦榜，榜广长令如前十方榜法。
　　东方榜题震宫洞青之炁，以青书黄榜。
　　南方榜题离宫洞阳之炁，以朱书白榜。
　　西方榜题兑宫少阴之炁，以白书青榜。
　　北方榜题坎宫洞阴之炁，以黑书朱榜。
　　东南榜题巽宫梵行之炁。
　　西南榜题坤宫梵阳之炁。
　　西北榜题乾宫梵通之炁。
　　东北榜题艮宫梵元之炁。
　　四隅悉以黄书黑榜，上标长九尺，令如上式。然灯安门榜毕，当十方方安九灯，合九十灯，在都门之外。
　　其太岁行年大小两墓、本命所侠门，然灯随主人所安多少，每令光明彻照竟夕，勿使中灭。
　　香火
　　当门安一香火，十门合十香火，侍香监视，令香烟不绝，以招神炁。
　　镇龙
　　以上金作十金龙，以镇十方，拔度罪魂，十方方安一枚。
　　命缯
　　主人当资本命纹缯随年，国王公主悉用紫纹以法天象，庶民则用随命所属正方之色，以置中央拔度年命。
　　方彩
　　斋十方纹缯之信：
　　东方青纹九十尺，亦可九尺；
　　南方绛纹三十尺，亦可三尺．' ,
　　西方白纹七十尺，亦可七尺；
　　北方黑纹五十尺，亦可五尺；
　　四隅悉用黄纹，每一隅一百二十尺，亦可一十二尺；
　　上方青纹三十二尺；
　　下方黄纹三十二尺；
　　随其方色，以安十方，拔度长夜之魂。
　　天子则用疋数，公王则用丈数，庶人则用尺数，尊卑有降，悉如明科。
　　署职
　　施安都毕，请法师一人中央行道，同法四人，随位尊卑，署一人监斋，一人直事，一人侍香，一人侍灯，於都门随师游行为主人叩头祈请，拔罪更相开度。
　　师从地户入，中央左回，绕香火至西面，向东三上香。
　　次至东南三上香，次至南方三上香，次至西南三上香，次至西方三上香，次至西北三上香，次至北方三上香，次至东北三上香，次还上方三上香，次还下方三上香。
　　十方毕，还西面立向东。
　　弟子亦从地户入，都门左回，随师三上香，十方毕，还都门内，面向东立。
　　祝香
　　师於中央，叩齿二十四通，祝曰香官使者、左右龙虎君、捧香驿龙骑吏、侍香金童，传言玉女、五帝直符各三十六人，出所在土地里域真官，速出严装，臣今正尔烧香行道，愿得太上十方正真之炁，入臣等身中，令臣所启速达径御太上无极大道至真玉皇上帝御前。
　　请仙官
　　上请天仙兵马、地仙兵马、飞仙兵马、真人兵马、神人兵马、日月兵马、星宿兵马、九宫兵马、五帝兵马、三河四海兵马、五岳四渎兵马，各九亿万骑，监斋直事各三十二人、侍香金童、散华玉女、五帝直符各三十二人，传言奏事、飞龙骑吏等一合来下，监临斋堂，为同法某甲家九祖父母拔度死魂，得出长夜，某甲今斋信，效心归命十方无极世界已得道大圣众至真、诸君丈人、十方诸灵官，今故烧香，自归师尊大圣众至真之德，得道之后升入无形，与道合真。
　　三上香
　　师弟子一时左回，三上十方香，东方起周下方。如上法还西面东，师祝曰：
　　第一上香为同法某甲拔度九祖父母九幽玉匮长夜之府死魂恶对、宿身罪根，功德开度，建斋烧香，请谢十方，愿为九祖父母拔出幽苦，上升天堂，今故烧香，归身归神归命大道。臣等首体投地，归命太上三尊，愿以是功德归流九祖父母，乞得兔离十苦八难长夜之身，得见光明，上升天堂，衣食自然，长居无为。今故烧香，自归师尊大圣众至真之德，得道之后升入无形，与道口真。
　　第二上香毕，师弟子一时左回，三上十方香，从束方起周下方。如上法还西向东，祝曰：
　　臣今为同法某甲拔度九祖父母九幽玉匮长夜之府死魂恶对、宿身罪根，功德开度，建斋烧香，请谢十方，愿为某甲九祖父母拔出忧苦，上升天堂，归身归神归命大道。臣等首体投地，归命太上三尊，愿以是功德归流帝王国、君臣吏民、受道法师、父母尊亲、同门人、隐居山林学真诸道士贤者，愿各得其道，安居无为。今故烧香，自归师尊大圣众至真之德，得道之后升入无形，与道合真。
　　第三上香毕，师弟子一时左回，三上十方香，从东方起周下方。如上法还西面向东，祝曰：臣今为同法某甲拔度九祖父母九幽玉匮长夜之府死魂恶对、宿身罪根，功德开度，建斋烧香，请谢十方，愿为某甲九祖父母拔出忧苦，上升天堂，甲身早得仙度，及家门宗室、九亲姻族、国中吏民、诸同学师友、恩流弟子、天下人民、蝖飞蠢动、蚑行蜎息、已生未生、一切众生，并得免离十苦八难、五毒水火、千灾万害、贼役鬼气、刑厄之中，今故烧香自归师尊大圣众至真之德，得道之后，升入无形，与道合真。三上香毕。
　　谢十方
　　师弟子一时东向九拜师，长跪言曰：
　　同法某甲九祖父母生世之日所行兀恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真王匮女青上宫拔度科品，宝青纹之缯九十尺，或九尺，金龙一枚，归命东方无极太上灵宝天尊、九炁天君、东乡诸灵官，拔赎某家九祖父母恶对罪根，三界同等女青上宫削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，解结叩头，搏颊各九十过。
　　次师弟子一时左行，向东南一十二拜，长跪言曰：
　　同法某甲九祖父母生世之日所行无恶，罪结九幽长夜之府，魂充考挞，诸痛备婴，形骸毁悴，苦毒难任，长沦万劫，终天无解，今依盟真玉匮女青中宫拔度科品，赍黄纹之缯一百二十尺，或一十二尺，金龙一枚，归命东南无极太上灵宝天尊、梵炁天君、东南乡诸灵官，拔赎某家九祖父母恶对罪根，三界司算女青中宫削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，解结叩头，搏颊各一百二十过。
　　次师弟子一时左行，向南方三拜，长跪言曰：
　　同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青阳宫拔度科品，赍绛纹之缯三千尺，或三尺金龙一枚，归命南方无极太上灵宝天尊、三炁天君、南乡诸灵官，拔赎某家九祖父母恶对罪根，三界司算女青阳宫削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，解结叩头，搏颊各三十过。
　　次师弟子一时左行，向西南一十二拜，长跪言曰：
　　同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青下宫拔度科品，宝黄纹之缯一百二十尺，或一十二尺，金龙一枚，归命西南方无极太上灵宝天尊、梵炁天君、西南乡诸灵官，拔赎某家九祖父母恶对罪根，三界司算女青下宫右官削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，叩头搏颊各一百二十过。
　　次师弟子一时左行，向西方七拜，长跪言曰：同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青右宫阴官科品，赍白纹之缯七十尺或七尺，金龙一枚，归命西方无极太上灵宝天尊、七炁天君、西乡诸灵官，拔赎某家九祖父母恶对罪根，三界司算女青右宫阴官削除罪录、开度穷魂，身入光明，上升天堂，衣食自然，早得更生福庆之门，甲得道真，与神合同。毕，叩头搏颊各七十过。
　　次师弟子一时左行，向西北一十二拜，长跪言曰：
　　同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青太阴宫水官科品，赍黄纹之缯一百二十尺或一十二尺，金龙一枚，归命西北方无枫太上灵宝天尊、梵炁天君、西北乡诸灵官，拔赎某家九祖父母恶对罪根，三界司算女青太阴宫水官削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，叩头搏颊各一百二十过。
　　次师弟子一时左行，向北方五拜，长跪言曰：同法某甲九祖父母生世之鸟亡，日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青太阳宫火宫科品，赍黑纹之缯五十尺或五尺，金龙一枚归命北方无极太上灵宝天尊、五炁天君、北乡诸灵官，拔赎某家九祖父母恶对罪根，三界司算女青太阳宫火官削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，叩头搏颊各五十过。
　　次师弟子一时左行，向东北一十二拜，长跪言曰：
　　同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青左宫禁官科品，实黄纹之缯一百二十尺或一十二尺，金龙一枚，归命东北方无极太上灵宝天尊、梵炁天君、东北乡诸灵官，拔赎某家九祖父母恶对罪根，三界司算女青左宫禁官削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，叩头搏颊各一百二十过。
　　次师弟子一时左行，向东南下方十二拜，长跪言曰：
　　同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难仕，长沦万劫，终天无解，今依盟真玉匮女青下宫四司官科品，赍黄纹之缯三十二尺，金龙一枚，归命下方无极太上灵宝天尊、九土高皇、四司五帝、十二仙君、九宫真人、神仙玉女、无极世界下乡诸灵官，拔赎某家九祖父母恶对罪根，三界司算女青下宫四司官削除罪录，开度穷魂，身入光明，上升天堂，衣食自然，早得更生，福庆之门，甲得道真，与神合同。毕，叩头搏颊各一百二十过。
　　次师弟子一时左行，向西北上方三十二拜，长跪言曰：
　　同法某甲九祖父母生世之日所行元恶，罪结九幽长夜之府，魂充考挞，诸痛备婴，形体毁悴，苦毒难任，长沦万劫，终天无解，今依盟真玉匮女青上宫都禁官科品，赍青纹之缯三十二尺，金龙一枚，归命上方无极太上灵宝天尊、三十二天帝君、玉京玄都紫微上宫诸真人、玉女神仙、上乡诸灵官，拔赎某家九祖父母恶对罪根，三界司算女青上宫都禁官削除罪录，开度穷魂，身入光明，上升天堂，衣食自然，早得更生福庆之门，甲得道真，与神合同。毕，叩头搏颊各三百二十过。
　　谢日月星
　　次师弟子一时左行，向东北日宫三拜，长跪言曰：
　　同法某甲九祖父母逮及甲身受生所行罪结难称，死魂殃对，流曳长夜九幽之中，魂受考挞，诸痛备婴，长沦万劫，终天无解，今故烧香归命日君夫人、童子、日中诸神仙乞丐，原赦所行罪负，上触天光，生死殃对，拔度九祖囚徒死魂，开出光明，上升天堂，衣食自然，甲身得道，上与日君同光自然。毕，叩头搏颊各三十过。
　　次师弟子一时左行，向西南月宫七拜，长跪言曰：
　　同法某甲九祖父母逮及甲身受生所行罪结难称，死魂殃对，流曳长夜九幽之中，魂受考挞，诸痛备婴，长沦万劫，终天无解，今故烧香归命月中夫人、圆光玉女、月宫诸神仙，乞丐原赦所行罪负，上触天光，生死殃对，拔度九祖囚徒死魂，开出光明，上升天堂，衣食自然，甲身得道，上与夫人同光自然。毕，叩头搏颊各七十过。
　　次师弟子一时左行，向北九拜，谢诸天星宿，长跪言曰：
　　同法某甲九祖父母逮及甲身受生所行罪结难称，死魂殃对，流曳长夜九幽之中，魂受考挞，诸痛备婴，长沦万劫，终天无解，今故烧香归命诸天星宿、璇玑玉衡、周天三百六十五度星中大神、星中夫人、星中诸神仙，乞丐原赦所行罪负，上触天光，生死殃对，拔度九祖囚徒死魂，开出光明，上升天堂，衣食自然，甲身得道，上与星宿同明自然。毕，叩头搏颊各三百六十五
　　过。
　　谢五岳
　　次师弟子一时左行，向东岳再拜，长跪言曰：
　　同法某甲九祖父母生存所行元恶丑逆，触犯东岳泰山神仙灵官，罪结九幽，谪役东岳，幽执泰山地狱之中，魂充考楚，万痛备婴，长沦万劫，终天无解，今故烧香归命东岳泰山神仙诸灵官，乞丐原赦所行罪负，上解东岳元恶之罪，放赦囚徒，身出光明，上升天堂，衣食自然，甲身得道，与青帝合真。毕，叩头搏颊各二十过。
　　次师弟子一时左行，向南岳再拜，长跪言曰：
　　同法某甲九祖父母生存所行元恶丑逆，触犯南岳霍山神仙诸灵官，罪结九幽，谪役南岳，幽执霍山地狱之中，魂充考楚，万痛备婴，长沦万劫，终天无解，今故烧香归命南岳霍山神仙诸灵官，乞丐原赦所行罪负，上触南岳元恶之罪，放赦囚徒，身出光明，上升天堂，衣食自然，甲身得道，与赤帝合真。毕，叩头搏颊各二十过。
　　次师弟子一时左行，向西岳再拜，长跪言曰：
　　同法某甲九祖父母生存所行元恶丑逆，触犯西岳华山神仙诸灵官，罪结九幽，谪役西岳，幽执华山地狱之中，魂充考楚，万痛备婴，长沦万劫，终天无解，今故烧香归命西岳华山神仙诸灵官，乞丐原赦所行罪负，上触西岳元恶之罪，放赦囚徒，身出光明，上升天堂，衣食自然，甲身得道，与白帝合真。毕，叩头搏颊各二十过。
　　次师弟子一时左行，向北岳再拜，长跪言曰：同法某甲九祖父母生存所行元恶丑逆，触犯北岳恒山神仙诸灵官，罪结九幽，谪役北岳，幽执恒山地狱之中，魂充考楚，万痛备婴，长沦万劫，终天无解，今故烧香归命北岳恒山神仙诸灵官，乞丐原赦所行罪负，上触北岳元恶之罪，放赦囚徒，身出光明，上升天堂，衣食自然，甲身得道，与黑帝同真。毕，叩头搏颊各二＋过。
　　次师弟子一时左行，向西南中岳再拜，长跪言曰：
　　同法某甲九祖父母生存所行元恶丑逆，触犯中岳嵩山神仙诸灵官，罪结九幽，谪役中岳，幽执嵩山地狱之中，魂充考楚，万痛备婴，长沦万劫，终天无解，今故烧香归命中岳嵩山神仙诸灵官，乞丐原赦所行罪负，上触中岳元恶之罪，放赦囚徒，身出光明，上升天堂，衣食自然，甲身得道，与黄帝合真。毕，叩头搏颊各二十过。
　　谢水官
　　次师弟子一时左行，向北方十二拜，谢水官，长跪言曰：
　　同法某甲九祖父母生存所行元恶丑逆，触犯三河四海九江水帝、十二河源、河伯、河侯、河掾、水府诸灵官，罪结九幽，谪役水官，毕塞长源，幽执寒夜，魂魄苦痛，涂炭备婴，长沦万劫，终九江水帝、十二河源、河伯、河侯、河掾、水府诸灵官，乞丐原赦所行罪负，触犯水官元恶之罪，乞放囚徒，得离寒乡长河之责，削除简录，身入光明，上升天堂，衣食自然，甲身得道，与水官合真。毕，叩头搏颊各一百二十过。
　　谢三宝
　　次师弟子一时起向北又三拜，谢三宝神经符图，长跪言曰：
　　同法某甲九祖父母前生今世生死所行重罪恶过，诸所为罪积世结因缠绵不解，今故烧香归命太上无极至真三十六部尊经宝符侍经金童玉女，乞丐原赦生死所犯，愿以此功德拔度九祖罪魂，得去三徒五苦之中，刀山剑树长河寒庭，身出幽夜，得入光明，上升天堂，衣食自然，甲身得道，与真合同。毕，叩头搏颊各三百六十过。
　　毕师弟子一时左行，绕香一周，还西面向东存思，祝曰：
　　香官使者、左右龙虎君、捧香驿龙骑吏，当令臣等斋所生自然金液丹精芝英，百灵交会在此香火之前，令臣等得道，遂获神仙，举家万福，天下受恩，十方金童玉女侍卫香烟，传臣所启，径御无极太上大道御前。
　　下元黄箓简文灵仙品曰：拔度罪根威仪申谢都毕当依玉诀投金龙一枚丹书玉札青丝缠之，以关灵仙五帝升度之信封於绝岩之中一依旧法
　　《下元黄箓简文灵仙品》曰：关五帝威仪毕，当丹书玉札一枚，金龙一枚，青丝缠石沈之三江，以关水帝。升度之信，一依玉诀旧文。
　　右出《洞玄黄箓简文》
　　与上秘要卷之五十四竟
　　无上秘要卷之五十五
　　太真下元斋品
　　太真斋法上学之士欲求飞仙，致灵通真，腾景太空，上升九天之道，当须下元三日斋直，行香转经，拔解七祖，令死魂更生，去离三涂，上升南宫，释结解滞，断灭恶根，七祖既欢，身自成仙，其法高妙，勿传非人。
　　行下元斋法，未至前一日沐浴形躯，宿洁斋心，上至九人，下极三人。宿入室北向，叩齿十四通，捻香三过，长跪上启：无上空洞自然九玄道君、虚皇太真、下元斋官、五方五帝、五岳飞仙等，当以今月某日於某处斋直，行香然灯，诵经，愿请下元监真使者、直斋仙官、玉童玉女各十二人一同降下，监臣等行至上闻九天，谨宿启奏径御奉行。毕，明日清旦入室，高下列次。斋主先於斋堂户外叩齿三通，思室内生自然紫炁之云，布满斋室之中，玉童玉女罗列左右。微言：正尔入室，烧香行道，愿直斋仙官营卫臣身，通致玄虚，动静以闻。便入，东向，向香炉祝曰：
　　下元元灵，五帝神真，金仙玉童，素灵玉女，左右侍香，飞仙灵官，关启九天，元始天王、虚皇玉帝、上圣天尊，臣等即时烧香，旋行礼经，愿得无极自然正真之炁降入臣等身中，受臣等口中秘言，所启速闻径御玉皇高上玉帝几前。
　　左回北向长跪，叩齿十二通，臣等身中四肢五体三十九户上真灵官、左右飞仙、玉虚侍郎、五帝五色元皇太真、飞龙功曹、神仙使者各三十六人出，玉虚侍郎执飞仙羽节九色耀天之麾，五帝五色元皇太真手执五帝命魔灵旛，飞龙功曹冠带羽服金真凤章，神仙使者交络七元、擎持玉案，对立臣等前，御臣等口中秘言，乘金根紫盖丹辕琼舆飞云之轮，从金仙玉童、太华玉女各十二人，左右龙虎腾天羽骑二十四万众，飞到紫盖，上登九天之上金阙玉殿琼房丹室之内，上启上上无极无穷至上洞真九玄元父、太虚玄母、元始天王、高上玉虚万道丈人、郁单无量天王、上上禅善无量寿天王、须延天王、寂然天王、不骄乐天王、化应声天王、梵宝天王、梵迦摩夷天王、波梨答和天王、九天丞相、三天玉童、高上三十二帝、也十四真、玄古先生、万始丈人、高圣玉晨太上大道君、扶桑旸谷神王、四司五帝、西灵龟母、上清太真玉宝上相大司命高晨师、东华玉门青华小童君、太清玄元无上三天无极大道太上老君、太上丈人、天帝君、九老仙都君、九炁丈人等百千万重道炁、千二百官君、太清玉陛下无鞅数道上皇真人、无极天尊炁系自然玄都元皇大洞三皇弟子小兆真人，某岳先生臣某等今谨相率建斋立直，诵经行道，烧香明灯，建立功德，拔赎七祖，解释宿根，脱离幽涂，上升南宫，解拔穷魂，度身生天，特从州妒高上无极天尊垂神曲映，监臣所陈，上清高上三宝领仙侍郎、五方五帝监灵大夫、监斋大神、典斋使者、直斋上真、飞仙天仙、五岳神仙、兵马骑乘各九亿万众，一合降下，营卫护臣等身，灭魔消试，辟凶禳患，招致九天自然正气、金液丹精芝英，神仙交会，斋堂洞映。臣等玉女玉童侍卫香烟，令臣等行道得道，求仙得仙，飞行太空，腾景九天，举心愿合，与三宝斋直七祖父母，拔度三涂，乞死魂生天，一切诸苦咸蒙度脱，上受太真无量之恩，修行事竟，启还本宫，惟蒙监纳，须报奉行。
　　次出吏兵。
　　次回还东向，向香炉三上香。
　　第一上香。上清玄都大洞三景弟子小兆真人某岳先生，臣甲等今建斋立直，烧香明灯，思真诵经，行道求仙，愿以是功德拔度臣某家七祖穷魂，断灭宿根，解赎幽涂，乞死魂生天，免离五苦，受福南宫。今归身归神归命无上至真至极九玄元始玉皇、郁单无量天王、上上禅善无量寿天王、须延天王、三十九帝、二十四真、九天丞相、高上玉晨、太上大道君、万仙上圣无极天尊，愿以是功德归流臣等身，令七祖怨魂上升天堂，衣食自然，长居无为，臣身飞腾，今故烧香，自归高上至极天尊，得道之后升入无形，与三宝齐轮。
　　第二上香。愿曰：臣甲等今斋直，烧香明灯，谓经思真，行道上求飞仙，持以功德愿为诸天十方无量无亿无鞅数道及诸名山隐学法师父母尊亲及同学门人道士贤者愿各得其道，飞行上清，七祖穷魂免离幽牢，上升仙堂。今归身归神归命无上至极九玄元始玉皇、寂然天王、不骄乐天王、化应声天王、三十九帝、二十四真、九天丞相、高上玉晨、太上大道君、万仙上圣无极天尊，愿以是功德归流诸名山隐学法门同学门人道士贤者，令七祖穷魂上升天堂，衣食自然，臣身飞腾。今故烧香自归高上至极天尊，得道之后升入无形，与三宝齐轮。
　　第三上香。愿曰：臣甲等今斋直，烧香明灯，诵经思真，行道上求飞仙，持以功德，愿臣等家门九族姻亲，帝王国主、君臣吏民、四陲边国羌夷氏獠及蝖飞蠕动蚑行踹息一切众生，已生未生，愿各全其生道，长保自然，归身归神归命无上至极九玄元始玉皇、梵宝天王、梵迦摩夷天王、波梨答和天王、三十九帝、二十四真、九天丞相、高上玉晨、太上大道君、万仙上圣无极天尊，愿以是功德归流臣等九族姻亲、帝王国主、君臣吏民、四陲边国及蝖飞蠕动一切众生，咸得免离十苦八难、五灾六害、九厄七伤，各保福禄，长居自然。今故烧香，自归高上至极天尊，得道之后升入无形，与三宝齐轮。
　　次左回向西北一拜，长跪愿曰：臣今建斋立直，烧香明灯，诵经思真，行道求仙，上解七祖，拔赎幽魂，度仙南宫，愿从太空无极元始九玄元父、高上玉皇至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦，免离火乡，乞身生天，受福南仙，闱门升度，普天获恩。
　　向东南一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空无极元始九玄玄母、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦，免离火乡，乞身生天，受福南仙，阖门升度，普天获恩。
　　次向西北一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始郁单无量天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦，免离刀山，乞身生天，受福南轩，阖门升度，普天获恩。
　　次向正北一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始上上禅善无量寿天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦，兔离河源，乞身生天，受福南轩，阖门升度，普天获恩。次
　　东北又一拜，长跪愿曰：臣今建斋立直，烧香明灯，诵经思真，行道求仙，上解七祖，拔赎幽魂，度仙南宫，愿从太空元始须延天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔赎七祖，解脱怨魂三涂五苦，兔离八难，乞身生天，受福南轩，阖门升度，普天获恩。
　　次正东又一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始寂然天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦，考掠之中，乞身生天，受福南轩，阖门升度，普天获恩。
　　次东南又一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始不骄乐天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦考楚之中，乞身生天，受福南轩，阖门升度，普天获恩。
　　次正南又一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始化应声天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦风刀之中，乞身生天，受福南轩，阖门升度，普天获恩。
　　次西南又一拜，长跪愿曰：臣今建斋立直，烧香明灯、诵经思真，行道求仙，上解七玄，拔赎幽魂，度仙南宫，愿从太空元始梵宝天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦之难，乞身生天，受福南轩，阖门升度，普天获恩。
　　次正西又一拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始梵迦摩夷天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦万劫之中，乞身生天，受福南轩，阖门升度，普天获恩。
　　次向太岁上再拜，长跪愿曰：臣今建斋立直，烧香明灯，诵经思真，行道求仙，上解七玄，拔赎幽魂，度仙南宫，愿从太空元始波梨答和天王、高上玉虚至极天尊，特垂曲映，令臣行道得道，求仙得仙，飞行太空，腾景玉清，拔度七祖，解脱怨魂三涂五苦二十四狱之中，乞身生天，受福南轩，阖门升度，普天获恩。
　　次还向西再拜，长跪愿曰：西方玉虚高玄上圣至真、诸君丈人、无极天尊，愿垂曲恩降，赐臣所学从心，行道得道，求仙得仙，飞行上清，腾景九天，七祖父母去离五苦，拔度八难，上升仙堂，受福南宫。
　　次北向再拜，长跪愿曰：北方玉虚高玄上圣至真、诸君丈人、无极天尊，愿垂曲恩降，赐臣所学从心，行道得道，求仙得仙，飞行上清，腾景九天，七祖父母去离五苦，拔度八难，上升天堂，受福南宫。
　　次东向再拜，长跪愿曰：东方玉虚高玄上圣至真、诸君丈人、无极天尊，愿垂曲恩降，赐臣所学从心，行道得道，求仙得仙，飞行上清，腾景九天，七祖父母去离五苦，拔度八难，上升仙堂，受福南宫。
　　次南向再拜，长跪愿曰：南方玉虚高玄上圣至真、诸君丈人、无极天尊，愿垂曲恩降，赐臣所学从心，行道得道，求仙得仙，飞行上清，腾景九天，七祖父母去离五苦，拔度八难，上升仙堂，受福南宫。
　　毕，还向西方，叩齿三通，愿曰如前。
　　大道洞玄微，高虚总三轮。金仙启灵扉，焕若九天分。太华散紫空，八真映素云。玄母结上愿，行间之八门。万庆交灵会，扬烟唱下元。妙诵感重虚，得结高仙群。游行礼空洞，
　　稽首朝帝君。毕，再拜咽炁三过止。
　　《下元篇》曰：是时当於此愿诵太霄琅书九天之章，绕香三周，於南方正向北便九拜，都毕便出，皆不得后顾。
　　朝礼三时食息诵念，悉如上元之法。
　　三日斋竟，启迁斋官，亦依上元之格，但增解七祖之功耳。
　　《下元篇》曰：修此斋直，当书豁落七元帝皇威章，随其所安置於方面。
　　《三元篇》曰：登斋之日，当选高称通灵释微才智慧朗之人以为斋主，上高座诵说法义，次者和之，同斋皆静坐闲听，伏受法化，不得慢略，外形托斋，内怀异念，亏忽天格，为司官所纠，罚以五帝神兵，移名北酆，不得又登斋堂。
　　《三元篇》曰：登斋之日，男女当以学深浅次之，容序雅步，旋香礼愿，每令如法，坐起卧息不得混杂，更相戏笑，无有尊卑，为诸天所笑，鬼神所慢，犯者为司官所纠，罚以五帝神兵，移名北酆，不得又登斋堂。
　　《三元篇》曰：凡有同学遇灾被吃疾病县官口舌非横之事，皆修中无之法，当资香油为信告，斋主随其情事，列奏高虚也。
　　《三元篇》曰：凡行此道，学法亦斋，合丹亦斋，入山亦斋，传经亦斋，八节日亦斋，甲子日、庚申日、太岁日、本命日亦斋，富贵亦斋，贫弊亦斋，有乐亦斋，有忧亦斋，疾病亦斋，口舌亦斋，有厄亦斋，师有忧亦斋，国不宁亦斋，师有厄亦斋，同盟者有忧亦斋，诸如此等，其功至重。於常若能恒修此法，三年克得真人下降。但依常修行，九年感灵，能乘空飞行。其道秘重，慎勿妄传。
　　《三元篇》曰；太真科，高上元始受之空洞九玄之先，置於斋直，以行神仙之诀。如是玄都上室真人皆有於月上旬修上元，中旬修中元，下旬修下元，况於世学而不能修三元之道，空思之微，真岂为降？徒劳勤事，求仙远也。若有志心，当依明科赍锦纹之缯三十尺、金镮九只，诣师告誓，授度真人，修之九年，克得飞仙，上登玉清之宫。轻泄宝文，七祖死责，己、身亡命，不得又仙。
　　无上秘要卷之五十五竟
　　无上秘要卷之五十六
　　太真中元斋品
　　太真科文为学之本，当先修中元斋直之法，以赎己身积滞之愆，解过於太真，谢罪於三元，宿愆既散，高上降真，书名玄图，克成上仙。学无此法，徒劳损功，无感於自然。有修其道，飞腾九天，轻泄灵文，身没鬼官。
　　修中元斋法，宿自沐浴，入室烧香，西向叩齿二十四通，捻香三过，长跪上启：高皇玉帝九玄道君、太真中元无极天尊，臣以今月某日於此斋直，行香然灯，悔过谢愆，愿蒙天真中元灵官宣告五方，五帝、五岳、天仙、地仙、飞仙、监真使者、直斋仙官、玉童玉女各二十四人，曲垂降鉴，营护臣身，通术致真，上闻九天。谨以宿启奏，须御奉行。
　　到明日清旦入室，先入斋堂户外叩齿三通，思斋堂之内生自然紫炁，芝英丹精满於斋堂，玉童玉女罗列左右。微言：正尔入室，烧香行道，愿直斋仙官营卫臣等身通致玄虚，动静启闻。
　　便进斋堂内，东向香炉祝曰：
　　中元五灵五老神真、金仙玉童、太华玉女、左右龙虎、侍香仙官，关启九天元始天王、虚皇玉帝、上圣天尊，臣今烧香，旋行礼经，愿得中元无极自然正真之炁降入臣身中，受臣口中秘言，所启速闻径御高上玉帝几前。
　　东向长跪，叩齿二十四通。
　　谨出臣身中五体真官、玉门紫户三十九关上真灵官、左右飞仙、玉虚侍郎、五帝五色元皇太真、飞龙功曹、神仙使者三十六人出。侍郎执飞仙羽节九天耀天之麾，五帝五色元皇太真执五帝命魔灵旛，飞龙功曹冠带羽服金真凤章，神仙使者交落七元擎持玉案，对立臣前，御臣口中秘言，乘金根紫盖丹辕琼舆飞云之轮，从金仙玉童、太华玉女各十二人、左右龙虎腾天羽骑二十四万众，飞行紫虚，上登九天之上金阙玉殿琼房丹室之内。上启上上无极无穷至上洞真九玄元父、太虚玄母、元始天王、高上玉虚万道丈人、九天真王、三十六天王、万始先生、三天玉童、九天丞相、太真天王、高上三十九帝、二十四玉皇、玄古先生、万始丈人、高上玉晨、太上大道君、后圣金阙帝君、扶桑旸谷神王、四司五帝南极上元禁君、西台龟母、上清太真玉保上相大司马司命高晨师、东海玉门青华小童君、太清玄元上三天无极大道太上老君、太上丈人、天帝君、九老仙都君、九炁丈人、百千万重道炁千二百官君、太清玉陛下太极四真无鞅数众上皇真人、无极天尊、炁流自然玄都元皇大洞三景弟子小兆真人，某岳先生，臣某本生胎秽，遭遇灵运一因绿福庆，轮转法门，得生人道，忝蒙高虚余光曲映，启悟愚蒙，得以皇质仰披圣文，法师某甲等授臣宝经三十一卷，身染秽累，未能腾景，浮轮九玄，沈沦下世，修行亏替，举止罗愆，为四司所执，结报科门，敢缘圣典，盟受斋文太真中元，拔赎宿愆，今入室登斋诵经，行道思真，烧香明灯，朝礼玉天，悔罪谢过，上求神仙，愿上烦高上三宝领仙侍郎、五方五帝监灵大夫、监斋大神、典斋使者、直斋上真、飞仙天仙、地仙、五岳神仙、兵马骑乘各九亿万众，一合降下，营卫臣身，灭魔消试，辟却妖凶，招致九天自然正炁、金一液丹精芝英，神仙交会斋堂，洞映臣身，玉童玉女侍卫香烟，令臣行道得道，求仙得仙，飞行太空，腾景九天，举向愿合，与三宝齐真，灾消中元罪，灭太阴千愆万咎，并蒙哀原，拔度七祖，死魂生天，一切诸天咸蒙免离十苦八难，被受中元无极无量济度之恩。修行事竟，启还本宫，惟速御闻，须报奉行。出吏兵。
　　第一向香炉三上香，称玄都大洞二景弟子小兆真人某岳先生臣某甲谨建斋立直，烧香然灯，诵经行道，解拔宿愆，谢罪三元，上求神仙，愿以是功德为臣七世父母解脱忧苦，上魂生天除臣千基万考宿对重愆，今归身归神归命无极元始高上玉帝、太真天尊，愿以是功德归流臣身上及七祖千罪万
　　愆，普蒙哀原，乞免离十苦，上登仙官。今故烧香，自归依高上无秘天尊，得道飞仙，腾景九天，逍遥金阙，与三宝合真。
　　第二上香，愿曰：臣今建斋立直，烧香然灯，诵经行道，解拔宿愆，谢罪三元，上求神仙，愿以是功德为臣七世父母解脱幽苦，上魂生天，除臣千罪万考宿对重愆，今归身归神归命无极无始高上玉帝、太真天尊，愿以是功德归流臣身七祖父母千罪万愆，普蒙哀原，一切大恩惠及诸天，臣受道法师、父母尊亲、山林隐学诸道士贤者，普得升度，免离罪门。今故烧香，自归依高上无极天尊，得道飞仙，腾景九天，逍遥金阙，与三宝齐真。
　　第三上香，愿曰：臣今建斋立直，烧香然灯，诵经行道，解拔宿愆，谢罪三元，上求神仙，及臣家门宗室、九族姻亲、帝王国主、君臣吏民、四陲边域、诸天民人，蝖飞蠕动蚑行喘息一切众生，归身归神归命无极元始高上玉帝、太真天尊，愿以是功德归流臣身家门千罪万愆，普蒙哀原，一切大恩惠及诸天宗室、九族姻亲、帝王国主、君臣吏民、四陲边域、天下民人、蝖飞蠕动一切众生、已生未生，普得升度，各保自然。今故烧香，自归依高上无极天尊，得道飞仙，腾景九天，逍遥金阙，与三宝齐真．
　　东向三拜，长跪愿曰：
　　臣今斋直，烧香然灯，思真转经，解拔宿愆，谢罪三元，归命东方无极元始高上玉帝、太真天尊，乞垂曲映，原臣所陈，赐臣学道得道，求仙得仙，飞行太空，腾景九天，七世父母免离三涂，上升南宫，被受天尊济度之恩，便三叩头、三搏颊止。
　　次东南向如上法。
　　次正南如上法。
　　次西南如上法。
　　次正西如上法。
　　次西北如上法。
　　次正北如上法。
　　次东北如上法。
　　次西北上方如上法。
　　次东南下方如上法。
　　右十方皆如东方之愿，悉三拜叩头、三搏颊，以谢十方之罪。太真科长斋疲极，亦得心拜，但叩头搏颊不得阙。
　　次向西方再拜，长跪愿曰：
　　臣今斋直，烧香然灯，思真转经，解拔宿罪千咎万愆。愿从西方无上玄元空洞太始九玄元素玉真丈人、高圣上仙、龟台玉妃、玉虚太灵无极天尊，垂恩曲映，特见哀原，赐臣行道得道，求仙得仙，飞行太空，腾景九天，拔度七祖，上升南宫，长居无为，衣食自然，被受上圣济度之恩。
　　次北向再拜，长跪愿曰：
　　臣今斋直，烧香然灯，思真转经，解拔宿罪千咎万愆。愿从北方无上太空玄洞紫虚元始丈人、三天玉童、高上玉晨、太上大道君、太真丈人、太真神王、北侯中真、高玄万仙、上圣天尊，垂恩曲映，特见哀原，赐臣行道得道，求仙得仙，飞行太空，腾景九天，拔度七祖，上升南宫，长居无为，衣食自然，被受上圣济度之恩。
　　次东向再拜，长跪愿曰：
　　臣今斋直，烧香然灯，思真转经，解拔宿罪千咎万愆。愿从东方高上九玄玉虚太帝、太清玄元上三天无极大道太上老君、诸君丈人、旸谷神王、扶桑大帝君、天帝君、太微帝君、中黄老君、九老仙都君、九炁丈人、太清玉陛
　　下上清太真玉保王上相、东海玉门青华小童君、高仙万圣至极天尊，垂恩曲映，特见哀原，赐臣行道得道，求仙得仙，飞行太空，腾景九天，拔度七祖，上升南宫，长居炁为，衣食自然，被受上圣济度之恩。
　　次南向再拜，长跪愿曰：
　　臣今斋直，烧香然灯，思真转经，解拔宿罪千咎万愆。愿从南方无上太空九玄元始洞灵虚皇玉帝、南极上元禁君、南昌司命长生君、洞阳高圣上仙天尊，垂恩曲映，特见哀原，赐臣行道得道，求仙得仙，飞行太空，腾景九天，拔度七祖，上升南宫，长居无为，衣食自然，被受上圣济度之恩。
　　次向中央太岁上再拜，长跪愿曰：
　　臣今斋直，烧香然灯，思真转经，解拔宿罪千咎万愆。愿从中央无上无巅无极无穷太虚空洞玄古先生万道父母紫虚青要帝君、后圣九玄金阙帝君、太华玉灵中玄四真高圣、中皇上仙、天尊，垂恩曲映，特见哀原，赐臣行道得道，求仙得仙，飞行太空，腾景九天，拔度七祖，上升南宫，长居无为，衣食自然，被受上圣济度之恩。
　　礼五帝竟，当还向东方，诵五帝忧乐之曲，旋行令三周，周於南方，向北止。但诵经而已，不须又拜也。
　　旋行竟，当还北向，诵四极五苦颂三篇。毕，又三拜、九叩头、九搏颊，以谢四极之罪。谢四极竟，当还东向，叩齿三通，三捻香。祝曰：
　　五岳五帝、神仙使者，二炁正真，左右龙虎、天仙、地仙、飞仙，五岳香官，当令招致十方正炁、自然金液丹精芝英，九玄玉真交会斋堂，洞观臣身中，使臣学道得道，求仙得仙，飞行太空，腾景九天，玉童玉女，侍卫香烟，奏达所启，上御高上无极太上大道玉皇几前。
　　叩齿九通，咽炁九过，都止，出户勿反顾。
　　《中元篇》曰：修中元斋法，当书五帝命魔灵旛，置於五方。所以尔者，上学皆为大魔王干试，令思念不专，真不得降，故以命魔制之耳。事竟盛之锦囊。
　　朝礼三时，食息悉如上元之法。
　　斋竟咸迁斋官，亦依上元之格，但增首谢宿愆解过之意尔。
　　《三元篇》曰：修上元之法，然灯上极九十灯，中可六十灯，下可三十灯，罗列斋堂左右门阁太岁月建日辰本命行年之上。修中元之法，然灯上极六十灯，中可三十六灯，下可十二灯。修下元之法，然灯上极三十六灯，中可二十四灯，下可九灯，可得悉依上元然灯数亦佳。无者亦得依下元之法也。
　　《三元篇》曰：然灯太岁年命上二处，令昼夜恒明，余灯白日不须明也。
　　若天雨者，但於斋堂然太岁本命二处灯便足，余者可阙也。
　　《三元篇》目结斋士同斋行香毕，当各依其本命灯再拜，及太岁上启，乞求愿随其所言也。
　　无上秘要卷之五十六竟
　　无上秘要卷之五十七
　　太真上元斋品
　　高上洞真三元斋，上元主天，下元主地，中元主人。三元合真，上应九玄。上元九日，以转经行道，思真念神，合丹镇生，上求神仙。中元六日，乞解己身犯科违戒宿结之愆。下元三日，以拔度七祖，解释九阴，死魂生天。此高上妙法，求仙之本根，修之成真，轻泄漏慢获罪三官。
　　欲修行《大洞真经三十九章》、《雌一玉检五老宝经》，玄母八门，修行十二上愿，诵咏高上玉文飞玄之章，思真行道，上求神仙，及合神丹，飞腾虚空。
　　凡修上元斋法，九日清斋，未至一日五香沐浴，宿斋齐心，上至九人，下极三人，宿入室北向叩齿三十六通，捻香三遍，长跪上启：上元太真皇老高上仙都五帝灵官，臣等当以今月某日明灯烧香，旋行诵经，或合神丹随意所言。上请监真使者、直斋仙官、玉童玉女各三十六人，监臣等行真，上闻九天高上虚皇玉帝几前。
　　明日登斋，奉行上真，宿昔启奏，惟蒙纳听。毕，明日清旦，斋心入室，先向斋堂户外斋主叩齿三通，思室内生自然紫炁之云，布满一室。玉童玉女罗列左右，微言：某正尔入室，烧香行道，愿直斋仙官监卫、上真通致玄虚，动静以闻，便入室左回，东向向香炉祝曰：
　　上元元灵五老神真、金仙玉童、素灵玉女、左右侍香、飞仙灵官，关九天元始天王、虚皇玉帝，臣等即时烧香诵经，愿得无极正炁来降入臣等身中，受臣口中秘言，所启速闻径御玉虚高上几前。
　　次左回，北向长跪，叩齿三十六通，祝曰：
　　谨出臣等身中四肢五体、三、十九户上真灵官、左右飞仙、玉虚侍郎、五帝五色元皇太真、飞龙功曹、神仙使者各三十六人出。玉虚侍郎飞仙羽节九色耀天之麾，五帝五色元皇太真手执五帝命魔灵旛，飞龙功曹冠带羽服金真凤章，神仙使者交落七元擎持玉案对立臣前，衔臣等口中秘言，乘金根紫盖丹辕琼舆飞云之轮，从金仙玉童、太华玉女各十二人，左右龙虎腾天羽骑二十四万众，飞行紫虚，上登九天峻嶒琼房金晖玉殿紫兰之内，上登无极无穷至上洞真、九玄元父、太虚玄母、元始天王、高上玉虚三十九章、二十四真、高圣玉晨、太上大道君、四司五帝、无极天尊、炁系自然玄都元皇大洞三景弟子小兆真人臣某甲等因缘福庆，转轮法门，得生人道，忝次高玄，九天龙书，上清宝文，贪道乐真，志愿神仙，今当入室，登斋诵经，思真行道，烧香明灯，或合神丹随意所言。谨相率齐心朝礼玉天上清高上，三宝领仙侍郎、五方五帝监灵大夫、典斋使者、飞仙、地仙、五岳灵仙、兵马骑乘各九亿万众，一合来降，营臣等身灭魔消试，辟凶禳患，招致自然正炁、金液丹精芝英，神仙交会斋堂，洞映臣等身，玉童玉女侍卫香烟，令臣行道得道，求仙得仙，飞行太空，腾景九天，与心愿合，三宝齐真。修行事竟，启还本宫，惟蒙监纳，须报奉行毕。
　　次回还东向，向香炉三捻香，称玄都大洞三景弟子小兆真人某岳先生臣某甲今建斋立直，明灯诵经，思神念真，行道求仙，飞腾九天。或合神丹随意所言。持是功德为臣等解愆释罪，灭断死根，降致九天自然正真列名，帝简书字，上清飞行，玄虚得为真人，归神无上九玄元始玉皇三十九帝、二十四真、高上玉晨、太上太道君、万仙众圣、无极天尊，愿以是功德归流炼度臣身，变化空洞，飞行玉清金阙之宫。今故烧香，自归高上至极天尊，得道之后升入无形，与三宝齐轮。
　　第二上香。愿臣某甲等今谨斋直，明灯诵经，思神念真，行道求仙，飞腾九天。或合神丹随意所言。持是功德，愿为十方，无极无穷、四陲边域诸名山隐学，已得道法师、父母尊亲及同学门人道士贤者，各得其道，飞行上清。归命太真上元九玄众圣万仙、玉皇天尊，愿以是功德一切济度之恩，咸令早得升度，飞行上清。今故烧香，自归虚无太真上元高圣太上至真天尊，得道之后升入无形，与三宝齐轮。
　　第三烧香。愿曰；臣某甲等今谨斋直，明灯诵经，思神念真，行道求仙，飞腾九天，或合神丹，随意所言。持是功德为臣等家门九族姻亲普天雨地帝王国主、君臣吏民及蝖飞蠕动蚑行喙息一切众生，已生未生，归身归神归命九天高上众真玉虚天尊，愿以是功德一切济度之恩，咸得免离十苦八难、五灾六害、九厄七伤，各保福禄，长居自然，今故烧香，自归高上无极天真，得道之后升入无形，与三宝齐轮。
　　左回向西北再拜，朝礼上方，长跪愿曰：
　　臣今烧香斋直，明灯诵经，思神念真，行道求仙，飞腾九天，愿太真上无元始天王、九玄元父、高上玉皇、万圣帝君、至极洞元太虚天尊，特垂高晨玉真之炁，曲映臣身，令臣等行道得道，求仙得仙，合丹成丹，炼金成金，飞行玄虚，腾景太空，侍卫圣君，上登玉清金阙之宫。次向东南再拜，朝礼下方，长跪愿曰：
　　臣今烧香斋直，明灯诵经，思神念真，行道求仙，飞腾九天，愿太真上元元始天王、九玄玄母、万始先生、上皇紫虚万圣帝君、至极洞元太虚天尊，特垂明晨之炁，曲映臣身，令臣等行道得道，愿仙得仙，合丹成丹，炼金成金，飞行玄虚，腾景太空，侍卫圣君，上登玉清金阙之宫。
　　次北向再拜，长跪愿曰：
　　臣今烧香斋直，明灯诵经，思神念真，行道求仙，飞腾九天，愿无上太空玄洞紫虚元始丈人、三天玉童、高上玉晨、太上大道君、太真丈人、太真玉皇、北侯中真、高玄万仙上圣天尊，特垂明晨之炁，曲映臣身，令臣行道得道，愿仙得仙，合丹成丹，炼金成金，飞行玄虚，腾景太空，侍卫圣君，上登玉清金阙之宫。
　　次西向再拜，长跪愿曰：
　　臣今烧香斋直，明灯诵经，思神念真，行道求仙，飞腾九天，愿无上玄元空洞太始九玄元素玉真丈人、高圣上仙龟台玉妃、玉虚太虚天尊，特垂明晨之炁，曲映臣身，令臣等行道得道，愿仙得仙，合丹成丹，炼金成金，飞行玄虚，腾景太空，侍卫圣君，上登玉清金阙之宫。
　　次东向再拜，长跪愿曰：
　　臣今烧香斋直，明灯诵经，思神念真，行道求仙，飞腾九天，愿高上九玄玉虚帝皇、太清玄元上三天无极大道太上老君、诸君丈人、旸谷神王、扶桑大帝君、太微帝君、中央黄老君、九老仙都君、九炁丈人、太清玉陛下上清太真玉宝皇上上相、东海玉门青华小童君、高仙万圣至极天尊，特垂明晨之炁，曲映臣身，令臣等行道得道，愿仙得仙，合丹成丹，炼金成金，飞行玄虚，腾景太空，侍卫圣君，上登玉清金阙之宫。
　　次南向再拜，长跪愿曰：
　　臣今烧香斋直，明灯诵经，思神念真，行道求仙，飞腾九天，愿太空九玄元始洞灵虚皇玉帝、南极上元禁君、南昌司命长生君、洞阳高圣上仙天尊，特垂明晨之炁，曲映臣身，令臣等行道得道，愿仙得仙，合丹成丹，炼金成金、飞行玄虚，腾景太空，上登玉清金阙之宫。
　　次向中央太岁上再拜，长跪愿曰：
　　臣今烧香斋直，明灯诵经，思神念真，行道求仙，飞腾九天，愿无上元巅无极无穷太空洞玄玄古先生、万道父母、紫虚青要帝君、后圣九玄金阙帝君、太华玉灵中玄四真高圣、中皇上仙天尊，垂恩曲映，特见哀原，令臣等行道得道，愿仙得仙，合丹成丹，炼金成金，飞行玄虚，腾景太空，上登玉清金阙之宫。
　　毕，还立西方，向东叩齿九通，三捻香，愿曰：
　　臣等烧香斋直诵经，行道求仙，今上庆交会，万愿开陈，太华启灵，金仙扬烟，四司监映，五帝卫轩，众圣回降，旋行三轮，飞步空虚，朝礼玉天，愿道得道，愿真得真，愿圣得圣，愿神得神，愿飞得飞，愿仙得仙，六．愿八会，咸度臣身，得乘飞景，上升九玄。毕，咽炁九遍止。
　　青童君曰：时当於西面起，旋香行，诵西华素灵之曲，绕香炉三周，於南方北向便九拜，都止。
　　青童君曰：凡朝礼之仪，亦得心拜而已，上元之品，清旦严装，一时烧香毕，听坐进饮粥。心中又一时，烧香毕，进食，自后诵经，听进饮食卧息，养神通炁，至子时。又一时烧香，此三时悉上元生炁之时。故行道求仙之会，世所以一时三愿，愿问九归於九玄之礼也。
　　九日烧香都毕，清旦入室，朝礼如法。还向东长跪，叩齿九通，称玄都大洞三景弟子小兆真人某岳先生臣某甲等稽首再拜，上启上元太真空洞九玄太虚高上玉皇、三十九帝、二十四真、高圣玉晨、太上大道君、四司五帝、万道元始上圣至极天尊，臣等好道乐仙，志腾九玄，上诣上真，以今月某日於某郡县乡里中关启斋直，烧香诵经，思神念真，行道求仙。或合神丹，随意所言。修行事竟，所启上清高上三宝领仙侍郎、五方五帝监灵大夫、典斋使者、飞仙、天仙、地仙、五岳四渎四方卧察真官，灵仙谒还，真宫进品上仙，加爵禄秩随品署真，当如太真之仪。令臣等行道得道，求仙得仙，合丹成丹，炼金成金，分身变化，七十四方下降之绿軿，飞行上清，腾景九天，日月同晖，三宝齐轮。惟蒙至上卧映丹情，臣学法未备，俯仰之格多不合仪，进止犯科，或为四司所纠，五帝所执，千愆万罪，惟蒙赦贷，哀原未悟。臣等五体真仙随功上诣玄都，受秩还臣身中，同升飞行太空。谨以启闻，伏须告报，臣某诚惶诚恐，稽首再拜。
　　建斋之日，当轮金真玉光九天之信，置於五方，以招神致灵。
　　无上秘要卷之五十七竟
　　巷五十八至六十四原缺
　　无上秘要卷之六十五
　　专诚品
　　真君曰：秀玄栖标者，虽山河崩溃而不亏志，道存真者，虽寒热饥渴犹不废，此一往之至也。或因风以投间，或挟魅以结痾，持一切拨之而勿取，昔之道非今道也。灵悟苟殊百隙，其如予何？人闻之，亦足以检扑。
　　真君曰：昔庄伯微少时好生道，常以入时正西北向，别目握固，想见昆仑积二十一年，后服食入山中学道，犹存此法，当复十许年后闭目乃奄，见昆仑存之不止，遂见仙人。仙人授以金液之方，遂得道，犹是精感道使之然也。
　　定录君曰：昔有一人好道，而不知求道之方，唯朝夕拜跪，向一枯树辄云：乞长生，如此二十八年不倦，枯木一旦忽然生华，华又有汁，甜如蜜，有人教令食之，遂取此华及汁并食。食讫即仙，如是用心精感之至，枯木枯能生此紫华甘津，况三秀之灵阿，五芝所播植而不数，恭山岫洗，拔滓秽者良可悲也。
　　昔有傅先生者，其少好道，入霍山石室中积七年，而太极老君诣之，与之木钻，使穿一石盘，厚五尺许，云：穿此盘便当得道。其人昼夜穿之，积四十七年，钻尽石穿，遂得授神丹，方升太清，为南岳真人。此有志之士也。子其识之。
　　昔有刘少翁，曾数入华山中拜礼向山，如此二十年。遂忽一旦得见西岳丈人，授其仙道。
　　昔有一人，数旦旦诣河边拜河水，如此十年。河侯河伯遂与相见，与其白璧十双，教授水行不溺法。此人见在中岳得道。
　　左慈初来亦勤心数拜礼灵山，五年许得深进洞玄。
　　右出《真诰》
　　是时南圃丹霍之阿比室有精进贤者王福度有女名曰阿丘曾，厥年十六时，在浴室中浴香汤自洗，见含光明曲照，疑有不常，出宇登树南向，望见道真神精炜烁，容景焕日。女意欢喜，叉手作礼，遥称名丘曾，今遭幸会，身睹天尊，归身十方天中之天，愿赐禁戒，遵承法文，拔诸恶根，早得转轮，改为男形，万劫之后，冀得飞仙，五帝魔王见女发心大愿，恐过魔界，因化作五帝老人往告女曰：我受十方尊神使命，来语汝灵宝法典。吾道方行法，使仁爱慈孝为本，如闻汝父当出汝身，已受人言，不可得违，宜先从之，违父之教，仙无由成。女答魔言：我前生不幸，宿无因缘，功德未充，致作女身，晨夕悔念，誓守一心，用意坚固，出於自然，生由父母，命归十天，诚违父教，不如君言。魔见女执心秉正，不可得干，於是便退。丘曾自云：道既高邈，无缘得畅，仍聚柴登墙焚烧我身，冀我形骸天中之天，愿得时畅，如之散尘，便投身火中，纷尔无着，身如掷空。俄顷之间，已见女身化成男子，径至道前。
　　右出《洞玄玉诀经》
　　柔弱品
　　老子曰：天下柔弱，莫过於炁，炁之柔弱，莫过於道。道之所以柔弱者，包曩天地，贯穿万物。夫柔之生刚，弱之生强，而天下莫能知其根本所从生者乎！是故有以无为母，无以虚为母，虚以道为母。自然者道之根本。
　　右出《西升经》
　　夫水之为物，柔弱通也。平静清和，心无所操，德同天地，泽及万物，大无不包，小无不入，金石不能障，敝山陵不能壅塞。其避实归虚，背高趣下，浩浩荡荡，流而不尽，折冲漂石，疾於风矣。广大无疆，修远大道，始於无形，终於江海，升而为云，降而为雨，上下周流，无不施与，消而复息，生而复死。是故圣人去耳去目，归志於水，体柔守雌，去高就下，去好就丑，受辱如地，含垢如海，恬澹无心，荡若无已，变动无常，故能与天地终始。
　　右出《妙真经》
　　知其雄，守其雌，为天下溪；为天下溪，常德不离，复归於婴儿。知其白，守其黑，为天下式；为天下式，常德不武，复归於忒极。知其荣，守其辱，为天下谷；为天下谷，常德乃足，复归於扑。扑散则为器，圣人用之则为官长，故大制不割。
　　右出《老子道经》
　　天下之至柔，驰骋天下之至坚，无有入於无间，吾是以知无为之有益。不言之教，无为之益，天下希及之。
　　反者道之动，弱者道之用。天地之物生於有，有生於无。
　　天下柔弱，莫过於水，而攻坚强者莫之能胜，其无以易之。故柔胜刚，弱胜强，天下莫不知，莫能行，是以圣人言受国之垢，是谓社稷主，受国不祥，是谓天下王。正言若反。
　　民之生也柔弱，其死也坚强。万物草木生也柔脆，其死也枯槁。故坚强者死之徒，柔弱者生之徒，是以兵强则不胜，木强则共。强大处下，柔弱处上。
　　右出《老子德经》
　　虚靖品
　　致虚极，守静笃，万物并作。吾以观其复，夫物芸芸，各归其根。归根曰静，静曰复命。复命曰常，知常曰明。不知常妄作凶，知常容，容乃公，公乃王，王乃天，天乃道，道乃久，没身不殆。
　　右出《老子道经》
　　老子曰：一曰遗形忘体，泊然若无谓之虚。二曰损心弃意，废伪去欲，谓之无。
　　三曰专精积神，不与物杂谓之清。
　　四曰反神服炁，安而不动谓之静。
　　五曰深居闲处，功名不显谓之微。
　　六曰去妻离子，独与道游谓之寡。
　　七曰呼吸中和，滑淳细微谓之柔。
　　八曰缓形纵体，以奉百事谓之弱。
　　九曰憎恶尊荣，安贫乐辱谓之卑。
　　十曰遁盈逃满，衣食粗疏谓之损。
　　十一曰动作随阳，应变却邪谓之时。
　　十二曰不饥不寒，不喜不怒，不哀不乐，不迟不疾，谓之和。
　　十三曰爱视爱言，爱听爱虑，坚固不费，神明内守，谓之啬。
　　凡此十三混沌为一虚无，为大要，自穷自极，无为之道，乃毕。一事不通，唯虚为善。夫成而体之，精神自息。和炁流行，入藏筋骨，炁炼形易，与兆俱集，轻举远游，寿终天毕，非独治身，平首万国。
　　右出《虚无经》
　　山居品
　　太上曰：居山有十事：
　　一、不得领户化民；
　　二、不得交游贵胜，以求名利；
　　三、不得复修行邪咒禁术；
　　四、不得卖药行医，取人钱物。
　　五、当与人物有隔，不得与世间儿妇黄赤祭酒同床席坐。
　　六、当朝中日没，人定夜半鸡鸣礼敬十方天尊，悔过灭恶。
　　七、中后不得食谷炁物，有谷炁者不得以近口，水玉、芝石、松木、黄精、云英、灵飞散、苟杞等药食，无时不在禁例。
　　八、山行采药时，三步一弹指，十步一声饮，举足下足当常念道，想有神人於崖间路侧，授我仙术。
　　九、若少得道分，未能通达者，无自显扬，轻慢不及。
　　十、当念父母，生长之恩勿忘。此谓十居山，修道之要也。
　　右出《升玄经》
　　凡修六天之文、三天正法，游行五岳，履涉川泽，当行三天正一之祝、威凶灭试、召灵致仙之法。登山之初，当先於山外叩齿九通，闭目思五色之云，勃勃四会，掩冠一山，及我身在云炁之中。良久，见五岳仙官及山形林木草泽禽兽万物悉来朝己，仰祝曰：
　　上帝出游，日吉时良。玉华覆盖，太一扶将。左翼白元，右辅元英。八帝九真，陵逢履昌。道我送我，与我同光。履行五岳，群仙奉迎。出入河海，万道开张。役御六丁，旋摄五行。三天有命，荡除万凶。割落扫秽，流金灭殃。正法清通，严如威霜。华精弈弈，龙舆昂昂。流青翠羽，飞锦罗裳。所向所之，靡不吉昌。万真来朝，齐升玉京。毕，引炁三十六咽。
　　右出《洞真三天正法经》
　　太极真人曰：道士欲山居幽处，宜先受经业，恭肃事师，修诸善功，以伏山神。山无大小，皆有神灵。山大则神大，山小则神小。山神坏人亦不立也。人不解至法，不知修善立功。此何以能入山栖乎？
　　右出《洞玄请问经下》
　　道古：夫学上法，思神念道，山居静志，修斋诵经，转度七祖，身求神仙，当行五老赤书真文上法，依按旧文，皆先叩齿十二通，祝曰：
　　玄上高灵，元始尊神。大圣徘徊，万真临轩。三景敷晖，庆云四陈。上吉校图，推算九天。今日启愿，投刺灵山。丹书赤字，自然真文。上告五帝，记名玉篇。万神鉴映，日月明言，愿度愿仙。天地星宿，玄照我身。三官九府，五岳大神，普告无穷，削除罪根。元始大开，莫不纳言。七祖幽魂，受福自然。三徒五苦，永离八难。得与三景同晖紫晨，转轮不灭，身得飞仙。毕，读刺竟，投於绝岩之中，便散香灵山之上。
　　又叩齿三通，向本命祝曰：
　　元始鉴映，仙名已书。三官九府，罪莫不除。散香五帝，告盟太虚。诸如所陈，万劫长居。毕，仰咽九炁止。
　　右出《洞玄赤书玉诀经》
　　吕公口诀，入山之日未至百步，先却行七步，反足，乃登山。山精不犯人，众邪伏走，百毒藏匿。
　　右出《真诰》
　　太元真人曰：若夫能眇邈於当世，则所重唯身也。周营外难者，则无死地矣。是以古之学者，握玄签以藏岭，匿颖镜於纷雾，澄神于山岩之庭，颐真於逸谷之畔。於是散发高岫，经纬我生，晖晖景曜，采吸五灵。游蹑九道，登无濯形，投思绝空，人事无营，关存三炁，研诸妙精，故能回日薄之年，反为婴童，则入道。入道得仙，得道成真。
　　右出《真迹经》
　　违俗品
　　老子曰：夫外天地者，有天地；外其身者，而寿命存。是以君子善人之所不善，寿人之所不寿，乐人之所不乐，为人之所不为，信人之所不信，行人之所不行，是以道德备矣。
　　老子曰：经戒所言，法义所推，赫赫兴盛，不如眇微。实以知虚，数不如希。邪多卒效，疾不如迟。兴者必废，盛者必衰。圣人绝智而为无所为，言无所言，行无所施。孰能知此，偶不如奇，多不如寡，孰贤难随，孰仁难可，其义少依，能知无知，道之枢机，空虚灭无，何用仙飞？大道旷荡，无不制围。若能明之，所是反非，经言审谛，孰之能追！
　　右出《西升经》
　　　　众人熙熙，如享太牢，如登春台，我独怕兮，其未兆如婴儿之未孩，乘乘兮若无所归，众人皆有余而我独若遗，我愚人之心也哉？纯纯兮俗人昭昭，我独若昏。俗人察察，我独闷闷。忽若晦寂兮似无所止，众人皆有以，我独顽似鄙，我独异於人而贵求食於母。
　　右出《老子道经》
　　太极真人曰：夫至人之学道，行当取人所不能取，忍人所不能忍，断人所不能断，学人所不能学，居人所不能居，成功不名，度物无极，去来守本，弃华抱朴，执志专一，可谓大道之行业。
　　右出《灵宝自然经》
　　太极真人曰：忍人所不能忍，割人所不能割，行人所不能行，居人所不能居，衣人所不能衣，食人所不能食，守人所不能守，学人所不能学也，乃镇以灵药，餐於云牙，尸虫沉落，秽浊消灭，三宫调畅，五藏安闲，将长斋久思，静咏洞经，耽味众妙，兼以丹液也。如是者，岂有不得升仙之道乎？
　　右出《洞玄安志经》
　　　　夫人生身，各有眼、耳、鼻、口、心、意，而行各异。唯有愚者，目专利色，耳贪音声，意想不端，心念不清，手为之行，恶随时积，罪结天灵。夫唯贤者独自不然，与彼俗人事事有反，目不多瞻，见好不惊，耳不信谗，不听乱声，鼻不嗅香芬芳之腥，口不尝甘，茹犯众生，心不想欲财色华荣，手不奸用，足不恶行，此是道士之行。
　　右出《升玄经》
　　无上秘要卷之六十五竟
　　无上秘要卷之六十六
　　沐浴品
　　天尊言：夫为学者，经三元上吉之日，香汤自炼，沐浴五神，则炁澄形正，神爽结真，体不受秽，炁不受尘，三关清虚，万邪不干，三部八景洞明身中，服御导引，五府生熏，内外充溢，自然成仙。
　　天尊言：常以正月十五日、七月十五日、十月十五日平旦、正中、夜半三时，沐浴身形，五香自洗。临沐浴时，向南以金杓茴香汤东南左转三十二过，开眼思日光在左目上，月光在右目上，五星缨络头上，五色之云匝绕一身，青龙、白虎、朱雀、玄武、师子、白鹤罗列左右，仙童执巾，玉女散华，飞仙乘骑，神卫身形，便叩齿三十二通，祝曰：
　　天澄气清，五色高明。日月吐辉，灌我身形。神津内奥，香汤炼精。光景洞耀，焕映上清。炁不受尘，五府纳灵。罪灭三途，祸消九冥。恶根断绝，福庆自生。今日大愿，一切告盟。身受开度，升入帝庭。毕，仰咽三十二过止，沐浴毕，冠带衣服，又叩齿十三通，咒曰：
　　五浊已清，八景已明。今日受炼，罪灭福生。长与五帝，齐真上灵。便即入室，依法行道。
　　右出《洞玄三元品诫经》
　　青童、君曰：夫建志内学，养神求仙者，常当数沐浴，致灵炁，玉女降。不沐浴者，故三宫秽污。
　　右出《南岳夫人传》
　　紫微夫人曰：《太上九变十化易新经》云：若履殗秽及诸不净处，当先澡浴盥解形以除之。其法用竹叶十两，桃皮削取白四两，以清水一斛二斗，於釜中煮之，不令沸出，适寒温以浴形，即万掩消除也。既以除殗，又辟湿痹疮痒之疾，且竹芦青而内白桃，即却邪而折秽，故用此二物以削形中之滓浊。天人下游既反，未曾不用此水以自荡。至於世间符水祝漱外舍之近术，皆莫比於此方也。若沐者并佳。
　　南岳夫人曰：浴不厌频，患人不能耳。数则荡炼尸臭，而真炁来入。
　　清虚真人曰：每至甲子，必当沐浴。
　　紫微夫人曰：沐浴不数，魄之性也。违魄反是，炼其浊秽，魄自亡矣。
　　右出《真诰》
　　凡存念上道，祝除三尸之时，常当采取白芷草根及青木香，合以东流水，煮取其汁，以沐浴於身，辟诸血尸恶炁，亦可和香烧之，以致神明。若无青木香者，亦可单用白芷。
　　右出《洞真太上黄素四十四方经》
　　黄帝曰：天老以小兆未知天炁，故受兆灵宝五称符经，诸案东井谶清洁，吉日沐浴，斋静受灵宝符也。
　　正月十日人定时，
　　二月八日黄昏时，
　　三月六日日入时，
　　四月四日日映时，
　　五月日日中时，二十九日巳时，
　　六月二十七日食时，
　　七月二十五日早食时，
　　八月二十二日日出时，
　　九月二十日鸡三鸣时，
　　十月十八日鸡初鸣时，
　　十一月十五日过夜半时，
　　十二月十二日夜半时，
　　此皆天炁月宿东井与神仙合香，此日沐浴神降已也。
　　右出《洞玄真一五称经》
　　天河灌东井，石景水母精。圆光拂灵曜，玄晖莹高明。元始披重夜，天人逐月生。沐浴澜池上，龙负长绠缾。金童洒香华，玉女流五星。冠带濯玉律，炼度五仙形。体香万神降，乘景登高明。
　　右出《洞玄二十四生图经》
　　用水三斛，青木香四两，真檀香七两，玄参二两。
　　合治煮之，令得一沸。毕，澄适寒温，以自沐浴。此天真玉女玄水之法，名炼胎神水。
　　右出《洞神经》
　　人室品
　　南岳夫人曰：入静户先前右足着前，后进左足，令与右足齐。毕，乃趣行如故，使人陈启，通达上闻。
　　右出《真诰》
　　明灯品
　　帝君常居朗琼之台、金房紫户之内，明玄灯以自映，通遐光於八窗，念大真於五形，披三愿於帝房，虚上降以紫盖，无中给以金童，自然号我帝位，总掌於玄宫，大品生于始，妙道在微芒，今以相告，子勤奉焉。告南岳上元君曰：子学神真之道，处虚宫之上琼房之内，不知明灯以自映，通玄光於五脏之内，因得明矣，形体之神因得归也。子若能暮明灯於本命，朝明灯於行年，恒明灯於太岁，上三处愿念即体澄炁正，真光内照，万神朗清。元君奉法，施行三年，即致夜光童子二十四人玄光，自然而明，又不明灯而通光也。得吾此道，行之九年，身体光明，彻视万里，朝观自然，夜光童子降子之房。
　　常明灯於所住静室本命之上，暮入室向灯长跪，叩齿十二通，祝曰：
　　玄光映太阴，八达朗旦明。澄身曲室裹，仰彻曜上清。五清发朗台，玉芝自然生。洞照通太真，万神监我形。削灭九阴炁，记上东华名。保我无终休，长与日月并。拔度七玄难，南宫更受荣。明光启玉皇，上受内观经。天降飞霄辇，腾空驭绿軿。得谒太帝馆，进拜玉皇庭。
　　毕，再拜，向本命仰头咽液七过止。
　　又恒明灯於行年之上，朝向灯叩齿十二通，祝曰：
　　明灯照行年，散光焕八方。婴婴色象澄，内观朗空洞。披释神衿子，上与玉真通。仰宗高上道，修邈无行踪。思得玄灵降，控辔御飞龙。却我百年期，还反婴孩容。赐我西华女，给我金晨童。侍香履年命，稽首玉帝房。神来道亦畅，欢适香烟中。整心注太玄，精感洞虚空。室招神霄降，目瞻仙都公。拔过七祖难，度形还南宫。
　　毕，再拜，向灯咽炁二十七过止。
　　恒於太岁上明灯以通神，复愿以求真，三年玄光内映，神真降授子不死之方、当时自有感应。当朝夕烧香，叩齿十二通，向灯祝曰：
　　灯火映太真，明光彻玄虚。披朗无上道，心注玉帝庐。洞达空同内，神睹形自舒。积感致灵降，心恬理潜敷。朝礼太帝堂，夕诵金真书。逍遥玄洞裹，万岁反婴孩。天冠紫霄霞，帝给绿琼舆。浮游五岳巅，适意得所如。七祖免三涂，福庆有盈余。
　　毕，再拜，咽液二七过止。
　　若能恒於三处明灯不灭，七玄之祖即得去离十苦，上升南仙，一身澄正，神真来降，夜光自明，通於表裹。
　　右出《洞真天关三图七星移度经》
　　明灯颂：
　　太上散十方，华灯通精诚。诸天皆亦然，诸地悉朗明。我身亦光彻，五脏生华荣。炎景照太无，遐想繁玉清。丹精寄太无，玄阳空中响。含形灭苦根，幽妙至真想。垂华不见实，因缘示光象。我身亦如之，乘化托流景。夜光表阳丹，迢迢照灵室。诸天普光显，诸阴即已灭。我神亦聪明，但玩智与慧。逍遥适道运，迁谢任天势。攀形蹑空洞，夜烛焕流萃。
　　凡见然灯，皆当微叩齿三通，而诵此文。
　　太微天帝曰：徒然灯而不知此诵，六天魔府不过人，死命八方，诸天不遣玉童主女，飞天神人不降於子矣。十方三界不度兆仙名於东华，南宫不受子七祖父母化生之道。
　　右出《洞真智慧大戒经》
　　作香玄腴法：
　　用麻腴一斛，真檀一斤，青木香一斤，玄参一两，香珠三两。
　　捣碎内腴中，密盖之，微火煎之，半日成，以为灯。
　　右出《洞神经》
　　烧香品
　　合上元香珠法：
　　用沈香三斤，熏陆香二斤，青木香九两，鸡舌香五两，玄参三两，雀头香六两，占城香二两，白芷二两，真檀四两，艾香三两，安息胶四两，木兰三两。
　　凡十二种别捣，绢筛之。毕，内枣十两，更捣三万杵，内器中，密盖蒸香一日。毕，更蜜和捣之，丸如梧子，以青绳穿之，日曝令乾。此三皇真元香珠，烧此皆香彻九天。
　　右出《洞神经》
　　南岳夫人曰：烧香时，勿反顾。反顾则忤真炁，便致邪应。
　　右出《真诰》
　　青童君曰：夫精思者，当先烧香於左右。
　　右出《道迹经》
　　叩齿品
　　叩齿之法，左左相叩，名曰折天钟。
　　右右相叩，名日折天磬。
　　中央上下相对叩，名曰鸣天鼓。
　　若卒遇凶恶不祥，当折天钟三十过。
　　若经山辟邪，威神大祝，当椎天磬。
　　若存思念道，致真招灵，当鸣天鼓。
　　叩齿虽一，其实有左右上下也。故凶恶而畏天钟之响，山神而惮天磬之动，招神而肃天鼓之震矣。宫商有节，希微内感，不可以一槩求也。千章万事，皆当如此。叩齿之道演矣，钟鼓之音别也，是以道数不可乖错，术法不可杂乱，乖错则有暗昧之败，杂乱则有嚣毁之祸。非冥冥之无贯，行冥贯之无序，道之不成，事之不验，良由求真之涂不可履辙迹而多愆。折天钟三十过，谓无他祝，姑行此以除不祥耳。若有所案，行随本法，叩齿之多少不必，须折三十过。
　　右出《洞真太上隐书经》
　　凡上请叩齿咽唾法，皆各有方，先后有次，不得乱杂，使真灵混错也。夫叩齿以命神，咽炁以和真，纳和咽六液以运入，制神须鸣鼓而行列。凡存修上法礼祝之时，皆先啄齿上下相叩，勿左右也。一呼一吸，令得三叩为善，须礼祝毕，更又叩齿，乃得咽诸炁液。此名为呼神和真，以求升仙。
　　右出《真诰》
　　咒请品
　　凡道士隐迹山林，精思感灵，或读洞经发响之时，多为北帝大魔试败於人兆，每至昏夜当叩齿三十六通，毕乃祝曰：
　　北帝大魔王，受事帝君前，泉曲之鬼，四明酆山。千妖混形，九首同身。神虎放毒，馘灭雷霆。神公吐祝，所戮无亲。太微有命，摄录山川，鸣铃交一掷，流焕九天。风火征伐，神锋千陈，凶邪伏灭，万精枭残。妖毒敢起，受闭三关。请依洞法，莫不如言。祝毕，又一叩齿三十六通，此为三天正法祝魔神一方，常能行之，则神兵侍卫，山川摄精，千妖交闭，万邪不干。
　　凡道士行来独宿山林庙座之间，饶有魔精恶鬼之地，当先喙齿三十六通，闭炁微祝曰：大帝阳炁，四罗幽关，千妖万毒，敢当吾前。神兽重吻，刳腹唐肝。神功使者，守卫营蕃。黄元师兵，斩伐妖鬼。诚灭千魔，摧落凶奸。绝种灭类，取命枭残。玉帝上帝，清荡三元。祝毕，又叩齿三十六通。此名为太帝挥神内祝，塞灭万魔之法，常能诵之，则神兵见卫，万鬼受事，千妖永伏。
　　右出《洞真黄素四十四方经》
　　诸以启愿求道，投刺行事，莫不悉先东向叩齿三通，捻香咒曰：
　　无上三天，玄元始三炁，太上老君，召出我身三五功曹，左右官使者，左右捧香，驿龙骑吏，侍香金童，传言玉女，五帝直符，各三十六人出，关启此间土地、四面真官，我正尔烧香关启，愿得十方正真之炁，入我身中，令所启上闻，径御无上至真大圣尊神玉帝几前
　　凡学道有所求愿及修行上法，不先关启则为魔邪所干，不得上达，所修无感，神明不鉴，徒劳无益。
　　道言：夫学上法，思神念道，山居静志，修斋诵经，转度七祖，身求神仙，当行五老赤书真文上法，依按旧文，皆先叩齿十一通，咒曰：
　　玄上高灵，元始尊神。大圣徘徊，万真临轩。三景敷晖，庆云四陈。上吉校图，推算九天。今日启愿，投刺灵山。丹书赤字，自然真文。上告五帝记名玉篇。万神鉴映，日月明言。愿度愿生，愿神愿仙。天地星宿，玄照我身。三官九府，五岳大神。普告无穷，削除罪根。元始大开，莫不纳言。七祖幽魂，受福自然。三徒五苦，永离八难。得与三景，同晖紫晨。输转不灭，身得飞仙。毕，读刺竟投於绝岩之中，便散香灵山之上。又叩齿三通，向本命祝曰：
　　元始鉴映，仙名已书。三官九府，罪莫不除。散香五帝，告盟太虚。请如所陈，万劫长居。毕，仰咽九炁止。
　　右出《 洞玄真文赤书玉诀》
　　无上秘要卷之六十六竟
　　卷六十七至七十三原缺
　　无上秘要卷之七十四
　　启志愿品
　　帝君五愿求仙上法，常以九月九日、十月五日、三月三日、四月八日、七月七日，此五愿十会之时也。上登太极琼台玉殿金室之内，存五愿於闲宫，希玄真以自降，虚无启以玉章，金音畅於太空，召五帝以卫灵，庆万会於丹房，故有感而致真，真感发而降焉。是其日当沐浴清斋，入室烧香，心拜四方，正东向平坐。东向是常阳始晖之方也。叩齿三十六通。
　　第一上愿：我生自然之气，气结成我身，身与三光齐轮，长享无极之根。
　　二愿：我身常处太空之上、琼宫玉房之裹，朝与玉帝同宴，夕与玄母同几，渴噏浪井洪泉玉芝，饥纳龙胎琼腴降树赤子。
　　三愿：我身生万怪、七十二光、奇毛异骨，飞羽衣裳，乘虚驾空，出入帝宫，众庆来臻，万寿无疆。
　　四愿：与无俱生，与无俱死，死而又生，生为帝主，封掌十天，总领群生。
　　五愿：一切众生已生未生同保日月三光，有道之人七玄之祖上升南宫，天下之、福靡有不当，四方五愿并会玉堂。
　　次上愿九玄，扶养我身，魂魄真神恒居我宫，上通天仙，下逮洞渊。愿天，愿地，愿风，愿云，愿神，五愿一合，定籍长生。天降紫烟，地卫五灵，乘云驾虚，飞辇绿軿，上造金阙，进登玉清，庆及七祖，更受胎生。
　　中愿亦五，得道本根。愿阴，愿阳，愿太空，愿太无，愿太玄，上宴玉房，与帝因缘，游盻生关，披浪九天，无父定籍，玄母记年，桃康结精，保固丹田，身腾金阙，名书玉篇，七祖解脱，福庆来臻。
　　下愿亦五，愿太虚，愿太有，愿太真，愿神仙，运身於五岳之顶，飘飘九霄之际，出入开关之裹，移脱死户之。外，愿天地为我父母三光卫身寿年，万神守九源之孔，真灵降自然之气，八方五愿，举向而会。五愿既毕，叩齿二七通，咒曰：
　　太帝上元，帝一玄经。五云散景，郁彻三清。玉童玉女，烧香侍灵。上愿开陈，与我合形，使我神仙，上升帝庭。北帝落死，南极注生，东华金格，得上我名。无穷之愿，与我齐并。咒毕，又叩齿三七通。仰咽炁五通止。
　　此帝君开陈上愿与灵合形之道，常能尔者则玉华侍卫，玉童散香，上彻九天，感应帝皇。五年如此，真神见形，天下十方有道之愿，无不降子之晴。
　　右出《洞真天关三图七星移度经》
　　帝君十二愿篇目曰：
　　愿天，愿地，愿风，愿云，愿阴，愿阳，愿太空，愿太无，愿太虚，愿太有，愿自生，愿神生。
　　玄母八间篇目曰：
　　愿玄母与我俱生於生气之间，与我俱存於日月之间，与我俱保於九天之间，与我俱食於自然之间，与我俱饮於匏河之间，与我俱息於玉真之间，与我俱寝於仙堂之间，与我俱游於三玄之间。兆在别室，常当读是经，不忘须臾。此为内愿帝君开善八间者矣。今五岳诸仙及神州仙女犹乃酊琼爵而咽麟脯，说大愿，陈八间，期太素，奉三元，志霄晨，为玉真，拔七世，入广寒，岂况世中之庸猥五浊之微贱者哉！，当何可搭而不修，间而不为邪？夫形神虽精，苦於生生而七世有罪而不解者，已亦必无仙冀也。是须启大愿，陈八间，以释其积结耳。七考既福兆乃不死，不死者乃得道之宗本，为仙之根始。志行是业者，可不免属於长存哉！
　　九天帝君十二愿篇目曰：
　　上愿九灵玄母，八门神简，迥元五通，禳除世殃，上福七祖，身致神仙，静於密室，散香正烟，而读《大洞金华经》曰：北极天皇太乙帝君、玉清紫虚二景明圆、无上大道，太素三元，四方五老，六盖七晨，八上九灵，隐道回元，玄母五通，金华高仙，司命天师，主生天神，太微天气，以醮因缘，上愿九玄护魄扶魂，明真元气并来在身，仰招元上五通太仙，俯逮无下隐道回元，七世积斗罪今为告散，受福南宫洒香八门。愿天，愿地，愿风，愿云，四愿一合，定籍长生。天益胎根，地助曜灵。神风八扇，景云流盈。我与帝君，同飙上清。观眄北玄，解带玉庭，庆加七祖，玄考利贞。上愿四达，寿与日倾。
　　中愿亦四，领理帝书，愿阴，愿阳，愿太空，愿太无。三五明神，七九所居。帝君无父，定生之初。玉皇凝驾，常在我庐。我存紫房，泥丸桃康。凝阴固血，魂生太阳。灵空映晖，太元履长。空无九气，与我黄裳。七考介福，受仙南宫。下愿亦四，长生仙府，乃愿太虚，又愿大有。神存九天，形游真宇。帝君混合，回旋七九。祸去我室，福来我取。恶言消忘，顺言善愈。
　　复愿自生，天地为父。复愿神生，和气为母。回元五通，有除罪垢。福冠七叶，超生弥久。愿言高皇，帝君合唱，唱音逸霄，八响万畅。灵翰逆衡，千真同赏。从劫至劫中，常会十二庆。大哉帝君恩，万福回元镜。又愿八间玄母造神八间之唱，九灵洞眄。
　　上愿玄母与我俱生於生气之间，得使紫景映虚，天人合符；飞真浚羽，我与之俱；天乐娱心，脱离百忧；七玄构庆，上灵所扶。
　　次愿玄母与我俱存於日月之间、三光之际，大帝并轨，青旄绿盖，华軿绣帔，锦服玉带，携提五老，同宾四大，入宴华骞，出眄八外。
　　三愿玄母与我俱保於九天之间，乃凝真圆跃，夷心内练，气溢云堂，感神万千，身升九霄，考福重玄，散带空洞，抚轮累天，吉亨七世，更生为人，我保太真，与日同年。
　　四愿玄母与我俱食於自然之间，永离三涂，长会自然，七宝玉粘，金丹紫芒，隐芝右掇左拾，夜光凤脑虎沫，云琅琼霜，奇味一御，身拂太空。
　　五愿玄母与我俱饮於匏河之间，而流津万崖，既清且甘，回水玉精，灵润碧蓝，上注绝霄，流源神堂，横波郁踊，鼓扇太空，浮游浩清，饮漱东蒙，高揖霞晨，寄乐沧浪，七考得仙，介福洋洋，体誓九河，所向成康。
　　六愿玄母与我俱息於玉真之间，浩哉上座，渊邈霄清，五老罗室，玉华告灵，西王飞轩，策羽流軿，与我俱息九玄之庭，庆锺七考，受胎更生，身盘琼宇，神栖圆明。
　　七愿玄母与我俱寝於仙堂之间，幽眇灵房，玄华四陈，朱宇凤构，明光映轩，金床玉榻，紫帷龙门，上座玄皇，中席天真，我处其右，携带缠绵，大福七考，受书更仙。
　　八愿玄母与我俱游於三玄之间，乃逸辔太漠，回軿三玄，五灵扶骨，王母比肩，舞軿神丘，停驾九天，定书太上，受位为真，雌一元混，从亿至千，洞经八响，七祖获仙，从劫至劫，常会八间，八间在何？永哉因缘。五老降福，道德诜诜，万气上生，固保泥丸。言愿既毕，日月同年，太哉虚生母，动静八门间。
　　右出《洞真隐元五晨金华玉经》
　　凡八节之日，皆三天仙灵朝宴礼会之日也。兆修行礼愿朝神之时，皆当齐用此日。至於朔望朝礼，非上法。凡是其日欲行礼愿，陈祝之时，当先叩齿七通，心拜四方，微祝曰：
　　上清玉帝，三素元君。太上高灵，仙都大神。今日吉日，八愿开陈。上愿飞霄，长生神仙。中愿天地，合景风云。下愿五藏，与身常存。次愿七祖，释罗脱愆。又愿帝君，破伐胞，根。六愿世世，智慧开分。七愿灭鬼，馘斩六天。八愿降灵，彻见东西。上愿一合，莫不如言。愿神愿仙，上朝三元。祝毕，又拜如初，亦适意所陈，求解脱七祖之愆，罗及首身之罪状，以续於行事之后也。此名为三元八朝隐祝，上愿神仙之要法也。行之三年，则七祖父母及己之罪都解释矣。后玉华降卫，感会神明。八愿开陈，必获灵要之要契。
　　右出《洞真黄素四十四方经》
　　道言：若见居家妻子，当愿一切早出爱狱，摄意奉戒。
　　若见饮酒，当愿一切制於命门，以远祸乱。
　　若见彩女，当愿一切守情忍色，志慕在贤。
　　若见淫人，当愿一切除弃邪念，翘心禁戒。
　　若见妇人，当愿一切履信正化，日入法门。
　　若见众生，当愿一切推人无争，怀道安世。
　　若见善人，当愿一切时刻存念，仰轨其道。
　　若见恶人，当愿一切弃凶即吉，不犯王法。
　　若见贫人，当愿一切损身施惠，后受大福。
　　若见富人，当愿一切救济万物，世世受禄。
　　若见贵人，当愿一切承其教旨，悉合典训。
　　若见贱人，当愿一切勤修匪懈，各得所为。
　　若见帝王，当愿一切奉仰王道，孝如父母。
　　若见主相，当愿一切受其教制，四方归仁。
　　若见兵甲，当愿一切各念仁心，天下让贤。
　　若见王子，当愿一切日歌太平，系国承家。
　　若见贤人，当愿一切履行其德，道为世宗。
　　若见异学，当愿一切明解教本，得道如神。
　　若见栖山道士，当愿一切悉见道门，速得升仙。
　　若见教化，当愿一切亲受圣教，皆为渊博。
　　若见圣人，当愿一切尊礼侍见，诸国普瞻。
　　若见仙人，当愿一切真道悉成，飞升天堂。
　　若见城郭，当愿一切严整修饬，以道为基。
　　若见大国，当愿一切归崇慕德，若水注海。
　　若见小国，当愿一切知止虚冲，安其所居。
　　若见市朝，当愿一切草贤云萃，悉弘正道。
　　若见静观，当愿一切功德巍巍，天人得志。
　　若见斋戒行香，当愿一切道德日新，庠序雅正。
　　若见诵经，当愿一切尽上高座，咸听圣旨。
　　若见楼观，当愿一切洞视十方，无有隐藏。
　　若见高山，当愿一切立德如彼，无复退转。
　　若见大海，当愿一切智思无量，辅成家国。
　　若见栖憩茂林，当愿一切学成儒宗，养徒敷教。
　　若见净手，当愿一切常执经书，无时暂辍。
　　若见善口，当愿一切耽咏洞经，日新不厌。
　　若见动足，当愿一切超步三界，飞行上清。
　　若见静止，当愿一切灭景停真，安闲空寂。
　　若见饮食，当愿一切弃累入净，存得道味。
　　若见大藏，当愿一切除其灾害，施为福田。
　　若见疾病，当愿一切以道自庇，免此苦厄。
　　若见死丧，当愿一切学道常存，济度三涂。
　　若见渔猎，当愿一切不为罪，始终入无为。
　　若见夷狄，当愿一切宾王中国，不生边地。
　　若见少年，当愿一切及时学问，遂成令名。
　　若见老病，当愿一切以道摄生，不更哀耄。
　　若见三光，当愿一切并明灵曜，暗冥即消。
　　若见云雨，当愿一切患泽盈溢，无所不宜。
　　若见素雪，当愿一切常居洁白，逍遥自在。
　　若见灵风，当愿一切蕴怀披散，德流遐迹。
　　若见深水，当愿一切洗垢清虚，平等其心。
　　若见名香，当愿一切受姿芳盛，众秽肃然。
　　若见好华，当愿一切乐散诸圣，相好具足。
　　若见车马，当愿一切得道无为，乘凤驾龙。
　　若见弦歌，当愿一切玩经散说，以道娱乐。
　　若见福食，当愿一切无不饱满，世享天厨，德流主人，如水归海，宗庙胤长，常居贵盛，世与四辈，俱生王家。
　　若见致悔，当愿一切祸灭九阴，福起十方，德如山海，莫不兴隆，七世生天，子孙贤忠，富贵巍巍，所欲皆从，学道飞仙，驾云乘龙。道士坐卧，常念愿我四大合德，同体道真。
　　右出《洞玄定志经》
　　　　学道由丹心，奉师如至亲。挹景偶清虚，孜孜随日新。众人未得度，终不度我身。大愿有重报，玄德必信然。阴恶罪至深，对来若转轮。
　　右出《洞玄隐注经》
　　仙公请问太极真人高上法师曰：人根本行何修而见世受福，家门端正，子孙昌盛，与善因缘，世世不绝，上生天堂，下生人间侯王之家，聪明儒仁，敬信经教，爱乐山水，常诵微言，终得仙道？
　　法师答曰：善哉！子之间也。夫人生各有本行，宿缘命根，种种相因，愿愿相随，以类相从，展转相生，祸福相引，是以世世不绝，玩好不同，用心各异，皆由先愿也。欲修道结缘贤圣，当奉行大戒，广建福田，弘始功德，或致飞仙；或致天仙；或致地仙；或致命过生天堂；或致为鬼神；或致为六天大魔王官属；或致命过径生侯王之家，人中之尊；或为一切所仰赖，富有天下；或致才智聪明；或致姿容端伟、声气清香；或致人爱忠孝、贞洁简素；或致善属文翰，动静可则；或致威严震肃，檀越所难；或致笃好三宝，供养弥勤，爱乐山水，清净玩经，烧香斋戒；或致礼拜玄宗；或致转女为男，华容秀颖；或致家门肃清，世世因缘，顺其本愿，善贤来生，为我子孙，安贵无极；或致见世收福，命终受报；或致后生获庆，得我宿功。夫道何为哉？以无心而应众生，四辈修福德，当有本愿。福之报也，皆缘子于时立愿耳。功德既设，志愿亦定，其报乃犹暮以待旦矣。世间人民伪薄不信法言，各称鬼点，自用其意，轻忽宿命，以为妄造，诽笑至经以为虚诞，而厚积嗜欲，坐施立待报，望速而应悠远，令玄教迟昧，世道交丧，天人涂炭，皆由其身立行致之太上，所以痛心矣。
　　南极上天君曰：夫求仙之道，皆当先愿而后求，愿感而致灵，亦愿之大也。愿亦无所不包，福亦无所不覆，庆亦无所不流，可谓触愿善矣。若能精心在愿，愿亦无不响应。
　　右出《 洞玄请问经》
　　无上秘要卷之七十四卷
　　七十五原缺
　　无上秘要卷之七十六
　　服五气品
　　元始赤书五篇真文，生於太空之中，天地未光，开辟未明，港结元根，三景成玄，五气行焉，五色分彩，焕照五方，置以五帝，导以阴阳，轮转九天之纽，运明五星之光，植五岳以安镇，澳五府以养神，是以至真之人常依阳光之始明，上导元始之炁，下引玉泉之流芳，致元精於太极，招五帝於灵童，溉之者不衰，存之者无穷，回万劫而更始，保五牙於颜容，实灵宝之妙诀，恢万圣之玄宗。
　　修养青牙导引东方九气青天之法
　　常以立春之日鸡鸣入室，东向九拜，平坐，叩齿九通，思东方安宝华林青灵始老君，姓爓，讳开明，字灵威仰，形长九寸，头戴青精玉冠，衣九气青羽飞衣，驾乘苍龙之舆，建□旗，从神甲乙胡老之官九十万人，从九气青天中下来降室内，须臾化生青气，郁郁如云之沓烟，贯覆己形，从己口中而入，直下肝府。又思木星焕明束方，光照我身，皆令分明，竟便开目仰咒曰：
　　九气青天，元始上精，皇老尊神，衣服羽青。役御天官，焕明岁星，散晖流芳，陶溉我形。上餐朝霞，服引木精，固养青牙，保镇朽零。肝府充溢，玉芝自生，回年亿劫，色反童婴。五气混合，天地长并。毕，引青气九咽止，便服东方赤书玉文十二字。
　　右十二字，则九气青天之名，导引青帝九气，服食青牙，皆朱书白纸上，存思讫而顿服之，则气不招而自降，青帝应声而见形；五牙坚固於东岳肝府，玉芝而自生灵童；赍真文於寝侧，青要辅翼而使令，九年积感，变化立成；神仙度世，万劫不倾。
　　常以鸡鸣阳光始分，东向叩齿九通，摩两掌令热，以手掌拭面目九过，仰咒曰：
　　东方九华，服食青牙，延我寿算，饮以朝霞。毕，便以舌料上齿之裹，舐唇三过，令玉泉满口，咽之三过。又引青气九咽，令镇肝府之中。毕。
　　修养丹牙导引南方三气丹天之法
　　常以立夏之日，鸡鸣入室，南向三拜，平坐，叩齿三通，思南方梵宝昌阳丹灵真老君，姓洞浮，讳极炎，字赤飘弩，形长三寸，头戴赤精玉冠，衣三气丹羽飞衣，驾乘丹龙玉舆，建赤旗，从神丙丁越老之官三十万人，从三气丹天中下来降室内，须臾化生赤气，焕焕如火之明，贯覆己形，从己口中而入，直下心宫。又思火星焕明南方，光照我身，皆令分明，竟便开目，仰咒曰：
　　三炁丹天，朱宫灵童，元始上老，参驾赤龙，丹羽飞衣，锦帔明光，驱策天官，运导阴阳，三气吐晖，灌我终宫，亦子保镇，练牙饰容，朝餐朱景，玉芝满充，回停劫年，朽骸反童，长龄天地，永享无穷，身生水火，变化百方。毕，引赤气三咽止，便服南方赤书玉文十二字。
　　右十二字，则三炁丹天之名，导引赤帝三炁，服食丹牙，皆赤书白纸上，存思讫而顿服之，则引赤气而流溢芳芝，玄注於绛宫赤帝；络真於存思，受赤文於灵童；保丹牙以永固，食三炁於祝融；策赤圭以通灵，运五篇以召神；长斋感灵於太寂，上天书名於南宫；可谓坐致而不难，永享而无穷。
　　常以鸡鸣阳光始分南向叩齿三通，摩两掌令热，以手掌拭面目三过，仰咒曰：
　　南方朱丹，服之益颜。饮以丹池，永保长安。毕，以舌料下齿表，舐唇漱口，令玉芝满口而三咽之。又引赤气三咽，令镇心宫之中，其道毕。
　　修养黄牙，导引戊己十二气中黄天之法
　　常以春分、夏节、秋分、冬节四日鸡鸣入室，向王十二拜，平坐，叩齿十二通，思中央玉宝元灵玄老君，姓通班，讳元氏，字含枢纽，形长一尺二寸，头戴黄精玉冠，衣五色羽衣，驾乘黄龙玉舆，建黄旗，从神戊己伧老之官十二万人，从十二气黄天中下来降室内，须臾化生黄气，勃勃如景云之吐晖，贯覆己身，从口中而入，直下脾府。又思土星焕明中央，光照我身，皆使分明，开目仰咒曰：
　　中黄太山，元气徘徊，上有元老，总统四垂，累驾黄龙，五色羽衣，运导九天，转轮璇玑，焕明土星，流光散辉，玉英芳芝，充溢四飞，陶灌我身？脾府鲜开，养牙餐精，万神总归，检魂制魄，仙练八威，表裹洞明，常生不衰，通真达灵，升入太微。毕，引黄气十二咽止，便服中央赤书玉文十六字。
　　右十六字，则中黄天名，导引黄帝十二气，服食黄牙，皆赤书白纸上，存思讫顿而服之，则上引元气於九天，下注玄膺於妙门；太仓无根而自充，脾府不澳而自熏；黄老应响以玄和，灵童披襟而告文；黄素运走，给命东西；妙哉玉诀，为万仙之端。
　　常以鸡鸣阳光始分向王叩齿十二通，摩两掌热，以摩拭面目十二过，仰咒曰：
　　中央戊己，昂昂太山。服食精气，饮以醴泉。毕，以舌料上玄喉取玉泉，舐唇三通咽之。又引黄气十二咽，令镇肝府之中，其道毕。
　　修养素牙导引西方七气素天之法
　　常以立秋之日鸡鸣入室，西向七拜。毕，平坐，叩齿七通，思西方七宝金门皓灵皇老君，姓上金，讳昌开，字伯宝，形长七寸，头戴白精玉冠，衣七气白羽飞衣，驾乘白龙，建素旗，从神庚辛氏老之官七十万人，从七气素天中下来降室内，须臾化生白气，浩浩如秋云之罗天，贯覆己形，从口中而入，直下肺府。又思金星焕明西方，光照我身，皆使分明，便开目仰咒曰：
　　金灵七门，皓映西华，中有素皇，元始之家，参驾白龙，七气嵯峨，徘徊玉门，散精朱霞，金星吐晖，芳芝滂沲，玄澳我身，养我素牙，明石鲜光，万劫不殂，服以流泉，餐以太和，九天上帝，给以玉华，保年住颜，三景敷罗，长存天地，三光同霞。毕，引白气七咽止，便服西方赤书玉文十二字。
　　右十二字，则西方七炁素天之名，导引白帝七炁，服食素牙，皆赤书白纸上，存思讫顿而服之。七炁天神，玄注素晖；以灌溉明石，自生玉芝，以澳肺宫，开明而纳真；太仓不哺而自熏；素云应响而驱策；参乘九天之门，餐之不休，寿与元始同年。
　　常以鸡鸣阳光始分向西叩齿七通，摩两掌令热，以摩拭面目七过，仰咒曰：
　　西方明石，服之延年。饮以灵液，可期神仙。毕，以舌料齿上舐唇，漱口令玉芝满口，便三咽之。又引白炁七咽，令镇肺府之中，其道毕。
　　修养玄牙导引北方五气玄天之法
　　常以立冬之日鸡鸣入室，北向五拜。毕，平坐，叩齿五通，思北方洞阴朔单郁绝五灵玄老君，姓黑节，讳灵会，字隐侯局，形长五寸，头戴玄精玉冠，衣五气玄珊飞衣，驾乘黑龙玉舆，建皂旗，从神壬癸羌老之官五十万人，从五气玄天中下来降室内，须臾化生黑气，晖晖相沓，光若流星之焕，曜贯覆己形，从口中而入，直下贤府。又思水星焕明北方，光照我身，皆使分明，便开目仰咒曰：
　　北方玄天，五气散灵。上有大神，始老无精。驾龙建旗，游宴上京。是日元吉，庆云敷荣。飞芝流洒，玉池四盈。玉女玄澳，灌我身形。肾宫充镇，朽牙坚生。府纳真气，上通神明。五老降接，仙道早成。变化水火，衣服羽青。飞行太空，游造紫庭。寿同三景，万劫长龄。毕，引黑气五咽止，便服北方赤书玉文十二字。
　　右十二字，则北方五气玄天之名，导引黑帝五气，则食玄牙，皆赤书白纸上，存思讫顿而服之，则玄老负籍於朱陵，灵童题简於赤文；五气流芝溴於枯宅，玉泉滂沲生於端门；神镇灵阙，肾府生熏；太玄玉女，役使东西；万劫不衰，玄老同存。
　　常以鸡呜阳光始分北向叩齿五通，摩两掌令热，以摩拭面目五过，仰咒曰：
　　北方玄滋，服食去尸，饮以玉饴，身腾太虚。毕，以舌料下齿裹舐唇，漱口令玉芝满口三咽之。又引黑气五咽，令镇肾府之中，其道毕。
　　右出《洞玄元始赤书经》
　　咽云牙品
　　太极真人服四极云牙神仙上方。南岳夫人受清虚真人方。
　　常以鸡鸣、平旦眠坐任意，叩齿九通。乃阴咒曰：
　　东方青牙，紫云流霞。三素徘徊，玄霜玉罗。服食晨晖，饮以朝华。咒毕，以舌舐接上唇之外，取津而咽液三十过。行之十年，东极老人来至，授子丹青真文。
　　次又阴咒曰：
　　南方朱丹，霞曜太微。九道绛烟，散布景辉。服食灵晨，饮以丹池。咒毕，以舌舐接下唇之外，取津咽液三十过。行之十年，南极老人来至，授子丹景。
　　次又阴咒曰：
　　洗芳明石，飞霞金液；素服食太二明，灵之精；饮以玉酒，神华启灵；使我登虚，上升高清。咒毕，以舌舐上唇之内，接取津咽液三十过。行之十年，西极老人来至，授子素符威神。
　　次又阴咒曰：
　　北方玄滋，庆云启胎；绿霞敷晨，紫盖苍旗；服食月华，饮以琼饴。咒毕，以舌舐下唇之内，取津咽液三十过。行之十年，北极老人来至，授以玄录宝明。
　　次又阴咒曰：
　　戊己之元，黄素五云；四霞紫观，八景九晨；二时彻晖，七明灵尊；和精灌气，服食中元；琳华龙胎，欲以醴泉。咒毕，以舌漱满一口之中玄膺内外及齿舌之间、上下表裹，通市取津掖、随咽之三十过。行之十年，中央元君、上皇玄黄老君来降，授子黄气阳精、藏天隐月、迟景绿章、有青腰虎书，俱与四老一合上升。
　　此玉经上诀致五老之道，绝谷去尸，面华生童，寒暑不避，灾苦无伤，神仙精明，延年进纪，益寿一万，万跟之期，当得九琳玉液八琼飞精，则合终二景，天地同符福。
　　五阴咒皆叩齿九通，可恒修行，不必得鸡鸣平旦也。夜半平寂，体清神闲，乃可按之。修此道极可食枣，若闻饥当食面物以渐遣谷，不得一日顿弃，所谓损之又损之，以至於无为。此虚映之道，自然之法，所谓远取天地之精，近取诸身，此之谓也。
　　云牙者，五老之精气，太极之霞烟。故采晖景之锋以充六液之和，洞微冥感，万神来降，幽映相求，不唱而应。是以龙吟方渊，故景云落霄；虎啸灵丘，故冲风四振。阳燧招明而朱火郁起，方诸用阴而玄流湛溢。自然而然，不觉所测。况学者方栖心注玄，精研道根，秽累豁於胸中，真正存乎三宫，采五晨之散晖，服六醴之霞浆。咒九天之奇宝，吐妙灵之秘言。龙跃发跃，明光七焕。味三华於皓齿，取饮液於唇锋。内炼六府，开聪彻明。呼吸天元，魂魄练形。朝玄使元，以至於灵。悠悠十年，末乃五神来降，将何足多称！
　　右出《道迹经》
　　饵玄根品
　　食玄根之气，使人体中清朗，神明八聪，身有日映，面有玉泽，眼生明光，齿合紫气，长生不死。服吸朝液，悬根绝粒，道要於金醴，事妙於水玉。所谓吐纳自然之太和，御九精之灵气者也。天道之为用，贵自然也；德之为静，尊恬愉也。摄自然以裁真，抱恬漠以却邪者，则横犯不生，飞害自灭。此乃三五七九之义，可谓要道之旨。
　　兆卧旦起之时，存口中有一白气大如鸡子黄二鸡子黄之外又有五色，五色气宛转自生结缢外，须臾乃满心口中，名曰三五七九之气，玄根之精也。又存心胃口之中有一女人如婴儿之形，无衣服也，正立胃管中，张口向胃管门口，号曰九天玄女，灌注魂液，仰噏口中鸡子黄之五气也。常漱满口中内外上下，以舌回吸日气五色，津液满口吞之。存使津液下入玄女之口。如此五过毕，又叩齿三过，微祝曰：
　　玉清高上，九天九灵，治存玄中，人胃清泠，金和玉映，先自虚生，名曰停环，字曰元精，练魂拘魄，心开神明，服食日子，金华充盈。良久都毕，以手拭两目二七，又以两手相拭极，摩面眉之问，户牖之际，小令热，使黛然，此太上服三五七九日子玄根之道。
　　无上秘要卷之七十六竟
　　卷七十七原缺
　　无上秘要卷之七十八
　　地仙药品
　　太上道君曰：其下药有：
　　松柏　阴脂　山姜　伏精　菖蒲　门冬　巨胜　黄精
　　菊华　枸杞　崖蜜　茯苓　桃皮　泽泻　萎蕤　黄连
　　椒麻　地黄　赤板　朱英　灵飞　水桂
　　右其类繁多，略举一端。服之为能小益，不能永申，高可七百年，下可三四百岁，恐不便长享无期，上升清天也。亦能身生光泽，还白童颜，役使千神，得为地仙，陆行五岳，游浪名山，故曰不辟其必使也。
　　又渐求上药，以自改新，则易为阶级之进，何必守故而不迁？取其限以没齿。然此等道宜柔弱温仁，至心一意，洁体清净，调和五藏，安形合景，存保百神，守魂炼魄，藻荡滓秽。游心重玄，情无流华之欲；抱一独往，怀无婴尘之累。熏辛五刺不近於口，肥滋血味不经於肠。山居空处不管外事，乃上可以耽玄存真，召神符灵，下可以饵食八石，呼吸液津也。
　　其次又有：
　　三十六芝　飞炉炼烟　阳水月华　五公之腴
　　填生五藏　炼貌易躯　瑰葩云屑　金粉玉米
　　右亦能延年益寿，可至万岁。
　　其次又有：
　　玄水云华之浆　五黄郁灵　中精干石　□饭众青
　　朱英白车　飞节之实　流马紫木
　　右服之，立使人长算千纪。日服日延，年随药进，命与药迁，无穷之灵物，不死之奇方。夫长算千纪时，但服一剂而已。
　　天仙药品
　　东赢白香　沧浪青钱  高丘余根
　　积石飞田  太虚还丹  大秦玄坚
　　长光流草　云童飞干
　　右亦能使上飞轻举，超体霄真矣。此天仙之所服，飞神之所研，非陆游之所闻，山客之所见。又当知九化十变、隐地八术，然乃后能广游玄空，倒步天阿，乘云驾龙，凌腾天矣。
　　第五芝名白科玉芝，剖食其脑，拜为三官真直御史。
　　右出《洞真太上智慧经》
　　太清药品
　　太清九转　五云之浆　玄霜绛雪　腾跃三黄
　　第三芝名燕胎芝，其色紫，形如葵叶，上有鸳像如欲飞状，光明洞彻。得食一株，拜为太清龙虎仙君正一郎中。
　　又云：第四芝名夜光洞草芝，其色青，其实正白，大如李子，高三四尺，其叶似栢，夜视其实如月光洞照一室。一株有九实，实堕地须臾转大，如径七寸镜盘，着地厚一二寸许，夜视如牛目动盻以视。人得食一枚，拜为太清仙官左御史。
　　太极药品
　　其次太极之品：
　　四真常珍　乃曰九石炼烟　丹液玉滋　冠首流珠　琳华石精　丹炉金液　紫华虹英
　　第一芝　名龙仙芝，似交龙之相负也。以叶为鳞，其根如蟠龙。得而食之，拜为太极仙卿。
　　又云：第三芝名参成芝，赤色，有朱光炜炜，扣其枝叶如金石之音，折而续之即复如故。得而食之，拜为太极真人。
　　上清药品
　　其次上清幽芝：
　　太上九时　有
　　八光太和　斑龙黑胎　文虎白沫　出于西丘
　　七玄飞节　九孔琼珠　云浆琳酒　玄圃琅腴
　　锺山白胶　金生青敷　阆风石脑　黑河珊瑚
　　蒙山白凤　玉胇灵丘　仓鸾金血　东英朱菜
　　九卿交结　太微紫麻　琼华玉实　流渊鲸珠
　　赤河绛璧　北汲太极之井　中机大朱之脉　云庭神桃
　　昆园平雀　夜精日草　青津碧狄　真宫郁坛　玄都三盖
　　左服玉童之光　右挹玉女之气  上招神光　下饮玄濑
　　俯掘兰园之琼精　抑摘圆丘之紫□
　　白水灵蛤　八天赤( )　万载一生　流光九队
　　右有得食之，后天而逝。此天帝之所服，太上之宝贵，非太极之所闻，中真之所逮。诵其章，可以奇流永生，讽其名可以起疾斩邪精。
　　玉清药品
　　六淳发荣　玄光八角　风实云子　帝垣玉闼
　　金敷英英　广天黄木　昌成玉蕊　夜山火玉
　　逮乃凤林鸣酢　西瑶琼酒　中华紫蜜　北陵绿阜
　　绛津金髓　日精月华　朱河琅子　蓬山文丑
　　濯水七茎　崩岳雷柳　北采玄郭之绮葱　仰漱云山之朱蜜
　　夜牛伏骨　神吾黄涞　空洞灵瓜　四劫一实
　　冥域鳞胆　炎山夜日　东掇扶桑之丹椹　俯探长渊之文藻
　　上和九转之飞玉　下咽青玄之霞宝　太虚结镮　素女怀抱
　　紫虬童子　九色凤脑　太极隐芝　降树日道
　　太上虹李　天汉大草　南宫巨珠　西乡扶老
　　三梁龙华灵妃所讨
　　右有得食之，后天而老。此玉清之所服，太上之所宝，可以上飞景霄，分晨亿道，守镇皇精，朝注九脑。然斯道至大，妙灵映邈，非血食肉人所得备悉，但闻玄音以散浊，听风气而逐秽，上可浮绝太素，下可禳妖豁疾。
　　右出《道迹经》
　　无上秘要卷之七十八竟
　　卷七十九至八十二原缺
　　无上秘要卷之八十三
　　得鬼官道人名品
　　邓攸，晋仆射。
　　王逸少。
　　刘庆孙。
　　马融。
　　杜琼。
　　项梁成。
　　赵简子。
　　楚严公。
　　何曾，字颖考，南巴侯，魏司徒。
　　刘陶，字正舆，东越大将军，晋扬州刺史。
　　曹仁，字子孝，庐龙公，魏武从弟，大将军。
　　顾众，字长始，将军，晋丹阳仆射。
　　桓范，字允则，长史。
　　曹洪，字子廉，大司马魏武从弟。
　　荀颛，字景籍，泰山君，晋太尉。
　　蒋济，字子通，南山伯，魏太尉。
　　魏钊，庐山侯，晋左氏尚书。
　　陶侃，字士行，西河侯，晋太尉。
　　蔡谟，字道明，长史，晋扬州司徒。
　　鲍勋，字叔业，北弹方侯，魏中丞。
　　韦尊，司马，晋江州刺史。
　　许副，南弹方侯。
　　留赞，司马，吴将。
　　严白虎，主非使者。
　　杀鬼地殃，日游三鬼，北帝常使杀人者，无姓名。
　　王廙，字世将，部鬼将军，晋荆州刺史。
　　顾和，字君孝，北帝执盖郎，晋吏部尚书，愿军。
　　周鲂，字子鱼，典柄侯，吴鄱阳太守。
　　王允之，王敦同堂弟，期门郎。
　　臧洪，字子源，后汉末东郡太守。
　　王波，晋尚书令史。
　　臧洪等二人北，斗君，天门亭长。
　　周抚，字道和，晋益州刺史。
　　田银，先亦为之银，魏河间太守。
　　虞谭，字思奥，晋卫将军。
　　纪瞻，字思远，晋骠骑。
　　此四人北斗南门亭长。
　　载渊，字若思，晋骠骑。
　　公孙度，字升济，晋末僭王。
　　刘封，备养子。
　　郭嘉，字奉孝，魏武谋臣。
　　此四人中厩直事。
　　刘备，字玄德，为蜀帝者。
　　韩遂，字文约，为魏所伐者。
　　此一人北河侯。
　　徐庶，字元直，荐诸葛孔明者。
　　庞德，字令明，魏武将。
　　夏瑜，字世都，晋武中书监。
　　王嘉，蜀人，不臣公孙述者。
　　何晏，字平叔，魏尚书，善老易者。
　　李广，汉武名将。
　　解结，字仲连，晋尚书。
　　此八人北帝侍帝晨。
　　温太真，名峤，监海开国伯治，东晋骠骑。
　　杜预，长史，晋安南将军。
　　孔文举，名融，鲁国人，后汉中卫大将军。
　　唐固，长史，吴尚书仆射。
　　张绣，司马，后汉将军中卫大将军。
　　郭长翔，武昌人，长史。
　　华歆，魏司徒，太尉司马。
　　庾亮，字元规，右禁监侍帝晨，晋太尉。
　　司马冯怀，字祖恩，晋太常。
　　谢切舆，名鲲，左禁监，晋太常。
　　郗鉴，先是北帝南朱阳天门灵关侯，今为高明司直，晋司空。
　　颜怀，字思季，中禁晨。
　　刘秀，汉光武，大禁晨。
　　晋文公，姓姬，名重耳，水官司命。
　　齐桓公，姓姜，名小白，三官都禁郎。
　　周武王，文王子，名发鬼官，北斗君。
　　吴季扎，吴王寿梦之子，阖闾叔姬，北明公。
　　荀彧，字文若，汉尚书，令宾友。
　　邵奭，南明公，一云东明公。
　　汉高祖刘季，宾友。
　　夏启禹子，东明公，领斗君师。
　　孙策，伯符，权之兄，宾友。
　　许肇，右师晨。
　　周伯仁，名觊，晋仆射中都护。
　　周文王姬昌，西明公，领北帝师。
　　晋宣帝司马懿，宾友。
　　曹操，北帝太傅，魏武帝。
　　秦始皇，北帝上相。
　　庆甲炎帝，大庭氏，酆都北大帝君。
　　右件七十八人，并是鬼官之任。
　　得地仙道人名品
　　王延、范强、傅晃、徐卫
　　此四人武解得道。
　　鲍靓，字太玄，琅琊人，晋元明帝时为南海太守，阴君授其解法得道。
　　李东，曲阿人，晋元明帝时为祭酒，甚清勤，得道。
　　此二人文解得道。
　　冯夷，华阴人，南仙人云：冯夷得道以游大川。
　　琴高，太清真人云：琴高乘朱鲤於重渊。
　　此二人洞渊仙人得道。
　　何充，字次道，晋尚书，令有阴德，在南宫承华台已得道，受书行至南岳中。
　　李广利，汉贰师将军，有阴德，行忠孝，得道在南宫受化。
　　辛玄，字延期，陇西定谷人，辛隐之子，辛毗七世祖也。好道行度，秦川溺死，西王母酆都北帝愍之，勑命三官摄取形骸还成人，度名南宫，今差领东海侯禁元中郎将，为吴越鬼神之司。
　　比干，纣之叔父，剖心谏死在戎山。李善，后汉家客抱主儿逃难者，在少室。
　　务光，不受汤让，投水死者。
　　宋金漂女，乞伍子胥食，投水死者。
　　此七人南宫炼化者。
　　谢稚坚。
　　王伯辽。
　　紫阳子，汉越骑校尉。
　　何苗，字叔达，即何进弟。
　　冯良，南阳冠军，人年六十乃学道。
　　郎宗，字仲绥，北海安丘人，为吴令。
　　王叔明。
　　鲍元治。
　　尹盖妇。
　　此九人鹿迹华山，绝洞主者。
　　张祖常，彭城人。
　　刘平河，汉末九江人，平河长行医术救人。
　　吕子华，山阳人，阴君弟子，师东卿。
　　蔡天生，上谷人，少为啸父，遇河伯授道。
　　龙伯高，后汉人，本隐士，师定录。
　　此五人方山下洞主者。
　　杜契，字广平，京兆杜陵人，建安时渡江受行玄白法，能隐形，居大茅山东。
　　一女弟子孙寒华，孙贲女。
　　一男弟子陈世景，孙休侍郎。
　　徐宗度，晋陵人吕悌司马，善气禁。
　　晏贤生，步隐外甥。
　　赵熙，汉幽州刺史，即素父。
　　此六人山外去来者。
　　窦琼英，窦武妹。
　　韩太华，韩安国姊，李广利妇。
　　刘春龙，汉宗正刘奉先女。
　　李奚子，晋东平太守李忠祖母。
　　王进贤，晋尚书令王衍女，愍太子妃。
　　郭叔香，王修母。
　　赵素台，汉幽州刺史赵熙女。
　　郑天生，邓伯母。
　　许科斗，许长史妇陶成女。
　　李惠姑，齐人夏侯玄妇。
　　张姜子，西州人张济妹。
　　施淑女，山阳人施续女。
　　此十二人高业才胜者。
　　黄景华，汉司空黄琼女，受命来教诸女人道法。
　　此一人九宫真人协晨夫人为师。＇
　　张微子，汉昭帝大匠张庆女。
　　傅礼和，桓帝外甥侍郎傅建女。
　　此二人易迁馆含真台女真为主。
　　王少道，汉山阳太守王遂儿。
　　范叔胜，北地人，魏文帝黄门郎。
　　李伯山，汉白马令李冲父。
　　此三人童初府萧闲堂中学。
　　范叔胜冲，辽西人，汉尚书郎，解地理。
　　魏末李整，河内人，常道卿公传臣，初
　　在洛阳，后来方山采石脑。
　　此二人监。
　　夏馥，字子冶，陈留人，桐柏之弟子。
　　周爱友，汝南安城人，河南尹周畅之女。
　　张桃枝，沛人，司隶朱寓之母。
　　此三人明晨侍郎。
　　赵威伯，东郡人。
　　乐长治，咸阳人。
　　郑稚政，戴孟弟子。
　　唐公房，蜀西山人，李八百弟子。
　　此四人丞。
　　刘宽，字文饶，弘农人，后汉南阳太守司徒太尉仁和善政，年七十三入太华山服丹，来为童初府师正侯。
　　张玄宾，定襄人，魏武时举茂才，善论空无，入天柱山来为理禁伯职。
　　淳于斟，字叔显，会稽上虞人，桓帝时除县令。后入山服丹，来为典柄执法郎职。
　　刘翊，字子翔，《后汉书》云，子翔，颖川人，世富以济穷为事，为陈留太守，去职入山，度名东华，任右理中监职。
　　韩崇，字长季，吴郡毗陵人，汉明帝时宛陵令。汝南太守，年七十四，隐解入大霍山，又来为左理中监职。
　　桃浚，字公仲，钱唐人，少为郡干佐，后为交趾太守，弃世入增城山得道，来兼此职，句曲茅山下华阳洞宫北河司命二四四禁保侯。
　　赤鲁，本姓黄，名初平，南岳赤君也，入金华山寻弟，而改姓易名。
　　刘安之裴君，为冀州时作别驾，弃官相随。
　　叔田公先居雷平山北柳汧下，今谓田公泉雷，周时养龙在雷平山东者。
　　周君二弟，俱读素书七卷万遍，未毕之时起看白鹿，还失书，更受余法得仙。
　　张兆期与人共合丹，成不敢服，出山去，后服茯苓为地仙。
　　刘奉林，周时人，三合丹不成，在委羽山。
　　施存一，号壶公，又号婉瓮子，孔子弟子三千之数，得道变化，受行运火符，在中岳及少室，即费长房之师。
　　谢允，历阳人，戴孟弟子，晋成帝时得道。戴孟本姓燕，名济，字仲微，漠明帝末入华阴山及武当山，受裴君玉佩金铛经，又受石精金光符，复有太微黄书，能周旋名山；云止得不死，非仙人。
　　姜伯子、郑思远，即葛玄之弟子，晋永康元年入括苍山去。
　　葛玄，字孝先，丹阳句容人，初在长山，又入盖竹山，善於变幻，能乘虎，使鬼无所不至，几当受职。
　　谢稚坚，一云在鹿迹山为洞主。一云与毛伯道共合丹，不敢服。一云与葛玄常相逐。
　　郭声子、黄子阳，一云魏人，食桃皮，事司马季主。一云与葛玄常相随。
　　翁道远、姜伯真，一云在猛山学道采药，仙人令向日正心。一云在方山北取石脑服之。一云许远游之徒。
　　许迈，字叔玄，小名映，改名远游，仙侯同生第三兄，少好道，弃家游山於临安西山，后入赤山被三试得过，又移盖竹山，度名东华，玄为地仙。
　　龙幼节、李开林。
　　此二人许远游之友也。
　　赵道玄。
　　傅太初。
　　此二人渡江入临海赤山中，许远游后随之。
　　王世龙，许远游之师。
　　陈仲林、许道、居林子、赵叔道，
　　此四人以汉末入竹叶山。
　　刘纲妻善气禁劾召。
　　严青善劾召。
　　介琰，白羊公弟子，为孙权所杀，尸解去入建安方山，并能禁劾。
　　白羊公，西岳公弟子。
　　介象，吴时人，善气禁，服甘草丸。
　　刘根，善劾召，受服甘草丸。
　　崔文子，善以药救人病者。
　　商丘子，高邑人，牧猪，服菖蒲不老。
　　稷丘子，武帝时在泰山下。
　　修羊公，汉景帝时台上化为白石者。
　　梁伯鸾，名鸿，汉末人，遁海滨者。
　　刘少翁，入太华山，拜礼得道。
　　范丘林，汉楼船将军卫行道之妇，保命赵丞，受六甲师。
　　唐公成，鹤鸣山。
　　张季连、赵叔达、郭子华，
　　此三人在霍山欲师司命君者。
　　刁道林，方山龙伯高之师。
　　周正时，方山刘平阿之师。
　　邓云山，唐览西河葪公，此应是子训者，亦张理禁之师。
　　郑子真，云康成孙，在阳濯山。
　　东郭幼平秦时人，久隐城山得道，即桃北河之师。
　　惠车子，淳于典柄之师。
　　青谷先生，刘上师之师。
　　石长生，周明晨之师。
　　赤须先生，夏明晨之师。
　　山图公子，周哀王时大夫张禁保之师。
　　林屋仙人，王璋玄楚庄王侍郎，受术於
　　王君韩，左监之师。
　　龙威丈人，吴王阖闾使，入包山洞得五符者。
　　庐生、侯公、石生，
　　此三人秦始皇使入海者。
　　支子元，作道人裴君小时师。
　　蒋先生，支子元师。
　　赵太子，受服木丸者。
　　扁鹊，治赵太子者。
　　子容、子明、子义、子戏、子游、子容，等五人弟子。
　　中岳李先生乐丞之师。
　　中岳仙人宋来子，先为楚市长遇冯延寿者。
　　右件一百三十九人，地仙有姓名，此皆内为阴德，外行忠孝，但世功未就，不得上升三境。且为地仙之任，升进之科，别有年限。
　　得地真道人名品
　　真人樊子明，张理禁之师。
　　白水仙都朱交甫。
　　.杜陵朱夫人、宜安宋姬，
　　此二人并受西梁真人青精方而不书位号，未知何仙真，且在地真之例。
　　九疑山女真罗郁，升平年中来降，羊权自称萼绿华，今在湘东山，已年九百岁。
　　左元放，名慈，汉魏时人，李仲甫弟子，服炉火九华丹，晋初来华阳洞，积年复出，今已受职玉真上党人。
　　孟君京兆人，鲁女生在中岳，玉真等三人受行五斗真一之道。
　　许虎牙，名聪，字元晖，仙侯第二子，栖身信向，永康县令卫尉丞，辅国司马、受杨君守一之道。
　　傅道流，北地人，汉灵帝殿中将军，言城生吴人，刘圣公时生为武当都尉。
　　李叔胜，涿郡人，汉元帝时生。
　　贾玄道，河东人，周威王时生。
　　此四人并得地．真，在泰山支子小阳
　　山中受东卿司命节度主试学道者。
　　范安远。
　　荀中侯，名不显。
　　王附子，三官大理守，如今廷尉监职。
　　李丰，三官大理都，魏中书令，为司马。
　　此四人主三官之狱，如今廷尉卿职。
　　鲍元节，东海人，岱神侯，领罗酆右禁司，主领使鬼神，司二官，及试教学真者。
　　茅衷，字思和，司命君小弟，所受行与中君同，而受书为三官保命司，治良常山带北洞口，镇阴宫门，总括岱宗，领死记生，劝导童蒙，治法百鬼。
　　定录君，已度在太清。
　　茅衷等二人，主司察三官，领教男女学人。
　　得九官道人名品
　　许肇，字阿，仙侯七世祖，先在酆都，为东明公右师晨。
　　许副，字仲先，仙侯父也。先在酆都为弹方侯。
　　此二人，仙侯既修大洞，今并已上补九宫之仙。
　　右保召奭，即周成王太保，召公封於燕，周公弟，先在．酆都为南明公，年限未满而多阴德，故先得上补此位。
　　孙登、麋长生，
　　此二人周太宾弟子。
　　西岳公黄庐子，姓葛，名越，禁人，善气禁，能召龙使虎，后乘龙升天，以符法传弟子。
　　白羊公朱孺子，昊末入赤水山，服菊花木饵，受西归子入室存泥丸法，西王母遣迎在积石台。
　　虞翁生，会稽人，吴时入海中狼伍山，受介君食日精法，行云气回形之道，太帝遣迎在旸谷山。
　　赵广信，阳城人，魏末来到小白山，受服气法，守玄中之道七八十年，后合九华丹，一服太一道君遣迎在东华。
　　平仲节，河东人，来括苍山，受行心玄具百神行洞房积四十五年，中央黄老君遣迎在沧浪灵台。
　　郑景世、张重华，
　　此二人晋初人，俱在潜山中受行守五藏吞日法，服胡麻及玄丹，北玄老君太一．遣迎在玄洲。
　　张礼正，后汉末人，
　　治明期，魏末人，
　　此二人俱在衡山中，受服王君虹景丹，积四十三年，又守一三十年，东华遣迎在方诸讽室为上仙。
　　尹虔子、张石生、李方回，
　　此三人并晋武时人，俱在华山受蒸丹饵法，服丹霞之道五十年，太一遣迎在玄洲为高仙人，石生为源伯。
　　邓伯元、吴王玄甫，沛人，
　　此二人俱霍山受服青精石饭，吞丹景，思洞房，积二十四年，太帝遣迎在北玄圃台，受书为中真。
　　管成子、苏门先生、周寿陵，
　　此三人是虔子等师。
　　孟德然，郑景世等师。
　　宋君平，仲节师。
　　李法成，赵广信师，
　　此六人亦或在太清者，亦或在地真地仙者，不可品定，虽是后诸人之师，而修学成道未必为胜。
　　朱陵嫔、丁淑英、都综妇，
　　此三人好行阴德。
　　协晨夫人、黄景华，
　　此二人在易迁中。
　　文德，右仙监张叔隐，受青精方者。
　　仙伯辛彦云胡姓，安名，法昙赤君弟子。
　　石仙公王遥有胡姓竺名石，宾赤君弟子。
　　左仙公郭四朝，燕人，兄弟四人得道，四朝最长，先治句曲，司三官，领罗酆帅晨侯六百年，职满上补九宫，左仙公领玉台，执盖郎。
　　真人虞尹章，上洛人，受青精方者。
　　右真公郭少金，撰甘草丸者。
　　右保司展上公，高辛时人，於伏龙地种李者。
　　尚书一人，度在太极。
　　九宫上相二人，度在上清。
　　右件四十一人，得九宫中真仙，亦应有进太清太极，或犹在地真者。
　　无上秘要卷之八十三卷竟
　　无上秘要卷之八十四
　　得太清道人名品
　　飞天丈人，
　　太一中皇，
　　玄上玉童，
　　猛兽先生，此四条主天下山川鬼神禽兽，应是自然之神，非人学所得。
　　西岳丈人，
　　三天玉童，
　　洛水神女，此应是宓妃。此三条亦应
　　是人学所得。
　　五岳君，此职五百年一代。
　　河侯河伯，
　　又有河伯少女者，非必胎生，皆化附而已。
　　此三条是得道人所补。
　　五帝东方灵威仰，
　　西方曜魄宝，.
　　南方赤飘弩，
　　北方隐侯局，
　　中央含枢纽，
　　又各有五方天官大夫、玉女诸灵官。此太清之五帝，亦是自然之神，非太常所使。五方天帝君者，二十四官君，将吏定有二十五官，以应身中二十五神，千二百官君，将吏。此并气化结成，非人学所得。
　　却飞使者，
　　九龙使者，
　　九天真王使者，
　　高仙启天使者，
　　游天使者，
　　太清使者，
　　六乙使者，
　　六丙使者，
　　六丁使者，
　　六壬使者，
　　六癸使者，此十一使者号，多是自然之神，非尽世学。
　　高上将军四人，领天帝兵十万人。
　　冲山使者，领天帝十万人。
　　上天力士，
　　天丁力士。此四将军使天兵号。
　　登天上箓玉女四人，
　　上天玉女四人，
　　三天玉女百人，
　　百等玉女，
　　北宫玉女，
　　五帝玉女，
　　太素玉女，
　　青腰玉女官十人，
　　青天益命玉女，
　　天来玉女，
　　平天玉女，
　　白素玉女十人，
　　六戊玉女，
　　神丹玉女，
　　五流玉女侍人，此十五玉女神女号
　　五仙夫人，
　　郭内女夫，此二夫人女号。百神气丈人，
　　百千神气大人，
　　永安大人，
　　九道丈人，
　　飞真丈人，
　　益命丈人，
　　大气丈人，
　　南上丈人，
　　北上丈人，
　　太玄丈人，
　　北陵丈人，
　　九气丈人，
　　天帝丈人，
　　太上丈人，此十四人丈人号。
　　夜光大夫，
　　和适大夫，此二大夫号。
　　司命元君定录紫台真人，
　　监山真人，
　　定气真人，
　　景云真人，此四真人号并有姓名。
　　北斗真符，九天郎吏，大精生神，
　　八威，司命，司厄，司危，此七真杂号
　　司禄君，
　　三天万福君，
　　七星瑶光君，
　　摩病上元君，
　　上虚君，
　　太一元君，此六君号。
　　四海司阴王，
　　九都去死王，
　　飞真虚王，
　　佐命君王，
　　四天君王，
　　昌命天王，
　　左东元上王，此七王号#1。
　　九气丈人，此太清之丈人，上三天东宫之真。
　　官章奏所关，主诸神鬼之职。
　　九老仙都君，此太清之仙都，非玄洲者。
　　天帝君，此太清中东宫之一帝。
　　太上丈人，此太清丈人中之尊者。
　　太上老君，此太清老君中之尊者。
　　南上大道君，此太清南宫之道君。
　　上皇太上北上大道君，此太清北宫之太上高真。此七条并太清之高真#2，领理兆民者，悉应是学道所得。
　　皇人，此为太帝所使，在峨媚#3，黄帝往受真一五牙者。
　　玄成清天上皇，此太清玄成清天中之皇君#4 。元始天王，此盖太清元始天中之王#5西王母初学道之师。此三条太清之尊位#6不领兆民。
　　右件九十九条#7系太清中略有位号#8，无姓名德业，或是世学所得，或是自然之神。
　　葛洪於罗浮山合太清金液，服之隐化。
　　乐巴，后汉豫章、桂阳太守，修剑兵解之道#9，入鹤鸣山中
　　鲍察，上党人，鲍宣五世孙，受道於王君。
　　华子期，九江人，受角里先生灵宝赤杯方#10。
　　帛和，字仲理，王西城弟子，受三皇天文太清丹方。
　　徐福，秦时人。
　　尹轨，字公度，晋时人，善煮石。
　　张巨君，授许季山易法。
　　黑羽，疑是墨翟。徐福等四人，并见二星。
　　王鲁，是魏明帝城门校尉，范王伯纲女。
　　赵爱儿，刘虞别驾，渔阳赵该姊。
　　郭芍药，汉波辽将军，东平郭骞女。
　　此三人并受行灵飞六甲之道。
　　仇季子，咽金液而臭闻百里。
　　鹿皮公吞玉华而虫流。此二人并服丹而尸解。
　　徐季道，受仙人五神事者。
　　赵叔期，寻卜师受胎精中记者。
　　周君，受老君素书七卷读万遍得道者。
　　郭声子，洛市作卜师者。
　　郭崇子，彭祖弟子，誉恶人者。
　　刘伟道，中山人，服金丹者。
　　庄伯微合服金汋者。
　　李明，句曲山下合丹升玄洲者。
　　刘道恭，毛伯道，此二人共合丹，服托死而仙。
　　燕昭王，宁仲君，张子房，臧延甫，刘子先，赵伯玄，此六人并服丹而解化得仙者。
　　赤将子，黄帝时人，授西岳公禁山符，又服火法。
　　青乌公，黄山居，此二人彭祖弟子。
　　东方朔服初神丸，仕汉武帝者。
　　方明，力牧，昌宇，些三人黄帝臣。
　　宁封服石脑而赴火，则作火解。
　　淮南八公，即是八老先生。
　　东园公，绮里季，夏黄公，角里先生，此四人商山四皓。
　　乐子长，齐人，吴羌时受韩君灵宝五符乃敷天书藏於东海劳盛山中，为吴王所得。
　　韩终，秦时人，为霍林仙人。
　　凤钢能作药，起死者。
　　彭籛，殷时人，善房中之道，道授彭真人。
　　阴长生，南阳人，师马君，受太清丹法。
　　马明生，临淄人，遇太真夫人以灵丸，后师安期生，受服太清丹，在世五百年去世。
　　墨翟，宋人，善机巧，咽虹丹以投水，似作水解。
　　秦叔隐，冯翊，此二人华山仙伯。
　　刘千寿，沛人，少室仙伯北台郎。
　　赵祖阳，涿郡人，潜山真伯。
　　张上贵，楚人，九疑仙侯。
　　白石生，煮石方者，东华左仙卿。
　　周大宾，姜叔茂，此二人秦人，蓬莱左卿。
　　贾宝，安郑人，蓬莱右公。
　　宋晨生与张理禁共论空者，蓬莱左公。
　　李抱祖，岷山人，受青精□饭者，太清右公。
　　王道宁常山人，主西方录善。
　　籍保举学道嶓家真人，左禁郎。
　　茅季伟受行上清下真品经，又服太极九转丹，受书为地真上仙，句曲真人，定录右禁郎。
　　山世远，晋人，传说谶记者，太和真人。
　　魏显仁，大梁真人。
　　阴友宗，岷山真人。
　　韩伟远，受宋德玄灵飞六甲者，九疑真人。
　　洪崖先生，青城真人。
　　傅先生，南岳真人。
　　冯延寿，西岳真人。
　　孟子卓，中岳真人。
　　宋德玄，周时人，行灵飞之道，中岳真人。
　　高丘子，中岳真人。
　　衍门子，中元仙卿。
　　叔度胡，姓康，名献，师赤君，五岳司西门。
　　邓离子，师赤君，小有仙王。
　　李元容，师赤君，太清仙王。
　　赵车子，太清仙王。
　　茅初成，一名本初，司命君高功，师鬼谷先生，入华阴山学道，乃乘云驾龙，白日升天。
　　鬼谷先生，周时人，在城阳山鬼谷中。
　　正一真人，三天法师，张道陵学道，至汉安元年壬午岁五月一日，於鹤鸣山仙官来降，授以正一盟威之教，施化领民之法，流行以至于今号天师。
　　又妻亦得道，为女师，至孙鲁，传袭道法，魏武拜为镇南将军，真受云张镇南之夜，解者是为系师。有弟子二十四人，入室弟子王长、赵升，余者皆不显。
　　右件八十五人，系太清中真仙姓名事迹粗显者，今亦应进登太极者。
　　得太极道人名品
　　韦编郎庄周，受长桑微言，作内外篇，隐抱犊山，服火丹，白日升天。
　　长桑公子，庄周师，授扁鹊起死方者。些一人真仙#11。
　　被衣王倪师，
　　王倪啮缺师，
　　啮缺许由师，
　　巢父洗耳师#12，
　　支离问柳生者，
　　蒲衣庄子云，犹是被衣#13。
　　云间老君#14，姓李，字伯阳#15是太清之老君也#16。
　　尹喜周函谷关令，
　　许由不受尧禅者，
　　卞随投水者，
　　华封祝尧者，
　　子州，善卷，石户，北人#17马皇治龙病者。
　　安公，姓陶，乘赤龙。
　　大项项橐者#18。
　　秦佚，吊老聃化者#19。
　　接舆上峨媚，号陆通者#20。
　　伯昏，临危引弓者。
　　庚桑，善化导者。
　　萧史，善吹箫者。
　　弄玉秦穆公，女奔萧史者。
　　二女，白水阳见禹者。
　　邯鄂张君，前汉末人。
　　刘京，张君弟子。此二十七人#21，并受行飞步之道，非尽太极，犹多有太清者。
　　苏林，字子玄，濮阳曲水人，师涓子道学，受三元真一，游徧人间数百年#22，玄洲遣迎云车羽盖#23，縿驾龙虎，锡玄洲上卿，领太极中候大夫。
　　涓子，名未显，青童弟子苏君之师，少饵木精，受守一玄丹之道，中黄四司大夫，领北海公。
　　郭幼度，陆浑真人，太极监#24。
　　范伯华，豳人，戎山真人右仙公。
　　淳于太玄，石城人，阳洛真人，领西归传。
　　李翼，字仲甫#25 ，京兆人，与茅司命俱事王君。
　　左元放，师西岳卿，嗣司命，别主西方录籍。
　　王忠，正一上玄玉郎。
　　鲍丘太极宫官，南陵玉女。
　　司马季主，汉时人，受西灵子都剑解之道，托形枕席，在委羽山大有宫，服明丹之华，挹扶晨之晖，真授云：如似作剑兵解法，兵解则不得在太极。弟子四人：
　　一人，鲍阳，广育人，修剑解托，死於山涧。
　　一人，王养伯，太原人，与张良共采药不反。
　　一人刘伟惠，颖川人，汉景帝公车司马刘讽也，尸解托形杖履於桑树之下。
　　一人段季正，代郡人，本隐士，托形尸解，渡南郑秦川而溺死。
　　太玄仙女西灵子，都季主之师。
　　八老先生，姓名未显，应是淮南八公，此中亦有在太清者。
　　洞台清虚七真人，姓名未显，同在王屋山宫，此中亦有在上清限者。
　　绛文期，玄洲仙都降南真於阳洛山者。
　　盖公子，太极高仙伯延。
　　张奉，字公先，河内人，先为束华北河司命，禁保侯。
　　激子久，在束华宫已为太极所署，又领九宫尚书令，太极仙侯。
　　黄观子，学道服金丹，读洞经得道，太极左卿。范明期，受西梁□饭，紫阳既右真人。紫阳有左右，则周君为左真人，位秩高此，已在上清青精先生。
　　大宛北谷子，此二人受西梁□饭得道。
　　朱火丹陵宫龚仲阳，
　　龚幼阳，此兄弟二人受青童君仙忌真记得道。
　　东极老人扶阳公子，
　　西极老人土展灵子期，
　　南极老人丹陵上真，
　　北极老人玄上仙皇，
　　中元老人中央上玄子，此五人修五辰所致五方老人。
　　东极真人陵阳子明，
　　北极真人安期生，此二久并赤君王君号，为四极真人。
　　文始先生，
　　西归子
　　半车童子，此三人并相成之师友。
　　栢成子高修步纲之道，真授云相成纳气而肠胃三腐，似为解化之迹。
　　风后，黄帝之师。
　　周穆王姓姬，成王之曾孙，游行天下，宴瑶池，会王母。
　　夏禹姓姒，名文命，承舜王天下，受锺山真公灵宝九行真，又行玄真法得道。
　　帝舜姓姚，名重华，服北戎长胡所献千转紫霜得道。
　　王子者；黄帝之曾孙，受灵宝五符，又诣锺山受九化十变之经，以隐遁日月，游行星辰，修剑解之道。
　　玄帝颛顼，黄帝之孙，游行四海，埋宝鼎於洞山，受灵宝五符得道。
　　黄帝轩辕姓公孙#27，行步纲之道#28，用剑解之法，隐变桥陵，驾龙玄圃，乘云买阆风得道。
　　太极左公，北洛先生八真限。
　　五老上真仙都左公，撰灵书紫文者。
　　玄和阴陵上帝，是太极中天之帝#29。
　　清和宫天帝君，是太极中天之帝。
　　第一#30,中央黄老君，在左最尊，已度上清。
　　第二，紫阳左仙公，中华公子，石路虚成。
　　第三，西梁子文，授王清虚青精□饭云实牙者#31。
　　第四，安度明初降南真於修武县中者，此四人#32，太极金阙四帝君，后圣李君在左最尊，已度上清，余三帝是太极之天帝。
　　右件九十三人，系太极真仙#33，令亦有进上清者。
　　无上秘要卷之八十四竟
　　卷八十五至八十六原缺
　　#1此：敦煌写本作『右』。号：敦煌写本作『兮』。
　　#2此：敦煌写本作『右』。
　　#3峨媚：敦煌写本作『蛾眉』。
　　#4君：敦煌写本无。
　　#5盖：敦煌写本作『盖』。
　　#6此：敦煌写本作『右』。
　　#7右件九十九条：敦煌写本作『右此前』。
　　#8系：敦煌写本无。
　　#9修：敦煌写本作『修』。
　　#10角：敦煌写本作『禄』。杯：敦煌写本作『松』。
　　#11此：敦煌写本作『右件』。
　　#12 洗耳师：敦煌写本作『饮牛者』 。
　　#13庄子：敦煌写本作『南华真人』。被：敦煌写本作『披』。
　　#14 云间老君：敦煌写本作『效间老聃』。
　　#15字：敦煌写本作『名』。
　　#16 也：敦煌写本无。
　　#17人：敦煌写本作『户』 。
　　#18项项：敦煌写本作『顷』 。
　　#19此句敦煌写本作『秦矢，吊老聪死者』。
　　#20峨媚号：敦煌写本作『蛾眉兮』。
　　#21此二十七人：敦煌写本作『右廿八人』。
　　#22徧：敦煌写本作『变』。
　　#23盖：敦煌写本作『盖』 。
　　#24监：此下敦煌写本有『西』字。
　　#25字：敦煌写本无。
　　#26王子者，敦煌写本作『玉子帝誉』。
　　#27公孙：敦煌写本作『姬』。
　　#28中行步纲之道：敦煌写本作『修步□之道』。
　　#29中：此下敦煌写本有『一』字。下句同。
　　#30小第一：敦煌写本作『太极四真』。
　　#31中王：敦煌写本作『玉』。
　　#32中此四人：敦煌写本无。
　　#33件九十三人系：敦煌写本无。
　　无上秘要卷之八十七
　　尸解品
　　司命东卿君曰：夫尸解者，形之化也，本真之练蜕也，躯质之遁变也，五属之隐适也。虽是仙品之下第，而其禀受所承，亦未必轻矣。或未欲升天而高栖名山；或欲崇明世教，令死生道绝；或欲断子孙之近恋，尽神仙为难希；或欲长观世化，惮仙官之劬劳也。妙道一备，则高下任适，固不可用，明死生以制其定格，所谓隐回三光，白日陆沉者也。
　　飞琅玕之华而方营丘墓者，高丘子、衍门子、洪崖先生是也。而不知高丘子时以尸解入六景山，后服金液之水，又受飞琅玕之华於中山方，复托死乃入玄洲，受书为中岳真人。衍门子今在蒙山大洞黄金之庭，受书为中元仙卿。洪崖先生今为青城真人。
　　漱龙胎而死诀，饮琼精而叩棺者，先师王西城及赵伯玄、刘子先是也。
　　服金丹而告终者，臧延甫、张子房、墨翟子是也。
　　抱九转而尸臭，吞刀圭而虫流者，司马季主、宁仲君、燕昭王、王子晋是也。
　　周穆王北造昆仑之阿，亲饮绛山石髓，食玉树之实，而方墓于汲郡。
　　夏禹诣锺山，啖紫□醉金酒，服灵宝行九真而犹隐于会稽。
　　北戎长胡大王献帝舜以白琅之霜十转紫华，服之使人长生飞仙，与天地相倾，舜即服之而方死葬苍梧之野。
　　此诸君并已龙奏灵河，凤鼓云池而犹尸解托死者，正欲断以死生之情，示民有始终之限耳。岂昏腐骸太阴以肉饷蝼蚁者哉！直欲遏违世之夫，塞俗人之愿望，至於青精先生、彭铿、凤纲及商山四皓，淮南八公，并已服上药，不至一剂自欲出处默语，肥遁山林，以游化为乐，以升虚为戚。非不能登天也，弗为之耳。以此诸君自展转五岳，改名易字，不复作尸解之耳。
　　夫尸解之道，如为少妙，既令希有情阻，闻者不及，一以死镇其路，示无所复论，虽彭铿游山，凤纲市朝，四皓假首，以素八公，变形万化，亦吾所不愿矣。自有方诸刻名，应得尸解之仙者，或禀受使然，或志行替败，或学寻浅狭，情向颓住，此自希尚所及，正以分得之耳，非向所论。诸君衍门子辈，既饱上药而故为尸解者也。吾昔受先师尸解上方委化之道，虽不得获用，常所依依，今向尘垢四会，交兵激合，三官驱除，嫉贤害道，言神仙者，致痾寻媱利者，富贵志道求生者，亦何为汲汲於风火之中，束带以入郾市哉！今密出尸解之方，可各以传示弟子，应为真人者。用之潜遁，足以远凶患，施之而逝，可以尽子孙之近恋；隐之而游，可以登名山也。若夫道数兼备，万术斯明，役使百鬼，招召众灵，坐在立亡，分气散形，虽处三军而飙锋不能兵，虽行凶危而灾疠不能干，虽入市朝而百害不能生者，可无复施尸化之迁耳。夫此之解者，率多是不汲汲於龙轮，乐安栖於林山者。
　　以录形灵丸以合唾涂所持杖，与之俱寝三日，则杖化为己形在被中，□徐遁去，傍人皆不觉知。
　　以药涂火炭，则他人见形而烧死，谓之火解。
　　以一丸和水而饮之，抱草而卧，则他人见已伤死於空窒中，谓之兵解。
　　凡自从任故，自得还其故邑也。但当改姓名，变容貌。昔有人作此，去入林虑山，积十三年而复还家也。
　　上解之道，名配紫简，三官不复，关其间隙，妄以死加之。
　　录形灵丸，亦可与人作尸解。但当晓示其去止节度耳。欲将得意弟子俱行游者，当按之。其用他药得尸解，非是灵丸之化者，皆不得反故乡、反故乡，三官执之。
　　尸解之法，有死而更生者，有头断已死乃从傍出者，有死毕未殓而失骸者，有人形犹存而无复骨者，有衣在形去者，有发既脱而失形者。
　　白日去谓之上尸解也，夜半去者谓之下尸解，向晓向暮而去者谓之地下主者，虽获隐遁而迹兆不灭，为人所疑。今世志未厌，不及游故乡，游栖靡定，深所疑惑，意在於此。自先世有功在三官，流逮后嗣，或易世练化，改氏更生者，此七世阴德根叶相及，既终当遗脚一骨以归三官，余骨随身而迁。男留左骨，女留右骨，皆受书为地下主者，二百八十年乃得进，受地仙之道矣。临终之日，视其形如生人之肉，既死之时尸体香洁，足指不青，手皮不皱者，谓之先有德行，自然得尸解。
　　右出《洞真藏景录形神经》
　　《四纪篇》曰：《九真中经》或曰
　　《飞行羽经》，有之者白日尸解。
　　《六纪篇》曰：《灵书紫文》或曰
　　《五老宝经》，有之者尸解。
　　右出《洞真琼文帝章经》
　　诸尸解地下主者，按四极真科一百四十年乃得补仙官，复一千三百年乃得补真官，於是始得飞华，盖乘群龙，登太极游九宫也。
　　右出《洞真太上隐书经》
　　有此经，未能勤修思真念灵，与俗无别者，故不失隐存下仙，白日尸解。
　　右出《洞真八素真经》
　　太极真人遗带散白粉，服一刀圭当暴心痛如刺，三日欲饮，饮计足一斛气乃绝死，既殓失尸所在，但余衣在耳，是为白日解带之仙。若知药名者，不复心痛，但饮足一斛仍绝也。既绝已自悟所遗尸者，在地也。临时自有玉女玉童以青軿舆载共来之欲停者，当心痛三日，节与饮耳。其方亦可合，亦可举家用。
　　右出《真迹经》
　　太极金华真人，以此经文刻於太微天帝紫微宫玄琳玉殿东壁牖上，其文曰：
　　五气异方，津光合形。有终而死，有始而生。万类反本，千条归冥。气适浮烟，血奔流清。一辰哉兆身，非真不成。何不竭以云草玄清，徊以卉醴华英，会以五光七白灵蔬，和以白素飞龙。沐浴平旦，正心向东。凝精励魂，上帝五公，再拜朝灵，镇固五方，长生天地，出入流通，各安其位，生华五藏。
　　此文乃上清八会交龙大书，非世之学者可得悟了者也。太素真人显别书字，受而服之，求其释注於太极帝君焉。
　　云草玄波者，黑苣藤是也，一名玄清。卉醴华英者，蜜也。五光七白灵蔬者，薤菜也。白素飞龙者，石英也。
　　法当种薤菜，使五月五日不掘拔者，唯就锄壅护治之耳。经涉五年中，乃取任药，名为五光七白灵蔬，择取蓝白精肥者十斤，黑苣藤五斗，白蜜凝雪者五斗，高山玄岩绝泉石孔之清水三十六斛，白石英精白无有砺□者五枚，先好於磨石上砺护，使正圆如雀卵之之小小者好，莹治令如珠状，勿令有砺石之余迹。先清斋一百六十日，令斋日讫於元月九日，先筑土起基高二尺，作灶屋，屋成作好灶，以鳌口向西，屋亦开西户也。当得新铁釜安灶上，是九月九日申酉之时，向鳌口跪东向，内五石子於釜中，於是乃先投一枚於釜中，祝曰：
　　青帝公石，三素元君、太一司命，玄母理魂，固骨填肝，守养肝神，肝上生华，使肝永全。
　　次又投一枚於釜中，咒曰：
　　白帝公石，太一所憩，元父理精，玄母填肺，守养肺神，使无朽废，肺上生华，千万亿岁。
　　次又投一枚於釜中，祝曰：
　　赤帝公石，帝君同音，玄母理血，桃康填心，守养心神，使无灰沉，心上生华，一成玉林。
　　次又投一枚於釜中，咒曰：
　　黑帝公石，太一同算，玄母元父，理液混变，守养肾神，使无坏乱，肾上生华，常得上愿。
　　次又投一枚於釜中，祝曰：
　　黄帝公石，老君同威，太一帝君理魄镇脾，守养脾神，使无崩颓，脾上生华，白日晨飞。
　　投石时，皆各闭气五息，然后乃投石。都毕，起向灶，五再拜：
　　又取薤白五斤，好积覆於五石之上。毕，内蜜灌薤上。毕，内苣蕂五斗灌蜜上。毕，乃格度苣蕂入釜，深浅高下处所也。然后稍入清木，使不满釜，小许止木盖游覆釜上，九月十日平旦发火，当取直理之木熇燥好薪，不用蠹虫及木皮之不净薪火煮之，才令觉劣沸而已，勿使涌溢大沸，当屡发视，调其下火。
　　当先视腴格处所，若煮水煎竭，辄当益水所，尽三十六斛水而止。又水尽之后，更加煎，令减先腴二寸格筹量，以意斟酌视之。都毕，成也。寒之於釜中，去下火灰，密盖其釜上，五日乃徐取五石，平旦向五方各再拜。毕，跪以此腴，杂以东流水，以次服之。饮水及腴，取令送石子入口，下喉中耳。
　　服之时亦如初投石於釜中时，一二按祝而服之也。毕，又五再拜毕。
　　若药煎既成，而视无复石者，非有他也。直五精伏散，隐灵化形，故自流遁於云腴之中，无所凝也。但当日服五合，以清酒饮送之。神变反质，各自镇养五藏矣。自於五藏之内，更生成五石也。慎不可猛火。火猛石精飞去，滓浊坏烂，云腴熬臭，不可服御。
　　又云腴之味，香甘异美，强血补精，填生五藏，守气凝液，长养魂魄，真上药也。以好器盛之，密盖其上，即日服二合为始，日日以常，若腴蜜煎强者，亦可先出，服石然后加腴，更和煎之，取令凝如割肪也。人亦有丸服之者，日三十丸。大都丸不如腴服之佳也。趣复任人所便耳。便则安於体，体便则无不佳。常能服此腴者乃佳。若先腴已尽，当更合如前之法。用白石英五两填釜底，一两辄一投，祝说如法，但不复砺石，使圆而重服之耳。药成出，此石沉东流水中，不尝燥竭之渊，若不欲更合此腴者，亦无损於前五石也。此腴名玄水玉液，一名飞龙云腴，一名炼五石之华膏，服之十五年，身有玉光，内外洞彻，长生天地，役使鬼神，三年之后，眼可夜书，真人云：此方愈於炼八石之饵金，必胜於桂水云母之玉浆也。既服此五石，石入喉径宝填五藏。五藏常生华，一藏中辄有一石，以守藏孔藏。孔之上皆生五色华也。若其人或暂死而适太阴权过三官者，肉既灰烂，血沉脉散者，而犹五藏自生，白骨如玉，七魄营侍，三魂守宅，三元欢息，大神内闭，太一录神，司命秉节。五老扶华，帝君宝质。或三十年、二十年，或十年、五年随意而出，当生之时，即更收血育肉，生津结液，复质反胎成形，濯质乃胜於昔未死之容也。真人练身於太阴，易貌於三官者，此之谓也。
　　太微天帝君咏曰：
　　太阴练身形，胜服九转丹。华容端且严，面色合灵光。五石会天真，太一宝神关。上登太极阙，受书为仙人。
　　南岳真人赤松子曰：昔有赵成子者，学仙之士也。初受吾镇生五藏上经，乃按而为之，成子后故欲还入太阴，求改貌化形。当是时自故死亡於幽州上谷玄丘山中石室之下，即为死尸白骨也。后五六年，忽有他人经山行者，见此尸在石室中，肉朽骨在。又见腹中五藏自生，又香而不烂如故，以液血缠裹，五色之华莹然於内，紫胞结络交缠於外。彼人乃叹曰：昔闻五藏可养以至不朽者，今见其人矣。此子将有道而不终乎，因手披死尸，五藏之内藏中各见有一白石子在焉。彼人又曰：使汝五藏不朽者，必此五石也。子已失道，可以相与，因探取而仰吞石，石皆以入喉也。彼人别去十余年，而成子之尸当生，当生之时彼人先服石子即日皆飞从口出，如飞蝉之状，径还死尸之藏，因此成子改形而起矣。彼人既见石飞，心震意惕，后日故入此山寻视死尸所在。彼人既到石室之前，方见成子散发偃据，洞啸灵谷，面有玉光，发色流泽，於是彼人惶震累息，匍匐岩岫之间、林竹之侧。成子问之曰：子何人哉？尔乃忽见成子前有五老仙公披锦带符，手秉羽节，头建紫冠，足蹈空虚，并切齿而言於成子曰：昔盗吞先生五藏之宝石者，今此癞面人是也。言毕，彼人面上即生恶疮，又噤而失言，狼狈而归，比及达家，癞疮已遍於一门，而同时俱死，族即灭矣。
　　夫得道之士而暂游太阴者，太一守尸，三魂营骨，七魄卫肉，胎灵录气，非不欲揜恶人之心性，闭凶愚之耳目也，直欲观灵验於八方，示真威以流赫耳。况加含五帝之神石，灵公之精英，欲盗服以延寿，窃以希长生，不可冀也，岂可为哉！南岳真人故复书而记之，以祛盗滥之凶心乎。
　　右出《洞真太极帝君填生五藏上经》
　　无上秘要卷之八十七竟
　　无上秘要卷之八十八
　　易形品
　　老子曰：蛇得灵宝化为神龙，乌得之变为凤凰，凡兽得之改为麒麟，凡夫得之号曰圣人。何谓圣人？子有通圣真文，能常服之，游戏五岳，逍遥于空，改易五内，变化形容，一年易气，二年易血，三年易肉，四年易筋，五年易骸，六年易骨，七年易髓，八年易发，九年易形，形体尽易，大道毕矣。
　　右出《洞玄自然五称经》
　　太一神仙生五藏，填六胃，养九窍，和九关，炼三魂，曜二童，保一身，长生万岁，四填丸方。
　　太一禹余根四两，定六府，填五藏。
　　真当归一两，以和禹余根，止节百病。
　　熏陆香一两，以和当归，熏五藏内。
　　人参一两，补六府津液，助余根之势。
　　鸡舌香一两，除胃中客热，止痰闷。
　　已上五种，以余根为主，四物从之，先内主，捣百杵，乃次内四物为散。
　　丹砂四两，摄魂魄，填三神，理和气。
　　甘草一两，以和丹砂，益肌肤，去白发。
　　青木香一两，以助甘草，去三虫伏尸。
　　乾地黄一两，和百髓，满脑血。
　　降真香一两，益目瞳，熏下关。
　　已上五种，以丹砂为主，四物从之，先内主，捣百杵，乃次内，皆令成散。
　　茯苓四两，填七窍，补九虚，和灵关。
　　木一两，以和茯苓，益神气，明目瞳。
　　乾姜一两，以补木势，除痰热，开三关，去寒冷。
　　防风一两，补漯痹，除秽津，止饥渴。
　　云母粉一两，泽形体，面生光，补骨血。
　　已上五种，以茗苓为主，四物从之，先内主，捣百杵，乃次内皆成散。
　　麦门冬四两，去心。填神精，养灵液，固骨。
　　乾枣膏一两，以助门冬，凝血脉，去心秽。
　　附子一两，熬之。益脑中气，填藏内冷，去痰。
　　胡麻一两，熬之。和喉口液，填下关泄，泽三神。
　　龙骨一两，益六液，养穷肠，乌发止白。
　　已上五种，以麦门冬为主，四物从之，先内主，捣百杵，乃次内之，皆成散。
　　凡四填神丸合二十种药，令精，上其五物为一部，皆各合成散。先内禹余根部，捣三千杵，次内丹砂部，捣四千杵，次内袂苓部，捣五千杵，次内麦门冬部，捣六千杵，又内白蜜四升，又捣七千杵，又内白蜡十二两，又捣八千杵，又更下蜜，令可丸，若刚者当下蜜，柔者不须。又更下蜜，但多下蜜亦更捣三万杵，药成丸如鸡子中黄，亦可计黄以为细丸而服之也。以正月、九月上建日合之，满日起服之百日。中筹量服五丸，当先一日不食，后日平旦乃服。毕，乃饮食如故。千日之后，二百日中服七九。二千日之后，三百日中服二十九。三千日之后，四百日中服三十九，计此为度。填神守中，与天地相毕。此药万年不败，若常服此药，一切不复服余杂食饵之辈也。
　　　合药先禁戒七日，永不复令房室，无令鸡犬小儿妇人见之。合药时，当烧香，设一神席於东面，为太一帝君、太一君、太一上元君之坐也。心常存呼祝之，服药时亦当心存之，以向月王。此所谓四大，以填四神，以治百病也。令人不修还视万里之外，白发还黑，齿落更生，面目悦泽，皮理生光。服之一年，宿疾皆除，二年易乌，三年易气，四年易脉，五年#l易□，六年易筋，七年易骨，八年易齿，九年易形体，十年役使鬼神，威御虎狼。
　　右出《洞真九真中经》
　　长生品
　　天尊成就五方国土，度一切人，时还长乐舍中，诸是杂国五大无小，倾国人来，非可禁止。天尊尔时三目，三夜闭天光明，使光不照，聚柴高地二百丈许。天尊坐於柴上，以火自烧，火然光照四方郎明，诸国男女遥见天尊坐在火上，无缘得往，披陈其心。天尊欲观其心，因告来者，欲得长寿，当入火中，就我受法。真有至心好慕大法者，有七万二千四百五十人，授身赴火，皆至道前。天尊即於火中授其经法，随入随授，身并得度愍形而去。余不入者，有三十万人，遥见入者身不得出，皆云烧死，於是便退，各还本土。预是入火受度之人皆先以至家，其不入者皆在后至，既还相见，方怀惋叹，悔无复及。受度之身，皆得长寿。
　　右出《洞玄灵书经》
　　道言：皆於始青天中碧落空歌大浮黎土受元始度人无量上品，元始天尊当说是经，周回十过，以召十方，始当诣座。天真大神、上圣高尊、妙行真人、无鞅数众，垂空而来，飞云丹霄，绿舆琼轮，羽盖垂荫，流精玉光，五色郁勃，洞焕太空七日七夜，诸天日月星宿、璇玑玉卫一时停轮，神风静默，山海藏云，天无浮翳，四炁朗清，一国地土山川林木缅平一等，无复高下，土皆作碧玉，无有异色。众真侍座，元始天尊玄座空浮五色师子之上。说经一遍，诸天大圣同时称善，是时一国男女聋病耳皆开聪。说经二遍，盲者目明，说经之遍，喑者能言。说经四遍，跛痾积逮皆能起行。说经五遍，久病痼疾一时复形。说经六遍，发白反黑，齿落更生。说经七遍，老者反壮，少者皆强。说经八遍，妇人怀妊，乌兽含胎已生未生皆得生成。说经九遍，地藏发泄，金玉露形。说经十遍，枯骨更生，皆起成人。是时，一国是男是女莫不倾心，皆受护度，咸得长生。
　　右出《洞玄无量度人经》
　　云腴名玄水玉液，一名飞龙云腴，一名炼五石之华膏，服之十五年，身有玉光，内外洞彻，长生天地。
　　右出《洞真填生五藏经》
　　道人图生，盖不谋名。衣弊履穿，不慕尊荣。胸中纯白，意无所倾。志若流水，居处市城。积守无为，乃能长生。
　　右出《妙真经》
　　治人事天，莫若啬。夫唯啬是谓早复。早复谓之重积德。重积德则无不克。无不克则莫知其极，莫知其极可以有国。有国之母，可以长久。是谓深根固蒂，长生久视之道。
　　右出《老子德经》
　　紫微夫人说阿母言曰：服日气以平旦，采月华以夜半，存之去面前九寸，令光景照泥丸，下及五藏，洞彻一形，引气入口，光色蔚明，良久乃毕。常行得长生。
　　右出《洞真太一帝君太丹亿书经》
　　　　真人曰：食日之精，子必长生。缘以上天谒元君，先常以月一日、三日、五日、七日、九日、十五日日出时至日中食，先念心中有日，日中有玄盖，盖下有小童，正气遍身，中外九重，思赤气满头，从顶出上升天，绕日九重，咒曰：
　　日君元阳，还归绛宫，与我合德，俱养小童。因思日精来下入顶鼻孔中，咽之三九满心中。心中有三人，左即太一父也，右即玄元母也，中央即赤子小童也。坐金床玉榻，执玉拌玉，杯中玉英神酒，并天芝草，见在食饮之，仍不饥渴而长生。
　　食月之精，可以长生，缘之以上天，常以十五日夜半时向月再拜，咒曰：
　　月君子光，还归丹田，与我合德，俱养小童。因思月白气黄精来下入鼻口中，咽之三七而止，月精托肾根，即得长生。
　　食星之精，上升太清。常以日出、晡时、日中、夜半上念北极太黄星，咒曰：
　　皇天上帝，太上道君，曾孙小兆某甲好仙道，愿得长生，因念星精来下在两眉间，流入鼻口中，咽之三五，思气满心胆脾中，有道母主哺养赤子，即不饥不渴，即得长生。
　　右出《洞玄五符经》
　　太极真人曰：立三百善功，可得长存地仙。若一功不全，则更从一始。而都失前功，常有其念在於心膂者，则是也。子导人作善，即为善功矣。
　　右出《洞玄定志经》
　　道言：下士修身，断情忍色；服御养神，远弃荣丽；栖憩幽林，爱山乐水；耽玩静真，淡泊守固；绝谷休粮，长斋念道；过中不餐，端坐则与师宝相对，出入则与乌兽为群；孤旅岩穴，独景空山；思不慕归，悲不悼形；契阔林涧，怡神拟餐；面有饿容，心如怀丹；艰苦备婴，玄有和颜；见试不恐，心静敬安；如此之行，上感虚皇；九、灭九生，志愿不退，执固殊坚，克得变化；乘空飞行，游宴五岳。
　　右出《洞玄法轮经》
　　　大劫度厄，宝命长存。元始九玄之精，经大阳九之会，洪水滔天，当青书白绢佩之头上，浮翔清波之上，灾不能伤，保身长命。久佩神仙小劫度厄宝命长存符，九天太真符，经小阳九之周，水火交横，万灾并兴，当以朱书白绢佩之左肘，入渊不沉，入火不然，万害不能干，保身长命，与天同寿，久佩神仙。
　　右出《洞真青腰紫书》
　　天皇、地皇、人皇大字，皆有清虚妙法、洞玄宝文，自元金名，在方诸青宫，不得知闻。有其文者，成地仙。
　　右出《洞真四极明科》
　　天仙品
　　右中真下元紫元大仙洞气阳灵之文，此则大仙洞气阳生之精化生玉文，以辅上清帝真变化八方之气，通神招真，保命长存。服之八年，则紫元台玉童九人给兆通灵，召八景神官云舆羽盖，给兆飞行。
　　右上真下元阳灵真文变化灵符，此则洞阳演灵之精化生玉文，以转上真帝尊变化八方之气，通神招真，保命长存。服之八年则太阳玉童九人给兆通灵，召八景神官，命云舆羽盖给兆飞行。
　　右中真中元洞阳大灵真文变化灵符，此则大灵阳生之精化生玉文，以轮上真帝尊变化八方之气，通神招真，保命长存。服之八年则南极玉童九人给兆通灵，召八景神宫，命云舆羽盖给兆飞行。
　　右中真中元洞阴太玄变化灵符，此则北户阴极之精化生玉文，以辅中元中真八景神宫，上通天气，下卫学真者，招灵致真，千乘万骑之官。服之八年则玄宫玉女八人降形，致九天凤衣命真之策，以召八景之舆，载兆飞腾。
　　右出《洞真变化七十四方经》
　　天尊言：若善男子、善女人能发自然道意，来入法门，受我十戒，行十二可从，则为大道清信弟子。清信弟子皆与勇猛飞天齐功。飞天，未得道者也，是道十转弟子，飞行空虚，为诸天策驾清信，弟子见在世上，可得免於忧恼，度於众苦；身入光明，形内澄正，招鬼使神制伏魔精，十转即得上为飞天，若在一转而行精进，心不懈退，作诸功德，长斋苦行，晨夕不倦，即飞天齐功。
　　天尊言：其六戒者，皆以六通智慧能施其德，行合自然，福庆恒居，其身祸害恒远，其门玩好不绝，世世因缘，一转受报，飞天齐功，超轮九转，位及大道，十转弟子名书诸天，七祖同升上生天堂。
　　天尊言：其十善劝戒，自非大道十转弟子，莫能行之，与飞天齐功，心与六通智慧参同，洞虚无也。身后皆得飞行云中，众圣策驾，游行十方。
　　右出《洞玄大戒经》
　　明真科曰：修奉智慧上品十诫，积诸善功，供养法师，烧香然灯，佐天光明，照耀十方，施惠布德，念度众生，死升东华，受号飞天，位比太上十转弟子，为众圣策驾，游行云中。又云：敬信奉十戒，烧香恒明灯，功满十转，报位得及飞天。
　　右出《洞真明真经》
　　升月庭品
　　夫欲采月黄华之道，当以月临东井之日，清旦取井华之水一瓫，露於中庭，夜半书阳精玉胎练仙之符置於水中，东向叩齿二十四通，临水咒曰：
　　黄气阴华，阳精洞鲜。沐浴九魂，冠带金晨。圆明启告，玉胎练仙。华光交焕，流芳陶津。九阳齐化，玄霞散烟。元景回灵，曲映我身。飞升上宫洞睹琼轩。毕，取水一斗，向月服之，便握固存月中五色流精皆来冠接一身，五色之中又有月光黄气大如目瞳，累重数十，在月精五色之内，并从口中而入，洞匝五藏，使向月吞精五十咽，咽液十过，又叩齿十通，微咒曰：黄气流精，三合凝光。玄晖反正，冠带八芒。练魂东井，受明飞皇。金华散灵，五君流芳。夫人降醴，润洒十方。洪芝下注，六府溢充。金精九化，易景反容。乘虚落烟，游宴太空。上造月庭，与真齐双。变化八道，出有入无。三晨洞晖，永保无穷。毕，以余水洗浴讫，还室东向，服阳精玉胎练仙符。又叩齿十二通，微咒曰：
　　藏天色光，黄气郁散。结精凝晖，八芒明焕。莹饬华黄，石景陶灌。玉芝盈溢，润充大汉。普天受练，启明晨旦。驾景登空，得腾帝馆。长离下世，超度八难。与日齐晖，与月同干。毕，咽气五十过止。此服月华之道，元始妙法，行之一年面生玉泽，七年灵降，身发金光，九年飞行，上造月乡。
　　阴精飞景玉符，太岁之日黄书竹膜之上，向太岁服之。三年流光下映，彻照六府，五藏通明，面有玉光。九年飞行，上造月庭。
　　三素飞精招仙上符，秋分日黄书竹膜上，清旦西向服之。三年五岳仙官来到，上真形见，中士淹蔼，若见若亡，下士梦睡，与仙共言。九年得仙官云軿来迎，上造日庭。
　　黄华石景内化灵符，以本命之日青书竹膜之上，向本命服之。三年顶生金光，玄照一里。九年与月夫人共言，飞行太空，上造月庭。
　　右出《洞真八素真经》
　　日魂练精阴符，以冬至日夜半炁书青纸上，投水中，沐浴一身，血精并被练化，致日精於紫景，降飞华於八骞，练五府於玉池，运兆身於广寒。又黑书青缯佩身，八年身发金光，项有圆明，真人下降，授兆真文，飞行太虚，上升广寒之宫。
　　右出《洞真黄气阳精经》
　　升日门品
　　右飞华日景玉胎灵符，以本命之日朱书竹膜之上，向本命服之。三年流精紫光洞照身形，面生金容。九年飞行太虚，上造日门。
　　阳精飞景玉符，太岁之日朱书竹膜上，向太岁服之。三年胃管通明，真晖充溢，填灵玉户，面生日光。七年飞行，上造日门。
　　右出《洞真八素真经》
　　八炼金治化仙真符，以立春之日黄书青纸投水中，沐浴则通身炼化，招日月之玄晖，降真人於玉庭，并黄书青缯佩身。八年与真人交言，降致云舆，飞升金门之上。
　　八炼治化仙真符，以立夏之日正中丹书黄纸上，投水中，沐浴则内外炼化，招仙根於阳精，致黄气於黄华，回日月以玄映，感真人於玉宇。又丹书黄缯佩身，八年真人下降，授兆真文，飞行空玄，上升洞阳之宫。
　　龙景九炼之符，以立秋之日晡时青书白纸上，投水中，沐浴则骨髓炼变，招玄晖於紫景，致阳精於飞根，纳黄气於水母，降真人於紫轩。又青书白缯佩身，八年头有日圆之明，飞行太虚，上升广灵之堂。
　　求仙之道，当以夏至之日夜半入室，南向眠坐，任意闭目，内思月中丹光夫人姓某讳某，形长八寸八分，头作颓云之髻，着丹锦飞裙，口衔月光，下入兆身心绛宫之中，须臾月光散为黄气，雨降一形。夫人在月中央，采空青之华，散拂黄气之中，口吐阳精赤气，以灌兆形，从内雨外，黄赤二气更相缠绕，洞映一身。夫人以紫书丹字六音授於兆身，便引黄气二十四咽，引阳精十二咽止，叩齿二十四通，仰咒曰：
　　流火万顷，洞阳之精，阳安之馆，三华玉城。金仙内映，八素四明。九曜降气，元上高灵。夫人漱香，散华玉清。丹书紫字，结音空青，兰池玉润，流洒八冥。朱光流翳，普天鲜荣。回晨曲曜，映监我形。形与朱日，同死同生。乘空驾虚，骖御飞軿。玉女弼位，金童辅灵。翠羽轻盖，上造帝庭。毕，咽气二十四过，咽液十二过止，便服紫书丹字。行此道八年，夫人授兆丹书真文，日中玉珰，令兆飞升，上造洞阳之宫。
　　右出《洞真黄气阳精经》
　　无上秘要卷之八十八竟
　　卷八十九至九十原缺
　　#1『年』原作『中』，据上下文义改。
　　卷九十一升太极宫品升太微宫品
　　无上秘要卷之九十一
　　升太极宫品
　　太极炼变定真灵生符，旧文出太上变化空洞第一玉景篇中，藏之太极大宫。
　　诸行道求仙，思神存真，谢罪解过，上希神明感会之恩，当以立春之日青笔书文，东向服之一枚，宿愆并散，则太极记名玉简。修行八年勿失一节，太极给玉童八人。存思感会天真下降，得见神形，致八景之舆，飞升太极宫。
　　右出《洞真八道玉景隐符》
　　上真中元六甲阳生变化灵符，此则上甲阳灵之精化生玉文，以辅上真高晨变化八方之气，通神招真，保命长存。服之八年，则太极上宫玉童九人给兆通灵，召八景云舆，迎兆飞行，上造太极朱宫。上真变化，下元化生，八景神宫以辅学者之身，有知上真宝名宫府乡居服御灵符，以招八景之气，以降上真之形，下映兆之身，招灵致气，役御千乘万骑之官。服符修行八年，则高上感悦，真灵降见，致八景神官飞云羽盖运兆升清，变化八方，上造太极宫。此九天灵文授宿有金简玉名於太极之人，得见其篇目，生死获仙。轻泄至讳，罚以九天刺奸，身将充蒙山之役也。
　　右出《洞真变化七十四方经》
　　道言：夫轮转福庆，不灭不生，而好学宗奉师宝，与道结缘，世世不绝，皆由先身积行所致。如此法轮，上士懃尚，广开法门；先人后身，救度国王；损口拯乏，棵形衣寒；仁及鸟兽，惠逮有生；恭师奉法，恒如对神；长斋苦思，精研洞玄；吐纳气液，心灰意懃；割弃色累，万想都泯；情和气柔，人神并欢。如此之行，一灭一生，志不退转，克成上仙。三师备足，身登太极，位加仙卿，无量妙通，思念转神。偈颂：
　　妙通转我神，弘普无量功，道成天地劫，转化发九重。灭度更生死，缘对各有宗。熟悟去来辛，形魂无始终。积庆籍福基，身拔五难峰。脱离三恶道，萧萧入闲堂。念度无边境，思定感神通。法轮三度扬，辅成高仙公。回我大椿步，飘升太极宫。太上玄一真人告仙公曰：吾受太上命，使授子劝戒妙经，演法说教，事妙极此。其文秘於太上紫微宫中，自非仙公之任，其文弗可见乎。今说其戒，以成子仙，子宜
　　宝录，勤行道成，当更迎子於太极宫也。仙公稽首受戒而辞去也。
　　右出《洞元真一劝戒法轮妙经》
　　升太微宫品
　　太上曰：真人所以贵一为真一者，一而已矣。一之所契，太无感化；一之变适，天地冥合。是以上一为身之天帝，中一为绛宫之丹皇，下一为黄庭之元王。而三一之真，并监统身中二十四气，气以受生，生立一身，上应太微二十四真，真气徊和，品物成形，神气浑分，紫房杳冥。夫气者，结虚烟而成神也。神者，托三一以自生也。变化者，三一之所造。得化者，皆由神以自隐，混黄相成，得玄之极。三一元君，各有真气。真气结成，自为千乘万骑、云车羽盖。常以内入紫宫，以登玉清，列系元图，化胞保胎。三一养身，得为真人。飞行九霄，受事高上。所以一之所济者，乃生乎天地也，非但蝖飞蠕动小事而已。子若能守之弥固，则精应感畅，精应感畅则三元可见，三元可见则白气郁变，白气郁变混分自生，即千乘万骑忽焉至矣。羽盖可御，云軿可乘，尔乃白日升天，上造太微。太微天中有二十四气，混黄杂聚，结气变化，有时忽尔而分，恍然生也一化气中生有二十四真人，结虚生成，不由胞胎，皆三一帝皇之气所以致分道变化，托玄立景矣。即能守身中三一，则太微天中三元帝皇之真君而降见於外，亦与子面言也。
　　身中复有二十四真人，亦体中玄气精灵所结而造致，分化而造万也。若云軿既至，合气晨景，以登太微。太微二十四真人俱与身中神明合宴於混黄之中，共景分於紫房之内，托形气於千涂。回者艾以反婴，改死籍於北酆，受长存乎帝乡，出入玉清，寝止太微。
　　若单得受一道者，则三元不备，但注心於一，亦可长生不死，得入泰清而已，不得游景太微之天北，登上清之宫。
　　右出《洞真大丹隐书经》
　　太微灵都幽升符，旧文出太上变化空洞第六玉景篇中，藏之太微观。
　　诸行道求仙，思神存真，谢罪解过，上希大帝大圣尊神，原赦宿罪之恩，当以秋分之日白笔书文，西北向服之六枚，则众神削除罪名，注算玉简，司命度生，保命神仙。修行八年，勿失一节，太帝给玉女十二人，通真致灵，神人下降，所愿皆成，致六景之舆，飞升上清太微宫。
　　右出《洞真八道玉景隐符》
　　始生上真、下元阴阳变化二符，青书上符，白书下符，以立春日先服下符，后服上符。秋分日先服上符，后服下符。临服符时，叩齿十二通，微祝曰：
　　二精上灵，通神致真，招景八气，下降我身。千乘万骑，呼噏成烟，玉景徘徊，三宫布神。内外齐合，飞凌九天。变化帝晨，朝谒玉尊。毕，仰咽八气止。行之八年，上真曲映，八景见形，万骑神官将兆飞行，上入太微之宫。
　　右出《洞真变化七十四方经》
　　上真中元阴极变化灵符，此则太甲洞阴极之精，以辅上元中真八景神官，上通天真，下降人身，招灵致气，千乘万骑之官。服之八年，则灵飞玉女八人降形，使令致灵丹芝英变化之术、召八景之舆，升兆飞行，上登太微之宫。
　　始生上真、中元阴阳变化二符，青书上符，白书下符，以立春日先服下符，后服上符，秋分日先服上符，后服下符，临服符时，叩齿十二通，微咒曰：
　　上甲真父真母，合灵二气交灌六元，化生八景，洞神变化，上清回真曲降，来鉴我形，使我得乘八景之舆，飞升太极云庭。毕，仰咽气八过止。行之八年，将感八景，神官降见，运尔上升太微之宫。
　　右出《洞真青要紫书金根上经》
　　学者当明中真宝名，宫府乡居，服御灵符，以招八景之气，上降中真之形，下映兆房，招灵致仙，役御千乘万骑之官。服符修行八年，则高上感悦，三部八景神官降见兆身，致八景云舆运兆升清，变化八方，上升紫微宫方诸东华也。其文法授有宿名东华金简玉字之人，自无此挺，不得参闻，见其篇目皆九祖升仙，轻泄漏慢，身充风刀之考，九天刺奸，罚尔年命也。
　　中真变化下元，化生八景神官，以辅学者之身。学者宜知中真宝名宫府乡居，服御灵符者以招八景之气，以降上真之形，下映兆身，招灵致气，役御千乘万骑之官。服符修行八年，则高上感悦，真灵下降，致八景神官飞云玉舆迎兆上升紫微之宫。其道高妙，不行下世，得者生死获生。轻泄灵文，罚以风刀之考，充役河源也。
　　中元散二十四气，化生三气八景洞真二十四神官，下治学者之身。中元官中赤混气变化，凭虚而生也，皆有千乘万骑镇卫身形。若存天真於心，自招灵颜於寂房，则三八部神不移年而见形，玉童玉女立可使令。八年之中，千乘万骑克致八景玉舆，运兆上升紫微之宫也。凡修九真八道而无此文，亦当绝思於玄尚，无烦徒损口目之功也。故二十四神在人身中，上招二十四真，中安二十四宫，下通二十四气。一神不镇，则万神不安，宫宅空废，赤子飞扬，邪魔来入，万病并生。学不知此，仙焉可蒙？千乘万骑焉可得致？八景之舆焉可得乘乎？
　　上真下元阴生变化灵符，此则北方玄阴之精化生灵文，以辅上元下真八景神官，上通天气，下辅学者身，招真致灵，千乘万骑之官。服之八年，则太玄玉女八人降形。使令致九天真书、玉岳神图，召八景玉舆，飞行上清。其文秘太微上观，依玄科四万劫一出。
　　右出《洞真变化七十四方经》
　　通灵次精八史图
　　上部第三真气
　　三景吐灵华，晃朗八门开，中有智慧神，被服飞天衣。八史通灵气，玉符洞精微，宝云映玉字，巨兽振天威。焕烂八会宫，纷纷灵人飞，精思招真气，五符生光辉，八景策玉舆，登空入紫微。
　　右出《洞元灵宝二十四生图经》
　　无上秘要卷之九十一竟
　　无上秘要卷之九十二
　　升上清品上
　　夫欲腾身九清，宴景南轩，回玉佩於明堂，引金珰於泥丸，降魂真於晨灯，招飞景於帝君。凡行此道，以暮卧两手抚心闭目，内思存玉佩青阳之气，光色沌沌，如日月之圆，虚映兆身，洞达魂精。帝君姓开元，讳明，形长九寸，头建紫冠，披珠绣华帔，飞锦青裙，带月衔日，乘御青乌，在青光之中，下降兆身，安镇泥丸。兆当叩齿九通，咽液二十九过，阴咒曰：
　　玄元太虚，九天魂精。晨灯朗映，结气沌清。号曰玉佩，洞曜太明。带月衔日，建符执铃。华光流焕，普天郁冥。乘青控翮，丹辕紫軿。先宴三元，回降我玄。镇在泥丸，下流黄庭。检魂制魄，万神安宁。五藏结络，九穴华荣。八景腾飞，升入玉清。毕，以手按额发际九过，拭目二七过，咽气三过止，便卧。如此则魂安魄宁，万神镇宫，内固灵气，外塞邪源，八景变化，炼真变仙。九年克能洞睹幽穷，逆究未然，坐在立亡，与神返颜。一十八年道成降真，飞行上清。
　　右出《洞真玉佩金珰太极金书上经》
　　紫书丹字，月魂隐音，皆书月中西境骞树之林，结自然之书也。
　　皇上诸天人，皆以春分之日采紫书丹字而服之。得服此六字，则炎光映兆之身。月中玉佩七宝可得而明，当以春分之日晡时白书黄纸上服之，叩齿十二通，微咒曰：
　　太晖曜中天，明霞焕金房。玉字罗庆云，丹书结成丛。飞歌散朱林，窈窕太漠中。灵音自然唱，微辞八素宫。诸天嗽金香，流津灌我容。灵同天人德，皇上降紫童。运我凌九虚，上造朱月宫。毕，咽气二十四过止。又丹书紫上佩头，三年则生自然紫光，映兆之形，飞行上清。求仙之道，当以春分之日晡时入室，西向，眠坐任意，闭眼内思月中青光夫人姓讳，形长九寸，头作颓云之髻，着锦云飞羽之裙，口衔日光，下入兆身两目之上，须臾月光散为黄气，流布一形。夫人在月中央采骞林之华，散拂黄气之中，口吐阳精赤气，以灌注兆形，从内币外，黄赤二气更相缠绕，洞映一身。夫人以紫书丹字六音授於兆身，便引黄气二十四咽，引阳精十六咽止，叩齿二十四通，仰咒曰：
　　金治八炼，丹池浩渊，玉膏滂沱，流洒八骞。黄气郁升，阳精结烟，采华兰庭，飞裙谈说。夫人嗽香，皇上灌津，柔景时融，闰雨诸天。丹晖八朗，光明洞鲜，回曜曲映，下降我身，得与月魂长保灵年。乘空驾浮，之造无间止。咽气二十四过，咽液十六过止，便服紫书丹字。行此道八年，夫人授兆身丹字真音、月中飞华，以拂兆身也，面有金容，飞行上清。
　　右出《洞真黄气阳精经》
　　高圣帝君曰：欲记名玄简，腾身上清之法，当以三月三日上合之时沐浴清斋，食时入室，烧香，北向九拜，朝礼玉天。毕，北向叩齿十二通，思斋堂之内有紫气之云，虚生郁勃，冠匝一室。存五老仙伯在紫云之中，披飞青羽帔，冠通天玉冠，手执青文之箓，司领仙玉郎，着云锦之袍，冠七宝玉冠，手执白银之简，思见二真为我记名於白简之上，结录於青文之编，以我简录付监真使者，定录於左仙，上疏九天帝王七圣凡下，简录定名，五老仙伯领仙玉郎化入我身洞房之中。微咒曰：
　　天元庆吉，上合六陈。九帝命灵，七圣敷真。空玄记录，东华结篇。名勒帝简，永保上仙。音韵相和，我体自然。紫胞玉秀，琼琅内鲜。面彩金晖，骨化如银。奇毛异色，上下缠绵。玄降九霄，回天紫轩。六领五龙，飞升帝庭。三元合庆，得如所言。毕，又七拜礼七圣，咽七气止。行之七年，真人见形，自注简录，降致三元，乘空步虚，升行上清。
　　高圣帝君曰：欲书名太极、白简青文、飞行太极之宫者，当以三月三日青书白简青文，十音向辰上服之，叩齿十二通，微咒曰：
　　三合成契，玄纲总辰。五体法图，玄简青文。名题太极，位准上仙。三元已布，六气敷陈。金音玉字，我欲自
　　然。得乘飞景，上造帝晨。毕，咽气十过，向辰四拜。朝太极四真止。行此九年，太极书名，四真下降，授兆真文，自解明音，飞行上清。高圣帝君曰：
　　欲书名玄宫上元、青金赤书隐文、飞行玄宫之上，当以八月八日青书青金赤书十音，向西方而服之，叩齿九通，微咒曰：
　　天回气布四纲正方，三五结络九道成丛。青金赤书，文耀太空，玄图垂音，八达四通。洞得幽微，朗睹无穷。得朝三元，进登紫房。出入三清，长保华元。毕，咽气六过，六拜朝玄宫上真止。行此九年，则上元刻书，青金赤书隐篇，自然解晓，究幽穷微，与神交通，乘虚飞行，上升上清。
　　右出《 洞真七圣元纪经》
　　黄帝招灵致真摄魔之符，朱书黄木版上，令广九寸，长一尺二寸，置室中央。修行诵经，入室百日，与神人共言，三年室生自然黄霞之灵。欲致天仙，当书如法，着符南面，精思百日，真人降形，仙人诣房，授子神真人道。兆欲摄魔，当书如法，以着北面，诵太空之章一篇，则北帝操兵，天魔丧形，万精灭影，内外肃清。又朱书黄缯九寸佩身，八年帝遣徘徊之辇下迎兆身，上升上清。
　　右出《洞真致真摄魔之符经》
　　始生中真、下元阴阳变化二符，朱书上并黑书下，并以立夏日先服下符，后服上符，冬至日先服上符，后服下符，临服符时叩齿十二通，微咒曰：
　　紫元交泰，二气合灵。太一变神，洞元开生。阴阳导养，营炼光明。上灌下溉，六度吐精。回真曲映，来降我庭。通幽彻视，朗睹神形。八景翼仙，使我道成。变化玄应，坐超三清。长齐天地，万劫不倾。毕，仰咽八气止。行之八年，上真八景克降兆身，飞行上清。
　　右出《洞真青要紫书金根上经》
　　上真下元阴生灵符，此则北上玄阴之精化生灵文，以辅上元下真八景神宫，上通天气，下降学者身，招真致灵，千乘万骑之官。服之八年，则太玄玉女降形，使令致九天真书、五岳神图，召八景玉舆，飞行上清。
　　右出《洞真变化七十四方经》
　　梵摩迦夷天魂精秘音内讳玉佩正阳之符，则梵摩迦夷天正阳之气，主合玄谷宫上真内神，黄书白素佩身。又书白纸，本命八节日服之，内思玄谷宫上真三年，审定克见真形。取一十八年，得乘八景云舆，飞行上清。
　　右出《洞真九真阳符》
　　六月受郁单无量天之气，当以其月九日旦、十九日正中、二十九日夜半，一月三日三时香汤沐浴，入室烧香，西北九拜朝元父，束南三拜，朝玄母，还向月建平坐，叩齿三十六通，闭眼思郁单无量天王姓混讳霜，衣九色无缝自然斑文之裘，头戴耀精日圆冠，乘九鳞琼轮，从玉仙二十四人，下入兆身绛宫之中，存见赤色之云气郁郁，冠市兆形。良久，口引云气九咽，微咒曰：
　　九天之气，气已满充。安置八景，罗列三宫。万神备位，灵真交通。司命定录，太一扶将。三五齐契，运睹太阳。三变九转，返我帝乡。金舆琼盖，夹引玉光。来降我身，安我金堂。与我相保，与我同翔。腾飞太玄，上宴帝房。毕，咽气九过止。如此三年，心生五华，万气变化，睹幽察冥，与神共言。九年得乘八景，飞行上清。
　　右出《洞真九丹上化胎精中记》
　　十月、十一月、四月、八月朔日平旦，向王再拜，以东流水服琅玕华丹一两，即头主七色之气，面有金华玉映，闭气则立致八玄之舆，唾地则化为飞龙，左啸则神仙立朝，右指则三素合风，千乘万骑飞行上清。
　　右出《洞真太微灵书紫文上经》
　　中央大黄万始玉符，兆欲致黄帝玉司君，当以太岁本命之日向岁上赤书黄纸服之，赤书黄缯佩之。九年玉司若削兆死过，度兆生宫，遣黄霞飞軿下迎兆身，上升上清之宫。
　　右出《洞真四极明科》
　　四十五念功齐天地数，法自然，福覆无量转，神入妙通，微究玄同，体道真思，念既定则坐降云龙八景，玉舆上升上清。
　　右出《洞元法轮经》
　　玉清郁悦那林昌玉台天九晖太晨隐书金玄内文。
　　凡修神仙之道，当以白书青版上，置东方，以灭青帝大魔王官属，招致东方仙官。行之九年，则青真上圣皇上丈人降形於
　　兆身，役使仙官，取自然灵药。又以白书青缯佩身，行来东方，则致安大堂乡纳善之世界，大魔王东带稽首，礼迎仙官侍卫，入东岳则致青云羽盖。九年飞行上清。
　　右出《洞真高上金元羽章玉清隐书经》
　　六素飞精通灵玉符，以立夏之日朱书竹膜之上，清旦东南向服之。一年，日中童子，见行。三年，与形神共言。九年，九空真人授兆真经，变化八方，坐在立亡，飞行上清。
　　八素飞精玉符，以立春之日青书竹膜之上，向东北正中服之。二年，九孔通明。三年，神华内鲜。九年，与真合灵，飞行上清。
　　登飞木星之道，岁星圆镜，木精玄朗东阳之陕。星中有九门，门中出锋芒，锋芒光垂九百万丈，一门辄有一青帝，凡九青帝，并备门奉卫於中央青皇真君。星中央有始阳上真青皇道君，讳澄澜，字清凝。夫人讳宝容，字飞灵，治在木星之内，镇守九门，运青光流锋，以照上下之真。欲飞登之法，常思见岁星，当正心视星，以右手抚心而礼之，左手掩两目，乃九闭气，又叩齿二十七通，咽液九过，使目闭於手下，心呼岁星中真皇之君夫人名讳字三过。毕，日愿得与始阳青皇真君君夫人共乘八景碧舆，上登太上宫。言毕，乃开目於手下，向星微咒曰：
　　天光交和，精流东方。仰望九门，飞霞散锋。如阳碧台，中有青皇。青牙垂晖，映照九方。郁集夫人，字曰飞云。齐服云锦，龙帔虎裙。腰带凤符，首巾华冠。出无入虚，遨游太元。前策青帝，后从千神。来见迎接，得为飞真。上登玉清，高上之房。祝毕，去手临目对星，服星之光二十七吞，存视星九芒，使尽来入喉中也。都毕，又叩齿三通。常行之十四年，木星中青皇太君奏闻高上玉清宫，刻太微蕊简，定名玉书，位为上清真人。
　　木星有九门，门内有九青帝，其一帝辄备一门，以奉承於中央青皇上真大君也。青皇者，东方之上真，始精之尊神也，出入玉清，与高上为友也。其门内青帝，或号青灵之公，或号青神，或号青帝。
　　飞登火星之道，火星玄镜，丹精映观南轩。星中有三门，门中出三锋芒，锋芒光垂三百万丈，一门内辄有一赤帝，凡三赤帝，并备门奉卫於南真上皇真君。星中央有丹火朱阳赤皇上真道君，讳维淳，字散融。夫人讳华瓶，字玄罗。治在火星内，镇守三门，运赤光飞芒以朗天下之真人也。欲飞登之法，思见荧惑星，当正心视星，左手抚而礼之，右手掩口乃三闭气，叩齿二十七通，咽液九过，临闭两目，心呼荧惑真皇君、夫人讳字三过。毕，曰愿得与丹火赤皇君、君夫人共乘八景丹舆，上登玉清宫。毕，乃向星微咒曰；
　　玄象流映，丹光南冥。仰望三门，朱云绛城。中有丹皇，名曰维淳。夫人内照，是为华瓶。齐服云霜，凤华龙铃。腰带虎书，首巾飞青。出元入玄，翔遨五城。前导赤帝，后从六丁。来见招延，得真之名。上登虚玄，金书玉清。祝毕，去手勿复掩口，故临目视星，服星之光二十七吞，存令星三芒，尽来入喉中。都毕，又叩齿三通，常行之，四年荧惑星中赤皇上真道君奏闻三元玄上宫，刻玄圃琼简，定名金书，位为上清真人。
　　荧惑星有三门，门内有三赤帝。其一帝辄备一门，以奉属於中央赤皇君也。赤皇者，南方之上真丹宫之贵神，出入玉清，与三元上皇为友也。其中有赤帝君者，或号赤灵之公，或号曰赤神，或号赤精，或号赤帝，并受事於中央赤皇上真大君。
　　飞登金星之道，太白星圆镜金精，焕曜西辰。太白星中有七门，门中出七锋芒，锋芒光垂七百万丈，一门内各有白帝，凡有七白帝，并备门奉卫於西真上皇道君。星中央有太素少阳白皇上真道君，讳寥凌，字振寻。夫人讳飙英，字灵恩。治在金星之内，镇守七门，运白光飞精以映上元真人。欲飞登之法，思见太白星，当正心视星，以右手抚心，而左手掩两鼻孔，乃七闭气，又叩齿二十七过，咽津九过，临闭两目，心存太白真皇君君、夫人讳字三通。毕，曰愿得与太素少阳君、君夫人共乘八景素辇，上登玉清宫。毕，又向星微祝曰：
　　七气艳飞，光照西方。仰望七门，灵阙激锋。素晖烛映，德摽金宗。中有少阳，号曰白皇。夫人灵恩，治在玉房。齐服皓锦，流铃虎章。首巾扶晨，腰佩金珰。出空入虚，游步玉刚。前导白帝，后从六庚。来下见迎，北登墉宫。名书上清，得为真公。祝毕，去手勿复掩鼻，故临两目视星，服星之光芒二十七吞，存令七芒尽来入喉中。都毕，又叩齿三通，常行之十四年，太白星中少阳白真人皇君奏闻太帝玉皇宫，刻上清金阙，定名玉简，位为上清左真公。
　　太白星有七门，门内有七白帝。其一帝辄备一门，以奉属於中央白皇道君也。白皇者，西方之上真，太素之尊皇，出入玄清，与皇初道君为友也。其门白帝君，或号曰白灵之公，或号白神，或号白精，或号白帝之君，并受事於中央白皇上真大君也。
　　飞登水星之道，辰星圆镜水精，洞映北冥。辰星中有五门，门中出五锋芒，锋芒光垂五百万丈，一门各有一黑帝，凡五黑帝，并备门奉卫於北真上皇。星中央有太玄阴元黑皇道君，讳启咺，字精源。夫人讳玄华，字龙娥。治在水星之内，镇守五门之中，运玄光流明之气，以朗曜北元之庭。当为真人者，欲飞登之法，思见水星，正心视星，以两手抚心。毕，举两手以掩两耳，乃五闭气，又叩齿二十七通，咽液九过，临闭两目，心呼辰星真皇道君、夫人名字三过。毕，曰愿得与君、君夫人共乘八景苍舆，上登上清上元宫。毕，又向星微祝曰：
　　五气玄飞，光流北方。仰望五门，苍阙郁繁。激芒达观，灵映景云。中有黑皇，厥字精源。龙娥纷蔼，俱理玄关。齐服苍帔，紫锦飞裙。腰佩虎符，首巾莲冠。出凌九虚，入响玉津。前导黑帝，后从六壬。来下见迎，上登紫房。名书太上，得为玉真。祝毕，去手勿复掩耳，故临目祝星光芒二十七过，存令五芒尽来入喉中。都毕，又三叩齿，常行之十四年，辰星中太玄上星真君奏闻高上宫，刻琳房玉札，定玉清紫文，位为上清真公。
　　辰星有五门，门内有五黑帝。其一帝辄备一门，以奉属於中央玄皇君也。玄皇者，北方之上真，太玄之尊君，出入上虚，与紫精道君为友也。其门内黑帝，或号为黑灵之公，或号为黑神，或号为黑精，或号为黑帝君，并受事於中央太玄黑真上皇君。
　　飞登土星之道，镇星圆镜土精，镇荫黄道。镇星中有四门，门中有四锋芒，锋芒光垂四百万丈，一门各有一黄帝，凡四黄帝，备门奉卫於镇元黄上真君也。星中央有黄中真皇道君，讳藏睦，字眈延。夫人讳空瑶，字非贤。治在镇星之内，镇鉴四门，运黄裳流气，朗映中元，昭盻学真者。欲飞登之法，思见镇星，正心视星，以两手抚心而礼之。毕，举左手以掩洞房上，乃四闭气。又叩齿二十七过，咽液九过，临闭两目，心呼镇星真君、夫人讳字三过。毕，曰愿得与中央太皇道君、君夫人共乘八景黄舆，上登上清宫。毕，又向星微祝曰：
　　四气徘徊，合注中元。仰望九极，傍观四门。黄台紫房，垂锋散芒。灵光郁散，天华落盆。中有黄皇，厥字眈延，夫人港德，是为非贤。理命和气，导玄灌元。齐服黄云，龙锦虎裙。腰佩金符，首巾紫冠。出凌玄虚，展光金门。前导黄帝，六已卫轩。来下见迎，上登天关。金书太上，琅简刻名。飞行太空，得为玉卿。祝毕，去手勿复掩洞房上，故临两目视星，服星之光二十七过，存令四芒尽来入喉中。都毕，又三叩齿，常行之十四年，镇星中黄上真皇奏闻太上宫，刻署玉台碧简，定九玄丹文，位为上清真公。
　　镇星中有四门，门内有四黄帝。其一帝辄备一门，以奉属於中央黄真皇君也。中央黄真上皇者，中极之高尊，出入太微，与皇初道君为友也。其皇帝守门，或号日黄灵之公，或号黄神，或号黄精，或号黄帝君，并受事於中黄上真之君也。一夕服五星，令常周徧。春服星光，以东方为始，夏服星光，以南方为始，随王月以王星为先星，行不必在方面，亦随星所存向随行。
　　天阴无星之时，皆於寝室施行，同存五方也。真人云：在室内存星，亦不异於见星也，勿谓不见星而当废之也。此太上之隐道，登晨之秘法也。
　　吞服星光芒，时当悉存星真上皇、上皇夫人，乘光中来下入口咽之，临目彷佛如有其形也。恒修太上隐法，招存五星之上皇者，五年之内仿髴形见，七年睹见与之同行，十四年五星一合来下，共乘玄华之舆，三素紫云，前导五帝，后从万真，五星携之共载，白日登晨，上朝玉清，受书为上清真人。
　　右出《洞真八素真经》
　　东岳青帝，内思甲乙入木九赤班符。东方青帝君姓常，讳精萌，头建九元通天冠，衣青锦，帔碧锦飞裙，佩太上九气命灵之章，带翠羽交灵之绶，常以立春之日乘碧霞九龙云舆，从青腰玉女十二人，手把青林之华九色杖旛，游行东岳太山，校定真人仙官录札，时诣东海水帝，考算学道功过罪目。回降佩符者，身学者，服其符，以招其神，存其气，以降其真，求削水帝之简，上名玉札之篇，当以立春之日平旦，沐浴清斋，入室烧香，服甲乙入木九赤班符，行之九年，则能书符投山，山降云雨，鲦欻奄冥；书符投水，水上蛟龙能入万丈之渊；如行人中书符於木，削之不灭，其文转明，带符抱木，身成山林，东岳卫以仙官十二人。行之十八年，则能飞行上清。
　　北岳恒山君，常以冬至之日列奏真仙已得道、始学之人名录，上言高上帝君，录校玄名，区别功过。修飞仙之道，当以其日夜半沐浴斋戒，入室烧香，北向思恒山君姓伏讳通萌，头建五元宝晨玉冠，衣黑锦飞裙，披玄文明光之裘，带交灵紫绶，乘玄霞飞轮，从北岳仙官十二人，悉乘飞龟，手把五色华旛，西北而回，上登无崖之上玉清之天，徘徊空虚之内黑云之中，当叩齿五通，心言：今日上吉，八节回还，道君曲盻，来降我身，领掌命录，长保天年。毕，思怛山君乘黑霞飞轮下降兆房，黑气勃勃，霞满一室，君在黑气之中，手执紫简，注上我名於紫简之房。微咒曰：
　　玄阴回灵，乘日御晨。五气总真，普统群仙。案景上宫，徘徊云陈。曲降监映，来我房轩。书名玄简，记上玉篇。使我道明，洞彻入真。制命五灵，封河召山。降龙起雨，导云兴烟。飞霄轻轮，升入帝晨。毕，仰咽五气正。修之九年，则恒山君为兆降致黑龙云舆，给以仙官玉人，招北方神真灵药，洞明北方未然之事、吉凶之兆。行之十八年，飞行上清。
　　右出《洞真九赤斑玉帝内真经》
　　青帝甲乙通灵玉符，空青书绛缯佩身，又以甲乙日青书绛纸上，束向服一枚。三年，甲乙青腰玉女降见，兆身通灵，知东方万里之事，致东岳仙官送自然之厨。九年，青帝自降於寝房，迎以青霞飞轮，上升上清宫。
　　赤帝丙丁通灵玉符，朱书黄缯佩身，又以丙丁日朱书黄纸上，南向服一枚。三年，丙丁赤素玉女降见，兆身通灵，知南方万里之事，致南岳仙官送自然之厨。九年，赤帝自降於寝房，迎以绛霞飞轮，上升上清宫。
　　白帝庚辛通灵玉符，白书黑缯佩身，又以庚辛日白书黑纸上，西向服一枚。三年，庚辛白素玉女降见，兆身通灵，知西方万里之事，致西岳仙官送自然之厨。九年，白帝自降於寝房，迎以素霞飞轮，上升上清宫。
　　黑帝壬癸通灵玉符，黑书青缯佩身，又以壬癸日黑书青纸上，北向服之一枚。三年，壬癸玄素玉女降见，兆身通灵，知北方万里之事，致北岳仙官送自然之厨。九年，黑帝自降於寝房，迎以玄霞飞轮，上升上清宫。
　　黄帝戊己通灵玉符，黄书白缯佩身，又以戊己日黄书白纸上，向太岁服一枚。三年，戊己黄素玉降见，兆身通灵，知中央万里之事，致中央仙官送自然之厨。九年，黄帝自降於寝房，迎以黄霞飞轮，上升上清宫矣。
　　右出《洞真素奏丹符灵文》
　　无上秘要卷之九十二竟
　　无上秘要卷之九十三
　　升上清品下
　　夏三月，九元上虚皇君则变形为九日，更相累连，光明流曜，映照上清，思之还返真形。修行上虚皇君之道，常以冬至之日，入室北向拜朝虚皇君。毕，叩齿三通，思虚皇君随四时形景在玉清七宝宫北元府恬水乡上善里中，回真下映，入兆两贤幽阙之中，便咒曰：
　　玄寂通微，散精虚皇。三元混合，飞仙流光。神童溉灌，玉女散芳。元父交庆，福祚我当。八景辅翼，五老降房。得睹上灵，接颜仙王。永享罔极，仰飞太空。轻羽飞行，升入上宫。毕，仰咽十气止。此玄寂上道，秘於太上六合紫房，依科万劫一出，玄授上仙之人。得者神仙，行上清也。
　　玄寂九元无上虚皇君元飞皇之气讳字，形长五千万丈。
　　冬三月，头建飞天紫冠，衣五色斑衣虎裘，佩流金之铃，带交灵素绶，立玄龟之上，在玄云之中，光明焕焕，朗照上清。思之还长五寸五分。
　　春三月，九元上虚皇君则变形为老人，头建黄巾，身衣玄羽之衣，手执戟，足立紫云之上，思之还反真形。
　　秋三月，九元上虚皇君则变形为黄黑二色之光，光明弈弈，照明北方，此则反玄寂之气，更受炼元飞皇之精，思之还反真形。
　　右出《洞真元始变化上经》
　　春分之日，月宿金门之上，金门之上则有通灵之门也。以其时，月於金精冶炼之池，受炼於石景水母，莹饬於华光。当此之日，灌阳精於金门，纳黄气於玉泉。皇上真人诸天人皆以其日采骞树之华，以拂日月之光，月以黄气灌天人之容，故春分之日万气并温，神景偕和，黄气阳精降接之时也。
　　求仙之道，当以春分之日晡时入室，西向，眠座任意，闭眼内思月中青光夫人姓讳，形长九寸，头作颓云之髻，着青锦飞云之裙，口衔月光，下入兆身两目之上，须臾月光散为黄气，流布一形，夫人在月中央采骞林之华，散拂黄气之中，口吐阳精赤气，以灌注於兆形，从内雨外，黄赤二气更相缠绕，洞映一身，夫人以紫书丹字六音授於兆身，便引黄气二十四咽，引阳精十六咽止，叩齿二十四通，仰咒曰：
　　金冶八炼，丹池浩渊。玉膏滂沱，流洒八骞。黄气郁升，阳精结烟。采华兰庭，飞裙诜诜。夫人漱香，皇上灌津。柔景时融，闰雨诸天。丹晖八朗，光明洞鲜。回曜曲映，下降我身。得与月魄，长保灵年。乘空驾浮，之造无间。止咽气二土四过，咽液十六过止，便服紫书丹字。行此道八年，夫人授兆丹字真音、月中飞华，以拂兆身也，面有金容，飞行上清。
　　右紫书丹字月魄隐音，题月东境骞林之树，树叶结自然之书也。得服此字，寿万年。施日月之道乃有数十法，至於此音，秘不行也，轻泄身见世负风刀之考，七祖充无极鬼责，三涂五苦，万劫不原。当以秋分日平旦，东向，丹笔书紫纸上服之，叩齿十二通，微咒曰：
　　玄晖明白，紫气艳光。郁飙乘日，四六相通。外拂朱华，内结八芒。紫道流焕，我身逸充。得乘景舆，上造帝堂。毕，咽气二十四过止。又丹书生紫上佩头，三年顶生紫光三尺，得给玉女六人，口受灵音。妄泄之人，死没鬼官。百年有金名玉字之人，得传一人，秘则神仙，飞行上清。
　　凡学道之士服日月之道，当以立夏之日正中取真珠八分，又丹书八炼丹胎玉符黄纸上，投於清水之中，向南沐浴，临盆叩齿二十四通，微咒如立春之文。毕，引气八咽止。还室内烧香，以炼丹和紫粉囊诸粉以粉身，摩两手令热，拭面及通身，首南而卧，叩齿九通，暝目握固，思日光紫气累重下灌己身，思己在日景之内，日景回己身，上升洞阳之宫，在空青之林流火之庭。思南极洞阳真人讳融珠，形长八寸，衣绛章单衣，头戴日精通阳之冠，口吐赤气，勃勃如火之炎，以烧己身，须臾啜取青林之华以与己身，已食华味甘，觉体下热，咽气八十过止，微咒曰：
　　日景耀罗，绮合玄阿。流火洋洋，万津扬波，空林郁青，金翅婆娑。八炼朱母，芳芝恬和。金阙四张，皇人之家，灵晖吐精，仰啜飞华。左郁玄上，右策命魔。身登高台，游盻绿那。八景翼霄，紫琼丹霞。气同玉真，命齐灵柯。长宴九玄，路无倾嵯。毕，便服八炼丹胎玉符，咽气八十过，咽液三十六过止。
　　行此之道，暮卧，又当以立夏之日始至立秋，以两手摩心上，左右各八十过，思日在心中，月在心下，日月二光映照匝身，叩齿十二通，咒曰：
　　朝游青林，夕宿高台。流火万丈，受炼玉胎。魂宁魄悦，万神熙熙。极日永月，三光齐期。毕，便卧。行此八年，则身入火不然，面有朱容，得与融珠面共语言，降致丹霞，飞行上清。
　　右出《洞真黄气阳精王道顺行经》
　　上无二十四气，结成二十四宫府乡里名号，置二十四帝尊处於玉清之上、无崖之巅、空洞之内、太虚之中，帝君凭虚而生，感灵和而为人宫府，皆结玉气而成号，以辅上元上真，光明洞曜，虚映上清。二十四帝以立春、秋分之日，服御始生之气，炼真变神，下降学者真人之身。是其日当清齐沐浴，烧香入室，先思青气从兆右目中出，白气从兆左目中出，二气混合，蓊郁相覆，满於一室，思己身在二气之中，见神真形，每令分明，审定光色，便行服御咒说之辞也。极思寂注，勿异念也。所以专则致感，精则致妙，故能回紫軿以扇空，驾飙轮以上升也。自无太极金名玉字，不得知闻见其篇目。皆玄挺应会，克成上仙。秘则灵降，泄则祸婴。上元散二十四气，化生三部八景二十四元洞神宫，下治学者之身。上元中宫中亦混气变化，凭虚而生也，皆有千乘万骑镇卫身形。若存天真於寂室，精思神颜於灵宇，则三八部神安镇宫府，不移年而神见，玉童玉女立可役使。八年之中，千乘万骑必共致八景玉舆戴兆身，飞登上清之宫也。
　　太素三元君，乃一真之女子，则三素元君之母也。太素元君虚结空胎，凭华而生，诞於高上上清宝素九玄玉皇天中，厥讳正荟条，字云渟婴，头建宝琅扶晨羽冠，服紫气浮云锦帔，着九色龙锦羽裙，腰带流金火铃虎符龙书，坐於太空之中，膝下常有丹绿青三素之云，云气冠覆元君之身。夫欲行飞仙之道，佩三元玉检之文，当以夜半时於密室之中，北向暝目叩齿三通，存思太素三元君服色讳字，乘丹绿青三素飙轮从玉皇天中来下降室内，便心拜於元君，微咒曰：
　　三气元精，九天上灵。晨晖朗曜，玉华洞明。三素飞飙，丹辕绿軿。八风扬轮，流映霄庭。招真致仙，下降我形。上愿利亨，单向皆成。金颜华容，内府鲜明。八景扶舆，骨飞肉轻。上升丹台，朝谒玉清。毕，咽气二十四通止，开目便讽玉清上宫琼瑶萧条之唱，以和於形魂之气，欣於太素之高真。唱曰：
　　太元连玉清，三曜洞高明。八景回晨风，散云蔼飞灵。圆轮掷空洞，金映冠天精。玉华结五老，紫烟运霄轮。乘气荡玄房，委顺拔所经。金姿曜九霞，玉质跃寒庭。幽童回骇盻，老艾还反婴。帝一固泥丸，九真保黄宁。视盻万劫外，齐此九天倾。毕，心拜，咽唾三过，都止也。
　　上真元父，结九天玉精之气，化生道一内神遂无为道极之宫；下真玄母，结九阴玉灵之气，化生阴极内神真元中灵之宫。二气上治九天极洞之宫，下治人身金门阴阳之房。元父、玄母常以立春、春分之日受交虚映之气，散精灌灵，合会天元，中炼玉仙，下变形真。当此之日，普天内新。为学之本，当以其日沐浴清斋，入室烧香，存思二真形象讳字衣服宫府乡里，服御阴阳二真灵符，固神宫於幽府，定保录於元图，阳离北朔之乡，阴会金云之州，交二气以变炼，合阴阳以相扶，则元始勒命於南极，三真书简於东华，宛转反香之烟，游观紫霄之崖，灭死结於元胞，辅上真於幽都，八景策辔，三元迅虚，飞行上清，变化太无，则七十四方与形合庐也。
　　上清变化七十四方上真，始号上元上真高明元玄灵之气，结玉清琼上宫丹朋府三素乡元正里，号曰上三天玉童讳字，头建三华宝曜洞天玉冠，衣青黄七变锦袍，带朱精禁天之章，佩七曜流金火铃，治玉精琼上宫，下散元九道之气，化生洞仙中元五阳洞耀洞极虚上高皇之宫，下治真人之身中黄长命宫中。三天玉童常以立春、秋分之日，服御元玄虚之气，以炼真变神，散元九道之气，以灌学真之身。修飞仙之道，常以其日平旦晡时夜半入室，东向服上真上元灵符，叩齿三通闭眼思三天玉童讳字服色，乘玄虚之气下降己身，与九道之气混合同一宫，便引气三咽，密咒曰： 
　　浩浩玄虚，金室琼庐。三灵启运，六元散敷。流真下降，授我玄符。光映八圆，道明恢扶。金札玉字，紫文丹书。勒位九天，灵真同畴。降致绿轮，飞云龙舆。飞行上清，升入玄虚。长保劫年，福庆有余。毕，仰咽三气止。
　　右出《洞真七十四方变化上经》
　　检仙真书，一名太真阴阳灵录三元章，乃三天九灵上微隐文。天地有大劫之数，经八千劫其文则一见，三元玄台直符三百人，玉女九十一人。佩者，一形之神皆受号自然玉仙也。无此文则形神不变，垢魂彷徨。彷徨不定，则神与邪交，则有灰落之期。形神不变，则不得召仙官、命上真，及诵万徧玉章也。万徧玉章，皆九天太真万神之隐名，诵之则九天骇听，万仙东带。身无检仙之文，而轻命仙官，摇动九天，仙不为降，天不为纳音，魂飞魄散，神惊气奔，宫宅振溃，赤子扰丧，天魔生祸，身则灰亡。学有此文，则不修自仙，太平期至，奉迎圣君於上清宫，自无玄图帝简，刻书丹文，不得妄告，宝篇轻泄，七祖充责，长闭鬼官，己身亡命，不得入仙也。
　　上清玉景丹灵洞天上元君三元玉检文，以授上清真人，佩游诸天，检御太空，摄领群真。得佩此文，位同灵仙，诸天敬护，五帝司迎。九年得三元君，奉诣上清宫。
　　受此文，斋九日。青笔书九尺黄缯上，祭之於本命之岳，然后佩身。九年未升，当又祭，投书於青烟之霄，则得上清玉景宫，给以五色云车，奉迎受者身。清虚元年，岁在庚寅九月九日，上甲直晨元始天王，清斋上清宫，告盟无上无巅无色无影无形无名无祖无宗无极洞清九玄自然无数劫，道授三元玉检文，检三天玉童，使付后学有玄名应为上清真人者，定名於丹台金藏玉策紫文琼札，奉迎圣君，飞行上清宫。
　　太素三元君，处於高上上清之宫、广灵之堂，晨灯映乎玉真，明光焕乎丹房，三华吐曜於自然，神晖洞朗於九玄，庆云翳乎玉台，飞烟郁於紫轩，明玄图於上馆，理五符於胎尊，布三元於太素，主生籍於玉门，萧条高轩，独玩妙渊，出游霄观，则日月倾曜，列烛拔根，八风回波，飙荡幽源，琼晖映朗，高霄舞晨，绛霞郁敷，黄云七缠，五老启途，太帝扶轮，西皇秉节，东华扬旛，九天为之巅。徊大无为之起烟，幽气隐蔼，八景拂尘，顾盻罗於无上，俯仰周乎百圆，可谓至真之高邈，妙化之难量也。
　　右出《 洞真玉检经》
　　此流霞开明内观玉符，东向朱书白纸上，叩齿十二通，咒曰：
　　太阳九道，八真齐明。三五回化，混合丹灵。石景玉胞，朱丹之精。采纳飞玄，来降我形。长与三晨，同死俱生。毕，以符投於石景水母之中。右上清玉霞紫映内观上法，一名金精石景水母玉胞经，一名采服日根招霞之道。
　　常以月生一日，取东井黄华之精三升，井华，水也。盛以金器亦佳，着於中庭。至月十六日夜半，令月精光玄映於黄华之中，兆东向书黄气阳精洞明灵符，投着黄华器中，转西向，叩齿二十四通，仰呼月魄云云，凡二十四字。毕，闭目存月中五色流精紫光，下灌兆身，洞匝一形。存月中有一真人，形长九寸，头戴紫冠，通身衣黄锦飞裙，下在兆头上，口引月中黄华，以灌溉兆形，便临黄华器中，映月光而微咒曰：
　　灵舒耀华，三五洞清。紫黄交降，二气混并。天元离合，运度亏盈。皇芝流溢，黄胎结精。景中真人，淘灌我形。月君夫人，固我黄宁。金铛玉佩，使我彻明。与月俱亏，与月俱生。长餐黄华，升入帝庭。浮游太空，匡御飞轮。上享无极，亿兆劫龄。毕，仰向月二十四咽止。取黄华向月洗目，及通身自盥洗。毕，余残悉放东流之川。行此九年，目睹空洞，彻见万里，逆究吉凶，炼容易体，面有玉精，体生紫光，乘空驾虚，飞行上清，三关启机，九户受灵，面发金容，五藏华荣，金真启畅，豁落洞明，神烛潜照，宝光夜生，流金交掷，焕落火铃，啸命立到，驱策神兵，三元诣房，降致绿轮，乘空驾虚，飞腾上清。
　　右出《上清主霞紫映内观上法》
　　无上秘要卷之九十三竟
　　无上秘要卷之九十四
　　升太空品
　　上清金阙灵书紫文，采服日华飞根，以散解死结，保凝泥丸，混生雌雄，固魂养神，身得玉皇，气同三光。案此吞气之法，昔受之於太微天帝君，一名赤丹金精石景水母玉胞之经也。当常伺见日初出之时，乃对日东向，叩齿九通。毕，心中阴祝呼日魂之名、日中五帝之字：日魂珠景，照韬绿映，回霞赤童，玄炎飙像。凡心祝呼此十六字毕，仍暝目握固，存见日中五色流霞皆来接一身，下至两足。又存令五气上至头顶，於是日光流霞五色俱来入口中，又日光霞之中自复有紫气大如目瞳者，累重数十，焆焕在五光之中，名之日华飞根、玉胞水母也，并俱与五气来入口中，向日吞霞，作四十五咽气。咽气毕，又咽唾九过。毕，又叩齿九通，微祝曰：
　　赤炉丹气，员天育精。刚以受柔，炎水阴英。日元晨景，号曰大明。九阳齐化，二烟俱生。凝魂和瑰，五气之精。中生五帝，垂光御形。采飞以虚，掇根得盈。首巾龙华，披朱带青。辔乌流玄，霞映上清。赐书玉简，金阁刻名。服食朝华，与真合灵，飞仙太微，上升紫庭。祝毕，向日再拜。真仙之中百万人以上，无有一人知日魂之名。此道玄妙，非腐食臭骸可得听闻。天阴无日，可於密室中所外洁净处，存而为之。清修道士精通上感者，可不待见日而修之也。若学者休粮山林，长斋五岳，绝尘人间，远思清真者，得日日服日根之霞，吞太阳之精，则身生玉泽，面有流光。如其外累人事，未获静形，浮游世路，心拘萦网者，要以月朔日、月三日、月五日、月七日、月九日、月十三日、月十五日、月十七日、月十九日、月二十五日案而为之，如上法，一月之中十过也。此日，是日魂下接飞根盈满水母玉胞。行之一十八年，玉清太素三元君当炼以金真，映以玉光，位为玉皇，飞行太空。
　　右出《洞真灵书紫文》
　　《紫书诀》：凡修上真之道，当行上清玉霞紫映内观上法。常以本生上旬之日，沐浴清斋，虚洁法服，平旦入室，以内观开明玉符清华之水东向洗眼，并漱荡口肠，令内外清虚，口无余味，腹无余熏，眼无余视，体无余尘，恬洁净默，唯道是身，然后还南向平坐，瞑目内思紫气出兆头顶之上，勃勃充天，气灌己形，内外郁冥，便引紫气仰咽三十九通，气随咽入兆口腹之中。咽讫，开眼朗然豁除，便叩齿三通，仰咒曰：
　　上清流霞，晖真告旦。紫云映灵，扬精交焕。内注金门，玉户受灌。宝神藏景，魂魄无散。明皇九真，八道漾。攀云招虚，灵降河汉。洞彻幽元，三晨齐宴。游腾玉室，上拜帝馆。毕，仰咽三过止。
　　此内观开明玉符，当以朱书白纸投水中，东向叩齿三通，咒曰：
　　天无飞翳，地无游尘。玉符荡秽，洗除非真。洞明玄虚，招致灵仙。毕，以水洗目，漱盥内外，余符水悉放之东流。此一诀，出《上清玉霞紫映内观经》中篇。修之八年，紫云覆兆身，目朗彻视，洞观九天，体生奇光，纵景万变，飞行太空。
　　右出《洞真青要紫书上经》
　　十二月则受梵宝天之气，当以月三日平旦、十三日正中、二十三日夜半，一月三日三时香汤沐浴，烧香入室，西北九拜朝元父，东南三拜朝玄母，还向月建平坐，叩齿三十六通，闭眼存呼梵宝天王姓讳。行此三年，骨化成玉，神欢气盈，逆知方来未然之事，九年形变，飞行太空。
　　右出《洞真九丹上化胎精中记》
　　右八素飞精二景玉文，生於空洞之中，明於龟山之巅、玄圃之上、积石之阴，万气所内，总御诸天，日月隐文，秘於九天之上，万劫一传。有得灵文，日月同年，变化纵景，出有入无，项生紫光，面发金容，万灵稽首，十天同迎，九年修行，飞升太空。
　　右出《洞真八素真经》
　　金精石髓炼变九元真符，兆欲去离刀山之难，当以本命之日白书青纸服之。三年，宿罪消灭，真灵下降。九年，克得乘龙策虚，飞行太空。
　　右出《洞真四极明科》
　　升紫微宫品
　　黄水月华丹，掇而取之，食其华，饮黄水一升，则分形万化，眼光变为明月，浮游太空，飞行紫微上宫。
　　右出《洞真灵书紫文上经》
　　始生中真上元阴阳变化二符，朱书上符，墨书下符，以立夏先服下符，后服上符，冬至先服上符，后服下符，临服符时叩齿三通，微祝曰：
　　阴阳顺化，二气流通。元父保真，玄母卫宫。二灵交变，道明光充。八元玄洒，我道开张。三部合景，变化无方。灵符停年，玉气还童。寿齐劫龄，长天无穷。毕，仰咽八气止。行之八年，将八景神官为兆策辔，上升紫微之官也。
　　中真上元阳生丙子变化符，此上元玉门阳灵之精化生玉文，以辅中真高清，变化八方之气，通神招．真，保命长存。服之八年，则紫微上宫玉童八人给兆通灵，召八景云舆，迎兆飞升，上造紫微宫。
　　右出《洞真变化七十四方经》
　　紫微灵都真符旧文，出太上变化空洞第三玉景篇中，藏之紫微宫中。
　　诸行道求仙，思神存真，谢罪解过，上希五帝众仙原佑之恩，当以立夏之日朱笔书文，南向服之三枚，万罪并消，五帝保举，记名丹房。修之三年，勿失一节，则紫微给玉童八人。存思感会，五帝降形，致三景玉舆给兆飞行，上升紫微宫。
　　右出《洞真灵真八道玉景隐符》
　　升紫庭品
　　高圣帝君曰：欲记名西龟之山，腾形七映之房，当以七月七日上合之时，沐浴清斋，晡时入室，烧香，北向九拜，朝礼玉帝。毕，北向叩齿十二通，思斋室之中有白素之云，虚生蓊蔼，满币一室。存五老仙伯在素云之中，披飞青之帔，冠通天玉冠，手执青文之录，思领仙玉郎，着云锦之袍，冠七宝玉冠，手执白银之简。思见二真为我记名於白简之上，结录於青文之篇，以
　　我简录付监真使者，定录左仙，上疏九天帝王七圣机下，简录定名。五老仙伯领仙玉郎化入我身太素宫中。微咒曰：
　　天庆普降，上合万神。大空记名，东华刻篇。结以青录，简以白银。四韵合一，齐音成真。高圣玄授，以度我身。二气下填，回天九烟。化为仙伯，玉郎并真。八景携舆，上造帝晨。朝礼上圣，福庆九缠。长保三光，天地同年。毕，又七拜礼七圣，咽七气止。行此之道，则龟母注录，东华记名，三元下降，升到紫庭。
　　右出《洞真七圣元纪经》
　　阴阳玉景开云符，朱书青纸服之，朱书青缯佩之。此日月二景之精，能知二景之精，隐景藏形。行之十八年，上升紫庭。
　　右出《洞真神州七转七变舞天经》
　　升紫虚品
　　太上真人招五辰於洞房飞仙秘道，南极元君受传，夜半清静，坐卧任意，安体靖心，宽气调神，临目内视，存西方太白星在面两目上，名为玉珰紫阙。次又存北方辰星在天中帝乡玄乡玄宫，从鼻上来至发际五分，直入一寸。
　　次又存东方木星在洞关朱台在目后一寸，直入一寸。
　　次又存南方荧惑星在玉目内眦际五分，直入五分。
　　次又存中央镇星在金匮黄室长谷，金匮黄室在人中中央直入二分，星如缀悬於上。
　　存思都讫，仿髴令星处其位当悟，使五星出光芒，放五色烟，贯我一身．洞彻内外。体中如有熏熏，星精来入也。乃叩齿五通，咽液二十五过讫。乃微咒曰：
　　高元紫阙，中有五神。宝曜敷晖，放光冲门。精化积生，变为老人。首巾素容，绿帔绛裙。右带流铃，左佩虎真。手执天刚，散绛飞辰。足蹑华盖，吐芒炼身。三景保守，令我得真。养魄制魂，乘飙飞仙。毕，常能行此十五年者，於是南极老人丹陵上真迎以绿云之舆，西极老人素灵子期迎以黄飙之车，北极老人玄上仙皇迎以玄景之龙，东极老人扶阳公子迎以青骈之辇，中元老人中央上玄子迎以曲晨之盖。五老一合，俱升紫虚。
　　右出《洞真金真玉光太上隐书经》
　　无上秘要卷之九十四竟
　　无上秘要卷之九十五
　　升紫晨品
　　凡有神州七转七变舞天之道，役使玉童玉女各二十一人，游行五岳，玄络青毛之节，驾青景之龙，佩神虎之符，戴芙蓉之冠，着紫绣毛帔丹青飞裙，鸣金玉真，紫盖华旛，带九赤斑符，封山召云，上游紫极金堂之中。若未能变景腾霄，故在人中。修行此道，九天父母上皇紫晨亦以法服飞仙羽章给子之身，但不显於嚣尘之中耳。子修此道，当但存己身着此章服，乘龙御云，七年克得真灵见形，上升紫晨。
　　上皇先生紫晨君，盖二晖之胤，结玉晨之精，育龙烟於太空，包紫虚以通灵，托九玄以含秀，凝洪露以成神，陶三气以自灌，经玄母以法生，任历劫而受化，感日告而曜形。於是上皇元年天甲启晨，诞於神州八景之天平丘中域洞渊之滨，厥名讳波帝字曰虎□，既生之旦，面发金容，体映玉光，五色紫章，七十二变，精耀玉颜。神龙吐芝以灌溉，鸾凤抚翼以荫玄。丹灵散景於琼轩，流光焕烂於遐真。二景停晖於八朗，七元回精以匡晨。金仙散香以乱气，神妃掷华以发烟。五纬结络，神秀紫天。年冠二九，逍遥中元。餐精咽气，吐纳灵津。含芝内灌，凝神胎仙。挹漱守默，澹泊自然。思微念气，时不亏间。积感洞元，名超上清。受号元皇，位登紫晨。兰凤应瑞，顺运流迁。神秉五曜，形盘七元。飞霄回轮，乘空落烟。群仙启路，三道合明。流电吐威，逸驾九玄。再登玉陛，三谒紫庭。游盻琼阙，宴景三元。携契五老，玉霄上宾。飞兽攘踞，神凤抚呜。巨虬匡辔，灵风散香。流芬激扬，蓊蔼玉清。金童攀云而侍轮，玉女蹑虚而卫灵。东游碧水桑林之馆，洞渊浩灵极清之源旸谷神王总仙玉司，请九玄元图、青精翠云九变之光日景启明之章，以炼真化形，游洞上宫。西之玄羽素野、西龙蒙汜之滨紫微玉堂王母，请皓灵素章、龟山元箓，定真玉格，以禅紫皇之号。南造朱陵太丹极炎流火之乡、太阳琼宫九层玉台南极上元君，请太丹洞元炎铃七耀琼章，金真玉光以招二景玉精，炼化七变之容。北造朔阴九玄寒乡，太阴玉晨九元真妃受流精飞景宝章萧条九耀豁落七元，以披天关，朝宴玉宫，上登始天元景玉京峻嶒之台九曲之房，太真丈人、太上大道君，受三天正法，威制六天，受九绛飞精章，衣流金凤玺，位登紫晨。
　　上皇先生於是灵耀晖姿金容畅颜体冠法服，头戴紫文飞霜七色之冠，侍女众仙十亿万人，飞龙毒兽备卫玉轩。夜明自然神烛，室散虚馥之烟，风鼓玄旌，回舞纷蔼。啸朗太无，玉音激籁。虚唱飞歌，八响应会。鸾呜凤吹，清奏玄籁。玄精曲映，三晨停盖。万真礼庆，莫不宗赖。颐棒神州之阙，萧条无崖之馆，匡制三五之运，拯化承唐之难。理二仪於玄图，总上皇之遗干。静咏琼轩，俯盻冥玩。蔚蔚三关，幽章启韵。合唱玄阆，明范应赞。虚音互骋，洞慧朗焕，激八风以迅驱，摄流电以扬精。召六甲於五行，役武卒於天丁。符五岳以伺驾，檄威章以震灵。变舞天於神州，回七转於妙庭。招虚无以自灌，服玉符以升形。落玄象於日月，运七气於斗星。於是飘飖九域，公子同轩，司命齐轮，游宴紫晨，领括洞渊，总御群仙。自天以下莫不受事於上皇由七变之道。妙哉焉，七转七变之道。上皇紫晨君受於九天父母，修行道成，以传玄感清天上皇君。上皇君以传三天玉童，三天玉童以传紫极真元君，紫极真元君传天帝君，天帝君传南极上元君，南极上元君传太微天帝君，太微天帝君传后圣金阙君，后圣金阙君传上相青童君，承真相系，皆经万劫一传。小有天王后撰一通，以封於西域山中。得者皆奉迎圣君於上清宫，给玉童玉女各二十一人，典卫灵文，营护有经者身。
　　上皇七转之道绛简紫书，秘於紫天元台玉室金房之内，授於已成真人，不教於始学。凡受洞真三十九章雌一玉检大有妙经，解结散滞，拔度七玄，而不知七转之法，皆不得诵咏於玉篇。夫七转之章，皆神洲之曲，高上之音，运於天地，参落三晨，左回右转，合会洞门，变五还二，上应七元，转三还五，纬度天关。其道甚妙，故为舞天。诵之一篇，朗彻无间；七转八诵，三光齐真；五老定籍，司命改年；解散宿结，断绝胞根；上开九祖，更反胎仙；制御千妖，万魔束身；修之万徧，位登紫晨。
　　右出《洞真神州七变舞天经》
　　升玉宫品
　　太帝君素语内祝第－
　　静室独处，平坐东向，叩齿九通，瞑目阴祝曰：
　　苍元浩灵，少阳先生，九气还肝，使我魂宁。敢有犯试，摧以流铃。上帝玉箓，名上太清。毕，咽闭气九息，咽液九过止。
　　天帝君素语内祝第二正
　　南向，瞑目，叩齿三通，阴咒曰：
　　赤庭锋宫，上有高真。三气归心，是我丹元。腾我净躬，径奏以闻。太微绿字，书名神仙。毕，闭气三息，咽液三过止。
　　南极上元君素语内祝第三
　　正西向，瞑目叩齿七通，阴咒曰：
　　素元洞浮，天真神庐。七气守胇，与神同居。澄诚明石，游御玄虚。白玉金字，九帝真书。使我飞仙，死名已除。毕，咽闭气七息，咽液七过止。
　　太微天帝君素语内祝第四
　　正向本年命之上，瞑目，叩齿十二通，阴咒曰：
　　黄元中帝，本命之神。一气侍脾，使我得真。后物而倾，千神来臣。老君玄录，书名神仙。长生久视，与天同存。毕，因闭气一息，咽液十二通止。
　　后圣帝君素语内咒第五
　　正北向，瞑目，叩齿五通，阴咒曰：
　　玄元八极，太上之机。五气卫肾，龟玉参差。着名玉札，年同二仪。上皇太帝，峙然不迷。役使六甲，以致八威。毕，因闭气五息，咽液五过止。
　　众真素语内咒第六
　　还东向，存五方之气，都毕，又咽液九过，叩齿。毕，北向再拜，阴祝曰：
　　谨白太上太极四真，请存五方五帝五灵神。刻其绿字，骖驾十天，万妖束气，众邪绝烟，使某相见，得共语言。毕，乃精思。
　　太上曰：凡欲修行经方，存念神真守一之法，不先通释三宫，开明九孔，调理五府，然后修行，则神气不欢，真灵不降，亦徒劳於精思，无益於自补也。有志者，精行其事，五方素咒讫，还存思，气理和调，内神欣喜，影响相对，无不朗然也。兆勤□之，必得神仙至妙上法，非贤不传。
　　凡修长生之道、白日升晨之法，每当清斋苦念为先。故至人之学，望云霞而致降，思招无而致感者，岂复虚缪哉！天道玄默，望之泯泯。子既有心，安在子身。谅由精诚，守固握真。道不期远，正在数年。与气相应，道便降焉。此太上之妙诀，得者神仙。
　　凡学当从下上，案次而修，不得越略，亏天科条。经有三品，道有三真。三皇内文，天文大字，九天之录、黄白之道，亦得控辔玄霄，游盘五岳，故为下品之第。灵宝洞玄、亦元始俱生，渊颐深奥，妙趣同原，斋净芳兰，五称映玄，拔度七祖，解释罪根，亦致真人下降，飞腾太清。中品之妙，下方地仙。上清道经，太丹隐书。凡三百宝名，玉诀九千。此上真之首目，玉帝之内篇。得者名参玉简，录字青宫，白日升晨，上造帝堂。上品之诀，秘在九天之上、大有之宫。夫学当从下品造於玉清
　　也。道者三奇：第一之奇，大洞真经三十九章；第二之奇，雌一宝经；第三之奇，太上素灵洞玄大有妙经。此传已成真人，不传於始学也。忽遇因缘，得见篇题，不得使妄披於灵文，皆当先炼於涉学，然后造真。道无不备，万无不仙。学者详而奉之，勿亏此言。
　　学道不先备科而学，亦万无成也。科以制犯，知科便改，自然应真也。太真科有九品，品有十二条。九真科有三品，品有九条。四极明科有四品，品有二十四条。诫於轻重罪福之制，故学者宜先寻之。此科亦单行，於始学不必悉备於众经也。
　　太上素灵大有玉篇、九真明科，皆传骨相合真之人。依上皇之初，旧经万劫一传，三天立正，改七千年听得三传，七百年内有其人亦听三传。案科赍上金三两，紫纹百尺，青缯二十七尺，赤丝五两，沉香一斤，丹一两，诣师告赍百日，或三十日，上誓九天，北帝大灵万真领仙玉司，以为盟信，誓约宝秘。修行灵文，不得轻泄，宣露神真，愆盟负科，殃及九祖，考挞死魂，长闭地狱，万劫不原，身役形残，终不得仙。
　　凡受素灵洞玄，当依年限而传，过此不得复出篇目，以畅三奇。素灵经妙可诫於后学，使勤尚之人告慎於明科。
　　诸天帝王后圣九玄帝君、上相青童太极真人，稽首敢问太上天尊至真，上法高秀玄澄，罗络万物，宗寂虚凝，妙起激玄，法化三乘，弥纶亿劫，量何可胜，岂复稽於明科乎？
　　太上曰：善，子之言。夫后生之徒，自非玉虚之胤结自然而生者，皆孕於混气，染系於嚣秽也。结有不纯之行，性有不专之善。虽希慕玄赜，故心恒背我，举止所乘，莫不犯於过。过生乎外，减命乎内。承此而学，岂不去真远哉！如使三官执咎，对在幽司，考延七祖，罪累於身，有犯斯过者，而使悟於玄都，有纠罚之制，灵化之大，复许有赎罪之法，案科而用，如此期真将必近矣。为学之士而无此检，亦徒劳於精思，无益於苦念也。今故摽出九真三品、明章太极真人，於是退斋，上清奉受素灵大有妙经，九真科检秘於金藏玉匮，卫以玉童玉女各三千人，侍典灵文，散香虚庭，飞龙毒兽，巨虬千寻，奋爪云墙，备卫玉关也。如是十天大圣九宫真仙三月一过，莫不上登玄宫，禀承明科，礼拜於灵文也。
　　上相青童君曰：凡有金骨玉髓，名参青宫。得有此文，秘而施行，於是承受之仪玄合上典，施用节度与真同功，赎罪拔难宿结咸解，七玄之祖於是而欣，己身升腾，上宴玉宫也。
　　右出《洞真太上素灵太有妙经》
　　无上秘要卷之九十五竟
　　无上秘要卷之九十六
　　玉清品上
　　玉清高桃厉冲龙罗天观灵无晨隐书金玄内文，九老仙都所佩。行神仙之道，当以赤书白版上，置西方，以灭西方白帝大魔王官属，招致西方仙官。行之十二年，则白景素灵七圣金灵君降形兆身，役使仙官，取自然灵药。又以朱书白缯佩身，行来西方福堂渊盛行之世界，大魔王束带稽首礼迎仙官侍卫入西岳，则致素云羽盖，十二年飞行玉清宫。玉清碧落空歌余黎天总晨九极隐书金玄内文，玉清高元君所佩。行神仙之道，当以墨书丹版上置南方，以减南方赤帝大魔王官属，招致南方仙官。行之一十八年，则洞阳丹灵真景君降形於兆身，役使仙官，取自然灵药。又以墨书绛文佩身，行之南方宛利城境弃贤之世界，则大魔王束带稽首礼迎仙官侍卫入南岳，则得南极宝书致丹云羽益，一十八年飞行玉清宫。
　　玉清摩坦娄于翳天沓曜旋根隐书金玄内文，九天真王所受。行神仙之道，当以黄书墨版上置北方，以灭北方大魔王官属，招致北方仙官。十五年则致北极玄上玉真君授兆高上宝书，役使仙官五十人。又以黄书皂文佩身，行之北方郁直野清静之世界，则万灵束带，魔王稽首礼迎仙官侍卫入北岳，则致玄云羽盖，飞行玉清宫。
　　玉清扶刀盖华浮罗天玄景晨平隐书金玄内文，太素三元君受之於元始天王。行神仙之道，当以紫笔书黄版上置西北方，以灭皓帝大魔王官属，招致西方福德之野延贤世界仙官。十二年则致上宫玉女降兆寝房，授兆神真之道。又紫笔书黄文上佩身，行之西北延贤世界，则万灵束带，魔王稽首，礼迎得乘飞云羽盖，游行玉清宫。
　　玉清具渭耶渠初默天合晖晨命隐书金玄内文，扶桑太帝受之於太霄真王。行神仙之道，当以黄笔书苍版上置东南方，以灭旻帝大魔王官属，招致东南元福田用贤世界昱帝仙官。十五年则致玉女二十人给兆驱使，取自然灵药。又以黄书绿文上佩身，行之用贤世界，则万灵束带，魔王稽首，礼迎得乘绿云羽盖，飞行玉清宫。
　　玉清冲容育郁敌沙天齐晖晨玄隐书金玄内文，西王母受之於北极皇上先生。行神仙之道，当以青书紫版上置东北，以灭苍帝大魔王官属，招致东北方福集都长安世界苍帝仙官。十年则致仙童十八人给兆驱使，取自然灵药，高上飞玄羽章。又以青书生紫纹上佩身，行之东北长安世界，则万灵束带，魔王稽首，礼迎得乘紫云羽盖，飞行玉清宫。
　　右出《洞真高上金玄羽章隐书》
　　阳台灵生玉符
　　诸行道求仙、思神念真、谢罪解过、上希阳台真人仙官玉女原赦之恩，当以立冬之日墨笔书文，北向服之七枚，则仙官玉女书名仙簿，列字金简。修行八年，勿失一节，真人给玉童八人，思真感会，真人降形，致七景之舆，飞行玉清。
　　洞真九赤斑符
　　东岳太山君常以春分之日列奏真仙已得道及始学之人名录，上言高上帝君，录校玄名。修飞仙之道，当以其日日出之时沐浴斋戒，烧香入室，东向思束岳太山君姓玄丘讳目陆，头建三宝九光夜冠，衣青羽章裙，披衣九色斑裘，带上皇命神之符，乘青云飞舆九色苍龙，从十二仙官，手把五芝，东北而回，上登无崖之上玉清之天，徘徊玄虚之内青云之中，当叩齿九通，心言：今日上节，八愿开新，愿回神曲盖，来降我间，纳我所求，奏我所陈，得上玉札，位系紫篇，道君回映，我获上仙。毕，思太山君乘云舆下降，青气郁郁，覆满一室，君处青气之中，手执青简，注上我名於青简之篇。微咒曰：
　　玉真徘徊，焕明东方。乘龙驾舆，飞行太空。回灵曲映，下降我房。青阳告始，上愿开通。纳我所陈，削过记功。刻名青简，列奏高皇。西龟结录，东华勒方。五灵辅翼，八帝齐光。驱甲御乙，出木入商。六丁侍卫，玉女扶将。摄山召海，命制蛟龙。啸风兴雨，靡不立躬。天魔伏试，万灵敬从。变景化形，上升玉宫。年享太山，永保无穷。毕，仰咽九气止。修之九年，则太山君见形於兆前，降於青气之云，给神童九人，致自然神芝，能知东方万里之事。一十八年，则致龙兴，乘空飞行，上升玉清。
　　南岳衡山君常以夏至之日列奏真仙已得道及始学之人名录，上言高上帝君，录校玄名，区别功过。修飞仙之道，当以其日中之时沐浴斋净，入室烧香，南向思南岳衡山君姓爓讳洋光，头建八朗宝光玉冠，衣赤锦飞裙，披神光绯文之裘，带封灵制魔之章，乘赤霞飞轮，从南岳仙官十二人，悉乘飞凤，手把神芝，东南而回，上登无崖之上玉清之天，徘徊空虚之内赤云之中，当叩齿三通，心言：今日上吉之日，良晨应真，玄愿普降，玄天纳新，愿乞道君值回上仙，飞轮羽盖，下降我身，名言上清，东华结篇。毕，思衡山君乘赤霞飞轮下降兆房，赤气郁郁，覆满一室，君在赤气之中，手执赤简，注上我名於赤简之篇。微咒曰：
　　朱阳乘晨，徘徊九霄。丹舆飞盖，洞焕霞寥。曲回下映，监我心翘。上愿所陈，莫不感幽。仰披灵衡，形与神交。书名丹台，结字南瑶。六丙翼真，乘丁入飙。摄山封海，命制万妖。千精伏窜，群魔皆消。南岳既掌，三元来招。降致朱軿，升入皇朝。二景齐灵，后天而雕。毕，仰咽三气止。修之九年，则衡山君授兆宝书，给仙官八人，降致神芝奇异之物，能知南方万里之事。行之十八年，则致赤云之轮，飞行太空，上升玉清。
　　西岳华山君常以秋分之日列奏真仙已得道及始学之人名录，上言高上帝君，录校玄名，区别功过。修飞仙之道，当以其日晡时沐浴斋戒，入室烧香，西向思华山君姓浩丘讳元仓，头建六元通神飞冠，衣白锦飞裙，披素锦之裘，带交灵素绶，乘素霞飞轮，从西岳仙官十二人，悉乘十二白虎，手把七色华旛，西南而回，上登无崖上清之天，徘徊空虚之内白云之中，当叩齿七通，心古？我愿飞仙，上升上清，飞入华岳，与帝同灵，乞丐道君，降我真形，为我致仙。书我玄名。毕，思华山君乘白霞飞轮下降兆房，白气弈弈，覆满一室，君在白气之中，手执白简，注上我名於白简之篇。微咒曰：
　　金门焕明，白云峨峨。四会交真，八气结罗。上告玉晨，帝灵升霞。回神下降，曲眄我家。记我白简，书名西华。七真部仙，制御群魔。上承皇威，摄山命河。兴云降雨，龙轮立过。运我飞虚，上造灵阿。所愿立至，所剪立摧。千变万化，洞明玄霞。毕，仰咽七气止。修之九年，则华山君为兆致神仙之药，给仙童七人。九年能知西方万里之事、吉凶之兆。行之十八年，致白云之轮，飞行太空，上升玉清之宫。
　　中岳嵩高山君常以三月、六月、九月、十二月戊辰、戊戌、己未、己丑之日列奏真仙已得道及始学之人名录，上言高上帝君，录校玄名，区别功过。修飞仙之道，当以其日日中后沐浴斋戒，入室烧香，向四季思中岳君姓角讳普生，头建中元黄晨玉冠，衣黄锦飞裙，披玄黄文裘，带黄神中皇之章，乘黄霞飞轮，从中岳仙官十二人，悉乘飞磷，手把玄黄十二节麾，西南而回，上登无崖之上玉清之宫，徘徊空虚之中黄云之内，叩齿十二通，当心言：天垂上愿，我享其恩。念虚降灵，思微致仙。中岳之君，结我同轩。使我飞行，升到金门。毕，思嵩高山君乘黄霞飞轮下降兆房，黄气之中，勃勃覆满一室，君在黄气之中，手执黄简，注上我名於黄简之篇。微祝曰：
　　皇灵中玄，道翳紫天。三合成一，结虚而仙。学录保篇，固命度年。克名东华，记仙中秦。五灵卧映，使我道鲜。出虚入微，洞彻九玄。身生水火，变景亿千。乘空步虚，飞行无间。毕，仰咽十二气。修之九年，则与中岳君对面共言，为兆降致黄龙飞舆，给以仙官，取自然之物以与兆身。行之十八年，道成飞仙，上升玉清。
　　右出《洞真八道玉景隐经》
　　金书秘字三元九真阳符
　　上监天魂精秘音内讳玉佩始阳之符，则上监天始阳之气主上丹田下真内神。青书白素佩身，又书白纸，本命八节日服之，内思丹田中真，三年则睹真形，九天丞相书名九天之录，得见九天父母，帝君降形，八景同飞，上升玉清。
　　兜术天魂精秘音内讳玉佩太阳之符，则兜术天太阳之气主洞阳宫上真内神，朱书白素佩身，又书白纸，本命八节日服之，内思洞阳上真，三年不阙，则睹五头一身真形，内神九天书名南台，帝君下降寝房，炼魂制魄，变景八神。一十八年，飞形九霄，上升玉清。
　　右出《洞真太极金书上经》
　　无上秘要卷之九十六竟
　　无上秘要卷之九十七
　　玉清品下
　　回神飞霄登空招五星上法
　　回神哺饴，上招五星登空之道，上卫七玄，下解兆形，混合万变，立升玄纲。沐浴焚香，入室清斋，修行其方，五内映明，七孔朗然，神填绛府，形登五星，至极妙法，非真不传。所谓知道者易，修方者难。难修之道，可不秘乎？
　　常当甲子、甲午、乙酉、乙卯、己丑、己未、戊辰、戊戌之日，沐浴清斋入室，坐外任意，临目执手於心，仿髴存东方青帝讳通明字盖卿，巾青巾，衣青衣，青冠，青履，带通光阳霞之章，入我身中，又思肝中四真名清明君字明轮童子，恒填我肝中，守我胃管之户膏膜之下，固塞死气，为我降青精青水玉芝，因存岁星精光，口引咽之九十过止，令青气极充於肝府。行之九年，使东方青要玉女九人侍侧。
　　次思南方赤帝讳太阳字幼林，巾赤巾，衣赤衣，赤冠，赤履，带四朗朱碧之章，入我身中。又思绛宫中一元丹皇君名神运珠字子南，丹一名生上伯，一名史云拘，恒镇我绛宫中，守我头骨首之户，断绝死气之路，为我降丹精赤水玉芝，因存荧惑星精光，口引咽之八十过止，令赤气充布绛宫中。行之九年，役使南方赤圭玉女八人侍侧。
　　次思西方白帝讳通阴字元起，巾白巾，衣白衣，白冠，素履，带皓灵扶希之章，入兆身中。又思肺中六真名上元素玉君字梁南，中童恒填我肺中，守我十二关门，断绝死气之路，为我降素芝白水玉精之丹，因存太白星精光，口引咽之六十过止，令星气布充於肺府。行之九年，太素玉女六人侍侧。
　　次思北方黑帝讳通神字子规，巾苍巾，衣苍衣，苍冠，苍履，带郁真萧凤之章，入兆身中。又思肾中七真名玄阳君字冥光生，怛填我两肾中，守我背、骨地府，断塞死气之路，为我降玄阴丹芝九液之水，因存北方辰星精光，口引咽之五十过止，令星气充布两肾之中。行之九年，太玄玉女五人侍侧
　　次思中央黄帝讳万福字大仓，巾黄巾，衣黄衣，黄冠，黄履，带中元八惟玉门之章，入兆身中。又思脾中五真名养光君字太昌子，恒填我脾中，守我极根之户，断绝死气之路，为我致黄水月华玉胎丹芝，因存中央镇星精光，口引咽之十二过止，令气充於脾府。行之九年，黄素玉女十二人侍侧。
　　次思上玄元父名高同生字左回明，下元玄母名叔火王字右回光，二神守我本命之根，塞我死气之原，为我致阳芝阴精，哺饲我身，存日月二景之光，映照一形，口引光色三十六咽止，令光气充盈脐下丹田宫。行之九年，面生金容，目有流光，役使六甲，召制六丁，随意所欲，真人诣房。存思五帝二景真神事讫，咒曰：
　　五星缠络，光流内明。二景飞霞，灌溉五精，真神填藏，长保黄宁。太一务猷，变胎回婴。肝肺结华，心肾充盈。脾保中元，五芝受生。日月宝光，与帝合并。飞空腾虚，上朝玉清。
　　次思精血三真名元生君字黄宁子，恒填我两孔之下源骨节。二真名坚玉君字凝羽珠，填我太仓之府、五肠之口。心中一真名天精液君字飞生上英，填我胸中四极之口。九元之真，男名拘制字三阳，镇我左耳伏晨之户、皇一之魂；女名上归字帝子，填我右耳伏晨之户。紫素左元君，名翳郁无刃字安来上，填我头面之境。黄素中元君名圆华黄刃字太张上填我胸腹之境白素右元君名启明萧刃字金门上，填我下关之境。日中司命君名接生，填我左手。月中桃君名方盈，填我右手。胎中元白气君名务玄子字育尚生，太一精魂名玄归子字盛昌，二神填我五藏之上结喉之本。结中青气君名案延昌字合和婴，元君精魂名保谷童字明夫，二神填我五藏之下大胃之上。节中黑气君名赋来生字精上门，帝真精魂名幽台玉字灌上生，二神填我九肠之口、伏源之下。胞中黄气君名祖明车字神无极，天帝精魂名理维藏字法珠，二神填我少腹之内二孔之本。血中赤气君名混离子字叔保坚，司命精魂名发纽子字庆玄，二神填我百关之血、绝节之下。上玄元父君名高同生字左回明，下元玄母名叔火王字右回光，帝皇太一名重冥空字幽寥无，九帝尊名曰明真字众帝生，太帝精魂名阳堂玉字八灵，九关魂名绿回道字绝冥，天纪帝魂名照无阿字广神，七神填我本命之根，塞我死路之门，存祝众真从头至脐无不朗然，使金液流匝，玉华映魂，神饴溢於穷肠，帝气充於九关，七祖披释於三涂，受更胎於南宫，填生神於一身，布真气以固年。毕，叩齿三十九通，祝曰：
　　气生於无，结气生神。阳气外贡，阴气内升。二象翻错，交结元灵。内真填卫，九孔受生。保魂固魄，万神安停。保我三关，华芝充盈。与我同升，俱造玉清。毕，咽气三十九过，以填三十九户。气泽匝润，流布一身。若能弃累，不拘世尘，静心夷意，朗睹虚房，盻想内视，填神固魂，绝死气於九户，填生宫於关，回匝存祝，如面共言，昼夜三年，真神见形，皓华反根，朽齿牙生，五藏结络，内补充盈，役召六甲，驱策六丁，室致九霄之宾，神降三素之軿，神飞形举，白日登晨。
　　右上真之神宝名内字而填在人身之内，运於九天之气，固人六府机关。万精化生，皆由於神。神填则生，神逝则亡。勤心积感，则能举人身形，上升玄宫。求仙之道，不知形神内名，又不知填塞死户，生岂可冀乎？夫修此道，不得冒履厌秽，食五辛之属，触性正气，神则去矣，知丰肴以甘口，爵禄以荣身，而不顾甘口之食是伤命之斧，爵禄奢丽是消真之源。故神人爱幽寂而栖身，不显形於风尘者也。修生之家可不慎乎？
　　高圣帝君曰：欲书名上清，金书玉箓之文，飞行上清之宫，当以二月二日青书玉箓十音白纸上，向正东服之，叩齿九通，微咒曰：
　　胤元玄灵，承古法虚。骨像应图，玉箓金书。河魁络已，五神焕舒。次庆二元，玄真降庐。名题上清，得乘飞舆。永享无穷，福爱有余。毕，咽气八过，八拜朝上清之宫八帝尊神止。行之九年，则上清刻书玉箓，飞云丹舆上升玉清之宫。
　　高圣帝君曰：凡有玉骨丹文，列名帝图，得见七圣玄纪。凡有金髓紫藏，名题金札，得见隐书内文。凡有神奇异毛，紫胞玉络，名标上清，得见白简上篇。诸有流精紫光，内映外缠，宝藏金容，名书玉虚，得见青箓之文。诸有神挺应图，琼胎紫虚，名题东华，得见七伤检文。自无此挺，灵篇不可得而妄披，宝文不可得而看也。得见此文，皆玄质合仙。九年修行，克得飞行玄虚，上升玉清也。
　　五铃登空步虚保仙上符一名火铃
　　太微天帝君受气之始，玄象初分，登九玄虚生之台，五帝神官卫於八方，五符空映，若存若亡，庵蔼凤台之上、琼房曲室之内，积七千年其文见矣。流光曜於九霄，文郁焕乎玉清。左掷则为流金火铃，右振则为豁落七元。摄制极天之魔，威布九遐之庭。至极妙道黔洞微难胜。帝君清斋太空琼台洞真之殿玉室金华之房，侍女众真、五色神官、十亿万人、飞兽毒龙侠阙备门，巨虬千寻卫於墙岸，凤鸣龙啸，百音激馆，威扬广庭；狮子嗥唤，众吹灵歌，玉响流璨，神妃合唱而奏音，玉女鸣弦而拊弹，徐乃引中央黄老君、太极四真人，设流霞之醴、镮刚之果，赤树白子，隐芝离结，众香芬落。积九十日，於是龟母案笔，太一拂筵，天妃侍香，玉华结篇，以白玉为简，金书其文，以付仙都左公，封以玉岌云锦之囊，传付中央黄老君。君依盟奉受五符，稽首而退，即致九灵流景云舆，五色神官五万，飞青翠羽龙帔，上登金阙玉清之宫。
　　流金火铃内视振威大咒神慧
　　佩流金火铃，出入远近，经履危脸寇病之中、厄害之下，当存真光以自卫，开通万里之路。发行之始，正向其方叩齿二七通，咽气三十六过，便思所之处所形象山林草木人民禽兽神灵分明朗然，皆来朝拜我身，思北斗七星覆我头上，仍存我左目为奔星，右月为迅电，其光焕赫，奔流九万里外，见所之道路随光开通，山林草木、人民屋宅、兵寇鬼气悉令消除，无复孑遗，四道豁然。因咒曰：
　　前开后闭，天平地昂。神公出游，四道开张。当令天地，通我桥梁。前后左右，洞达八方。我左掷奔星，右迅电光。流火万里，何妖敢当！太一将送，万神来迎。所之所向，靡不吉良。乘云驾虚，上升太空。毕，便引二目之精，各还其宫，左取七气，右取七气咽之。毕也，如此可以冒崄涉难，攻鬼伐兵，无不应响荡然。其法至妙，不得妄传，口口而已，明慎之焉！
　　五帝流铃五符，威制极天之魔，召摄五方神灵，上应五星参落七元，下应人身九孔七明，周天竟地，靡有不关，无幽不测，无细不鉴。存符则光见，掷符则振威。子若佩之，口受师言，若在人间遇恶鬼之地，当作振威大咒，北向闭气十二息，思五方气覆冠一身，内外晻冥，都无所见，因叩左齿三十六通，咽五方气，方各三咽气，气除尽入兆身，存我两目童子光如流星，焕落五方。咒曰：
　　天元七精，五帝流铃。焕掷电光，如天奔星。米耀十方，照鬼真形。有何小妖，当我生门！太上有命，诛戮无亲。屠肝剖腹，绝灭鬼精。千千皆摧，万万皆倾。神威吐咒，摄录无停。便咽气三十六过止。如此一咒，则五方神官皆保甲命卒摄录所在有灵之气，束缚诣庭。三咒则鬼气灭种。
　　若入五岳，周游山川，冒崄履峻，皆当未及其处百步叩左齿三十六通。若之东岳，便存东方青帝希林珠官属死九千人卫我前后，以青霞之气覆冠我身。若之南岳，当存赤帝丹玄子官属八千人卫我前后，以绛云之气覆冠我身，若之西岳，当存西方白帝少皓灵官属六千人卫我前后，以素云之气覆冠我身。若之北岳，当存黑帝玄冥皓官属五千人卫我前后，以玄云之气覆冠我身。若之中岳，当存黄帝执中元官属万二千人卫我前后，黄气覆冠我身。咒曰：
　　乾天耀灵，七晨玄精。五斗华盖，绕络我形。五色飞覆，混合交并。身佩七元，流金火铃。焕掷无方，极天郁冥。五帝神官，驱策天兵，为我摄制山川土地千鬼万灵，皆令束首，自送真形，前诛后戮，所捕无停。毕，如此一咒，天魔灭迹，万神来朝，游行五岳，履涉山川，无复试观之患，五岳仙官自奉送五芝五英，来给子身。若在军寇之中，悬白刃之下，厄难之中，当叩右齿十二通，存北斗覆身，玄光洞映，周匝一体；叩左齿十二通，存肝为岁星，出在左肺为太白星，出在右心为荧惑星，出在前贤为辰星，出在后脾为镇星，出在胸上，令五星精气缠绕前后，我身居斗魁之中，五星之下，次思五帝神官卫我左右，仍咒曰：
　　天为我屋，地为我床，五岳山川，为我桥梁。玄斗元精，为裁衣裳。藏身七元之内，流火之乡。渡我者太一务猷，过我者白元无英。灾不能干，兵不能伤，当令我身上诣金阙九老之京。毕，如此，在屈厄之中便得解脱。
　　五色锦各五十尺，以请五帝仙官。紫金五两，誓五方之信。沉香五斤，上闻三元宫。真珠一斤，以为盟丹之誓。书刀子一枚，以断死气之路。金珠七枚，以奉请七元之精。绛文七十尺，以为炎光之信。
　　凡受符经之身，当宝信诣师，清斋三日，沐浴烧香，书符及经露着高坛之上一宿，明朝共登坛告北帝，启盟符经，度付弟子，自登坛告誓，不得妄开篇目师，轻泄经文，身被风刀之考。弟子不受而披卷，殃及七玄，身残失明。四极之科禁，轻泄经文太真之律，禁无盟信，自非金名玉格，莫得闻见。求仙之夫，无五符佩身，五岳仙官不卫兆形，三官鬼录不落死名，栖身山岫则为九天魔工所败，出入人间则不兔县官兵刀。得佩之者，上天履渊，纵横无方，适意周旋，存思真神，还复本宫，五芝自生，身映玉光，仙官防卫，三元诣房，乘云驾虚，上升玉清。
　　右出《洞真紫度炎光神元变经》
　　若见龙头凤身之人，或一乌九头凤身，此则元始天王左治虚映上真之官下降兆身，道欲成也，慎勿言。叩齿九通，咽气三十二过，密咒曰：
　　二道顺行，元始徘徊。玄真映朗，九灵散开。流盻无穷，降我光辉。上披朱景，解滞豁怀，得御飞霞，腾身紫微。毕，心拜三过止。行之三百日，克见元始真形，授兆九天上书，飞行玉清也。
　　右出《洞真三元玉检经》
　　中央太黄万始玉符，兆欲致黄帝玉司君，当太岁本命之日向岁上赤书黄纸服之，赤书黄缯佩之。九年，玉司削兆死过，度兆生宫，遣黄霞之軿下迎兆身，上升玉清之宫也。
　　太玄都四明科曰：青要紫书、金根众经，乃九天真王受空玄自生之章，付九阳元皇玉帝，封秘九天之上玄灵七宝玉台，侍典玉女三千人，万劫传付。青要帝君、高上虚皇元灵道君、太素高灵洞耀道君、南极上元君，众帝令封一道於王屋山。若有金骸玉骨，名书帝录，七百年内遇其人，听德三传。传者当资金鱼玉龙各一枚，紫缯百尺，青缯四十尺，师弟子对斋百日，告盟而传，给玉女玉童各二十四人，营卫受身。修行百日，通灵致真。九年乘云，飞行玉清。有犯科禁，三犯，不得入仙；五犯，七祖父母己身被考，左右三官罚以刀山火乡，二十四岳，万劫乃得还充下鬼负石之役。玄都左宫女青律文，受者明慎奉行。
　　高上玉晨命魔灵膳主制东方青帝魔灵大王，咸保负某岳先生王甲体真合仙，俯仰遣东岳仙官羽轮奉迎甲身，上登玉清官紫凤台，如九天信。
　　右白书青缯上。
　　高上玉晨命魔灵旛主制南方赤帝魔灵大王，咸保负某岳先生王甲体真合仙，俯仰遣南岳仙官羽轮奉迎甲身，上登玉清宫紫凤台，如九天信。
　　右黑书绛缯上。
　　高上玉晨命魔灵旛主制西方白帝魔灵大王，咸保负某岳先生王甲体真合仙，俯仰遣西岳仙官羽轮奉迎甲身，上登玉清宫紫凤台，如九天信。
　　右朱书白缯上。
　　高上玉晨命魔灵幡主制北方黑帝魔灵大王，咸保负某岳先生王甲体真合仙，俯仰遣北岳仙官羽轮奉迎甲身，上登玉清宫紫凤台，如九天信。
　　右黄书黑缯上。
　　高上玉晨命魔灵旛主制中央黄帝魔灵大王，咸保负某岳先生王甲体真合仙，俯仰遣中岳仙官羽轮奉迎甲身，上登玉清宫紫凤台，如九天信。
　　右青书黄缯上。
　　右出《洞真太元左宫女青四极三十一独立宝经明科律文》
　　九天丈人、三天玉童，以上始元年天甲告辰时加北维移度停轩，三元齐景，九帝回真，登高上玉馆紫虚之天。三九素语披解灵关，玉精真诀理命长存。闲究寥朗，清畅萧条。玉旨秀虚，琼音逸霄。香风激无，慧唱遐辽。流芳深赜，气冠神飙。玉检总御，万仙来朝。斯玄古之妙化，经万劫而不凋。撰真诀以遣观，试来心於勤翘。若金名东华，绿字紫庭，得受妙篇，位登玉清。
　　右出《三九素语玉精真诀》
　　上皇先生紫晨君上经
　　神州在天关之北，日月回度其南，七星转轮其中央，昼左回八纬，夜右转七经。七星运周，天光回灵。此上皇
　　紫晨受化之庭，便修七转之法，位登於玉清也。
　　凡修七转之道，每以月朔十五日及八节之日斋戒，正中入室，东向读七转之章八过止，至夜半，北向又读七过止，一日昼夜合十五转。此则上应天关，运度三光，中整一形，通津固神，下制万魔，卒灭千灵，轮转相和，三五齐明。学失此道，死入幽冥。精修苦念，克乘飞轮，上登紫晨，游宴玉清。
　　太上大道君道章第五
　　《神州玉章》曰：景化九玄阙，玉晨徊紫精。内映绝宅府，乘虚造四明。法轮比三周，七变还无英。太一检天魔，回章校千灵。左啸洞玄微，右吃九天倾。整落弥八荒，流盻策神兵。拔过七祖难，越度仙皇庭。司命保元籍，东宫注玉名。回光泥丸府，五脏秀华荣。耀景负圆珠，固魂保劫龄。上宴九霄馆，萧萧登玉清。
　　右出《神州七转七变舞天经》
　　秋三月行道，思神招灵，当以黄书白纸上，西向服之。百日通灵，千日见神。上真下降，与接仙颜。役使太素玉女六人，致金精日华治炼芝瑛。又白书青缯上，安所座卧席西面，以白绵衣之。百日白老降房，白帝官侍卫神文，营护行符者身。六年，则致三素云軿降覆，兆身升形太空，飞行玉清。
　　西华高上虚皇君元上皇之气讳字，形长六千万丈。
　　秋三月，头建三光玉华珠冠，衣自然灵文之裘，佩九天制魔灵旛，带交金日精之剑，坐素云之上，手执金符，光明焕焕，洞映上清，在素云之中、八冥之裹，思还长六寸六分。
　　冬三月，西华虚皇君则变形虎头人身，衣七色虎衣，纹彩斑斓，上清之上白云之中，思之还返真形。
　　春三月，西华虚皇君则变形为直人，色如黄金，项负圆光，衣三十二条九色之衣，光明洞彻，照应十方，在玉清之上紫云之中，思之还返真形。
　　夏三月，西华虚皇君则变形为赤白二光，色沌沌如玉之精，照明上清。此则反西华之气，更受炼上皇之精，思之还反真形。
　　修行西华之道，当以立秋之日入室，西向六拜，朝虚皇君，还北向叩齿九通，思虚皇君随四时，形景在玉清音光宫八垣府四明乡极微里中，回真下映，入兆胇之后门，便咒曰：
　　西华舒灵，金门焕精。炼化四度，是曰玉清。神真交合，庆流福生。气布魂安，神镇魄宁。太一保录，司命记名。胞根绝灭，胃管华荣。长享元吉三光齐龄。毕，仰咽六气止。行此道九年，西华曲映，神真降形，洞虚达微，变化立成，坐在立亡，飞行玉清。
　　求仙之道，当以冬至之日正中入室，北向，眠坐任意，闭眼，内思月中玄光夫人姓讳，形长五寸五分，头作颓云之髻，着玄锦飞裙，口衔月光，下入兆身心中，须臾月光散为黄气，洞匝兆身。夫人在月之内，采青华之林，散拂黄气之中，口吐阳精赤气，以灌兆形，从内匝外，黄赤二气更相缠绕，洞映一身。夫人授兆紫书丹字六音，便引黄气三十二咽，引阳精二十四咽止，叩齿二十四通，仰咒曰：
　　玄阴寒池，流泉浩庭。飞华散景，吐黄纳精。一气缠绵，玉芝虚生。玉女嗽香，夫人翼灵。兰池滂沱，流黄郁溟。普天纳晖，降及我形。还童炼容，及白结青。紫字东宫，丹书绿名。飞骑羽盖，四真匡軿。携我同升，俱造玉清。止，便咽气三十二过，咽液二十四过止，服紫书丹字。行此道八年，夫人授兆明月之珰，丹字之道，飞行玄虚，上升玉清。
　　右紫书丹字月魂隐音，皆书月中南境空青之林，结自然之书也。八素真人、诸天人皆以夏至之日采紫书丹字而服之。得服此六字，与八素同年，则项负圆明，映照十方。其音至秘，皇上八素真人书此音於八素玉章之篇，故为高上之妙经，轻泄灵音，七祖充责，长役刀山，身被风刀，不得又仙。当以立夏之日夜半朱书白纸上服之，叩齿十二通，微咒曰：
　　阳精丹池，流火郁飙。金轩翼虚，玄晖拂霄。八青采兰，散香玉朝。青林垂柳，风振琼条。丹书紫文，含秀荣翘。流芳灌津，普润无辽。得与玄景，齐光紫霄。毕，咽气二十四过止。又丹书紫文上佩头，三年日月玄晖映兆，之形，月光夫人授兆真书，给玉女六人。轻传非真，七祖充责，万劫不原。秘修八年，则云舆之来降，白日升天，飞行玉清。
　　凡上学之士服日月之道，当以立秋之日哺时取龙脂三合，龙骨亦佳，又青书龙景九炼之符白纸上，合投清水之中，向东沐浴，临盆叩齿二十四通，微咒曰：如立春之文。毕，引气九咽止，还室内，烧香，以龙骨为粉粉身，两手摩拭面目通身，东首而卧，叩齿九通，瞑目握固，思日光紫气累重下降匝己身，己在日景之内，日景运兆身，上升广寒之堂、东井之中、高环树之下。思丹灵少阳真人讳句上真，形长九寸，着青羽飞衣，头戴通精曜光之冠，口吐青气，以灌哺兆身。琉璃之器请玉泉青芝之膏以灌兆形，食以三气之华，觉其味甘香，体觉雨热，因咽气九十过止，而微咒曰：
　　玉门兰室，日华高骞。三华结秀，妙景拂晨。太素回真，曲灌玉泉。形栖广寒，虹映朱軿。桐肠吐精，东井炼魂。五帝冠带，变貌金颜。怡颐明鲜，以成玉仙。丹灵少阳，使我自然。金翅拂饬，羽服耀晨。旛然凌虚，上啜日根。体镜水精，光欣龙舆。羽驾来迎，上造玉皇之前。毕，使服龙景九炼之符，咽气九十过，咽液二十四过止。凡修行此道，暮卧又当以立秋之日始至立冬，以两手摄两肩并各三十二过，日在左肩井中，月在右肩井中，二光映照匝身，叩齿十二通，咒曰：
　　左日右月，二景监灵。暮息少阳，朝登玉清。三魂守室，七魄同形。万神辅翼，与景齐并。毕，便卧。行此八年，通身光明，面生青晖之精，与少阳同言，降致绿軿，飞行玄虚，上升玉清。
　　广寒之宫中生青华之林，高四千丈，枝超行千二百里，园二百四十里，其叶似竹而赤，其华似镜而明，其子似李而无核，所谓绛树丹实。得食其叶，寿万年；得食其华，与日同灵；得食其实，游宴玉清。上有金翅之鸟，拊翼周雨其境，下有广寒之池，生自然九炼洪泉，深五千里，纵广五千里。上真帝皇、高仙真人皆以立冬之日登广寒之宫，采青华以自拂，临广寒之池，灌洪泉以炼其真也。诸以后学道成及学士七祖应升天堂者，莫不经广寒之宫，入九炼之池，受炼而升天也。受炼过，便得食青林之华实也。金翅之鸟，皆以羽衣结为飞仙之服，给於受炼者身，以登玉清上宫也。
　　右出《元始变化实真上经》
　　无上秘要卷之九十七竟
　　无上秘要卷之九十八
　　升九天品
　　二月受不骄乐天之气，当以其月五日平旦、十五日正中、二十五日夜半，一月三日三时香汤沐浴，入室烧香，西北九拜朝元父，东南三拜朝玄母，还向月建平坐，叩齿三十六通，闭眼存呼不骄乐天王姓凝讳覆霍，衣九色飞霜云文斑裘，头戴青华岁星玄精冠，乘白鹿丹霞之舆，从上宫玉仙官二十六人，来下入兆身紫微宫中，存见青色之云气冠雨兆形。良久，仍口引云气九咽，微咒曰：
　　三合成纲，三灵交泰。九真流降，日月翼蔼。七星玄映，五宿回盖。三关朗曜，万神冠带。九孔清通，六府受溉。内昌表逸，洞睹无外。长保天地，永享四大。毕，咽气九过，咽液九过止。行此三年，肝结紫络，玉秀内发，洞明表裹，逆睹未然，九年灵降，飞升九天。
　　三月受寂然天之气，当以其月六日平旦、十六日正中、二十六日夜半，一月三日三时香汤沐浴，入室烧香，西北九拜朝元父，东南三拜朝玄母，还向月建平坐，叩齿三十六通，闭眼存呼寂然天王姓津讳，衣七色龙文通光之裘，头戴阴精夜光冠，乘八景飞轮，从玉仙十二人，下入兆身长命宫中，存见绿色之云气，郁郁冠匝兆形。良久，仍口引云气九咽，微咒曰：
　　至道冥冥，玄气潜分。九五演流，八会命门。丹宫赤子，受气帝君，桃康命籍，列奏三元。众真监映，炼魄宝魂。内鲜外光，灵镇幽关。八景翼躯，九气降云。飞腾玄虚，升造帝门。毕，咽气九过止。如此三年，胆化玉霜，内结紫烟，九孔纳灵，与赤子共言。九年得乘玄云紫盖，上升九天。
　　右出《洞真九丹上化胎精中记经》
　　五素飞精洞天灵符，以立夏之日朱书竹膜之上，清旦南向服之。一年彻视千里，三年自知神仙，九年洞睹九天，拜谒九天，与灵通言，飞行九天。
　　右出《洞真八素真经》
　　兜术天魂精秘音内讳玉佩太阳之符，则兜术天太阳之气，主洞阳宫上真内神，朱书白素佩身，又书白纸本命八节日服之，内思洞阳上真三年不阙，则睹五头一身真形内神，九天书名，南台帝君下降寝房，炼魂制魄，变景八神。一十八年，飞形九霄。
　　不骄乐天魂精秘音内讳玉佩上阳之符，则不骄乐天上阳之气，主绛宫中真内神，朱书白素佩身，又书白纸本命八节日服之，内思绛宫中真三年不阙，则见真形，或见人身九头之神，授兆丹琼之板，位书南岳先生，总录万气，固神保真。一十八年，三元下降，迎以飞轮，上登九天。
　　上上禅善无量寿天魂精秘音内讳玉佩阳明之符，则上上禅善无量寿天阳明之气，主明堂中真内神，青书白绢佩身，又书白纸本命八节日服之，内思明堂中真，三年则睹真形，自然明知九天上音，得九天之书，帝君下降，八景举形，上升九天。
　　波梨答和天魂精秘音内讳玉佩萌阳之符，则波梨答和天萌阳之气，主脐下丹田宫下真内神，黄书白素佩身，又书白纸本命八节日服之，内思丹田宫下真，三年审见即真形对颜，三元下降，炼化形神，三部八景运兆升仙，飞行太虚，上造九天。
　　右出《洞真九真阳符》
　　洞渊九地三十六音
　　第一垒色润地，正音土皇，姓秦讳孝景椿；行音土皇，姓黄讳昌上父；游音土皇，姓青讳玄父基；梵音土皇，姓蜚讳忠陈皇。
　　右一垒之土四色土皇，地载周境四垂不极不穷无边无际无色之气。
　　如是第一垒二皇，常以立春之日乘青龙之车，执九色之麾，从青帝胡老之官巨鳞之骑九千人，上诣郁单无量天，奏地仙得道上学之人言名於四天之王。
　　凡修上法，当以立春之日平旦入室，东向以青笔书土皇内音白纸上而服之，叩齿九通，仰存四土皇姓讳，悉着青羽裙，头建九元通天之冠，乘青龙羽车，飞行上升无量天。微咒曰：
　　青阳告升，土皇鉴晨。总领四司，普与万仙。天老定录，上愿开陈。精勤上愿，得道无亲。上书帝简，刻名玉篇。九垒灭迹，飞景琼轩。得齐四皇，永保监乾。毕，东向心拜九过，咽气九通止。如此则土皇刻名九天，九地灭迹，九阴地官营卫，胡老司迎。三十六年得乘青羽飞盖，上升郁单无量天。
　　第二垒刚色地，正音土皇，姓成讳神父光；行音土皇姓郁讳黄母生；游音土皇，姓玄讳乾德维；梵音土皇姓长讳皇萌。
　　右二垒之地四色土皇，地载周境四垂不极不穷无边无际无色之气。
　　如是第二垒土皇，常以春分之日乘黄碧二色之云，十二玄龟执神皇九元之策，从青帝胡老之官飞行甲骑八千人，上诣上上禅善无量寿天，奏地仙得道上学之人言名於四天之王。
　　凡学上法，当以春分之日平旦入室，东向以青笔书土皇内音黄纸上服之，叩齿九通，仰存四土皇姓讳，悉衣黄锦飞裙，头戴平天之冠，乘黄碧二色云车，十二玄龟执九天之策，从青帝胡老之官，飞行甲骑，上升上上禅善无量寿天。微咒曰：
　　三道行运，季节临无。总鉴地仙，上闻帝君。天老定录，土皇记文。上吉之日，我道毕分。落迹九阴，飞景素云。四气同符，皇人齐群。毕，更东向心拜八过，咽气八通止。行之三十六年，得乘飞云之车，上升上上禅善无量寿天。
　　第三垒石脂色泽地，正音土皇，姓张讳维神保；行音土皇，姓周讳伯上仁；游音土皇，姓朱讳明车子；梵音土皇，姓庾讳文敬士。
　　右三垒之地四色土皇，地载周境四垂不极不穷无边无际无色之气。
　　如是第三垒土皇，常以立夏之日乘绛霞之云，十二凤皇执五色之节，从越老之官飞行武骑八千人，上诣须延天，奏地仙得道上学之人言名於四天之王。
　　凡学上法，当以立夏之日食后入室，南向朱笔书土皇内音白纸上服之，叩齿九通，仰存四土皇姓讳，悉衣绛纹飞裙，头戴无极进贤之冠，乘绛霞之云，十二凤皇执五色之节，飞行上升须延之天。微祝曰：
　　四气总中，八表合朝。吉晨临正，九垒发翘。执录命仙，上升紫霄。列名皇文，补仙上僚。得乘朱景，逍遥飞飙。年齐三光，极天不雕。毕，南向心拜八过，咽气八通止。行之三十六年，得□ 乘飞云车，上升须延之天。
　　第四垒润泽地，正音土皇，姓贾讳云子高；行音土皇，姓谢讳伯元无；游音土皇，姓巳讳父奉车；梵音土皇，姓行讳机正方。
　　右四垒之地，四音土皇地载周境四垂不极不穷无边无际无色之气。
　　如是第四垒土皇，常以夏至之日乘绛霞云舆，十二朱鸟执命魔之旛，从越老仙官飞行武骑八千人，上诣寂然天，奏地仙得道上学之人言名於四天之王。
　　凡学上法，当以夏至之日正中入室，南向朱笔书土皇内音黄纸上服之，叩齿九通，仰存四土皇姓讳，悉着绿纹之裙，头戴远游之冠，乘绛霞云舆，十二朱乌执命魔之旛，飞行上升寂然天。微咒曰：
　　天清地澄，九土郁玄。四运御晨，上参紫天。徘徊飞舆，宴景无间。八会交庆，玉虚开陈。皇老刊名，天王题篇。九垒削　死，司命勒年。身入华晨，永保上仙。毕，南向心拜八过止。行之三十六年，得乘绛云之舆，上升寂然之天。
　　第五垒金栗泽地，正音土皇，姓华讳延期明；行音土皇，姓黄讳龄我容；游音土皇，姓云讳深无渊；梵音土皇，姓萌讳通八光。
　　右五垒之地四音土皇，地载周境四垂不极不穷无边无际无色之气。
　　如是第五垒土皇，常以立秋之日乘素云之舆，十二白虎执命灵九元之章，从五老仙官飞天电骑六千人，上诣不骄乐天，奏地仙得道上学之人言名於四天之王。
　　凡学上法，当以立秋之日晡时入室，西向白笔书土皇内音青纸上服之，叩齿九通，仰存四土皇姓讳，悉着素罗飞裙，头戴九元通明宝冠，乘素云琼舆，十二白虎执命灵九元之章，飞行上升不骄乐之天。微咒曰：
　　九重四运，梵维告皇。元景理命，记录天王。刻书帝简，上奏青宫。九阴灭尸，腾身华房。永保上仙，三晨齐光。毕，西向心拜六过，咽气六过止。行之三十六年，得乘素云琼舆，上升不骄乐之天。
　　第六垒金刚铁泽地，正音土皇，姓季讳上少君；行音土皇，姓范讳来力安；游音土皇，姓长讳李季无；梵音土皇，姓王讳驷女容。
　　右六垒之地四音土皇，地载周境四达不极不穷无边无际无色之气。
　　如是第六垒土皇，常以秋分之日乘素云飞舆，十二白虎执九色制神之麾，从五老仙官飞仙虎骑六千人，上诣化应声天，奏地仙得道上学之人言名於四天之王。
　　凡学上法，当以秋分之日晡时入室，西向白笔书青纸上土皇内音服之，叩齿九通，仰存四土皇姓讳，悉着素锦飞裙，头戴无极进贤之冠，乘素云飞舆，十二白虎执九色制神之麾，飞行上升化应声天。微咒曰：
　　白土九垒，气通太微，皇老临晨，腾景徘徊。朱简映陈，八华扬晖。升入帝庭，上披琼扉。五愿玄会，降致羽衣。八景齐真，形得升飞，命同天地，永保二仪。得乘素云琼舆，上升化应声天。
　　第七垒水制泽地，正音土皇姓唐讳初生映；行音土皇，姓昊讳正法图；游音土皇，姓汉讳高父彻；梵音土皇，姓京讳仲龙首。
　　右七垒之地四音土皇，地载周境四垂不极不穷无边无际无色之气。
　　如是第七垒土皇，常以立冬之日乘玄云飞舆，二十四玄武执五色命灵之幡，从羌老仙官腾天之骑五千人，上诣梵宝天，奏地仙得道上学之人言名於四天之王。
　　凡学上法，当以立冬之日子时入室，北向墨书土皇内音白纸上服之，叩齿九通，仰存四土皇姓讳，悉着黑云皂纹飞裙，头戴无极进贤之冠，乘黑云飞舆，二十四玄武执五色命灵之幡，飞行上升梵宝天。微咒曰：
　　二气交带，以神回庭。三元临正，土皇命灵。云舆羽盖，上升高清。大愿开陈，我合无形。九垒灭迹，天真刻名。结徧玄图，受号华青。得乘飞景，化入帝庭。毕，心拜五过，咽气五通止。行之三十六年，得乘黑云之舆，上升梵宝之天。
　　第八垒大风泽地，正音土皇，姓葛讳玄升先；行音土皇，姓华讳茂云长；游音土皇，姓羊讳真洞玄；梵音土皇，姓周讳尚敬原。
　　右八垒之地四音土皇，地载周境四垂不极不穷无边无际无色之气。
　　　 如是第八垒土皇，常以立冬之日乘黑云飞舆，五色飞驎执九色之节，从羌老仙官腾天之骑五千人，上诣梵摩迦夷天，奏地仙得道上学之人言名於四天之王。
　　凡学上法，当以冬至之日子时入室，北向墨书土皇内音白纸上服之，叩齿九通，仰存四土皇姓讳，悉着玄云锦裙，头戴通天宝冠，乘黑云羽舆，五色飞驎执九色之节，上升梵摩迦夷天。微咒曰：
　　天敷地陈，九象法玄。四度升降，八气明新。土皇简录，玉帝定真。名题图札，我获上仙。飞行太虚，纵景自然。与灵同符，与气长存。三变九化，升入帝晨。毕，心拜四过，咽气四通止。行之三十六年，得玄灵之舆，飞升梵摩迦夷之天。
　　第九垒无色纲维地，正音土皇，姓极讳无上玄；行音土皇，姓斗讳灵无浩；游音土皇，姓赵讳上伯玄；梵音土皇，姓晨讳懃无伯。
　　右九垒之地，极下洞渊洞源，纲维天地，制使不落，无穷无境，无边无际，皆纲维之气。
　　如是第九垒土皇，常以三月一日、六月二日、九月三日、十二月四日，一年四过乘五色云舆，九色飞龙执中元命神之章，从苍老仙官耀明羽骑万二千人，上诣波梨答和天，奏九地学道得仙人名言於四天之王。
　　凡学上法，当以其日日入时，入室向太岁，黄书四土皇内音白纸上服之，叩齿十二通，仰存四土皇姓讳，着玄黄五色之衣，头戴九元通天宝冠，足着五色狮子交文之履，执文身保命之符，乘黄霞飞舆，从五帝玉女三十六人，飞行上升波梨答和天。微咒曰：
　　二象回周，九精洞灵，皇老应符，腾虚入清；四通八达，飞霞紫琼，上登金华，奉对帝灵；记仙元录，青宫刻名，得道日简，封字七灵；九垒灭尸，东井炼形，三元降真，我道已明；得乘飞景，上登玉庭。毕，心礼九拜，咽气十二通止。行之三十六年，得乘黄霞飞軿，上升波梨答和之天。
　　右出《洞真外国放品经》
　　右九天魄灵太霄阴生上景之符，刻书金珰虹映阴景之内，则九天之关枢，上清之华盖。天无此文，则无以为昼冥；太空无此文，则无以为上清。故元始刻文於金札之上，名曰上清金字玉文也。其音则天魄之内名也。修其道，服其文，九年克有魂灵帝君、九天丞相乘白鸾云舆，下降寝房，授兆神真之道，三部八景运兆飞空，上升九天。
　　右出《洞真太极金字玉文九天阴符》
　　无上秘要卷之九十八竟
　　无上秘要卷之九十九
　　升太清品
　　春分之日，太微天帝君上诣高上玉皇，游宴之时，始景行道受仙日也。至其日如上法，夜半东向叩齿九通，仰思玄青黄三色之云向东北而回，便心念微言：太微天帝君，乞回神驾，下降我身，上我帝简，赐我神仙。毕，还思东方青阳上府玄微宫中始景老子道君姓羽讳
　　幽宛，形长九寸，身着紫青之绶，戴九色通天宝冠，足蹑九色之履，手执命神之章，从太阳仙童三十六人，乘八景之舆青云之车，参驾苍龙，下治兆身明堂宫中。仍微祝曰：
　　始景上元，招灵致真。承炁命节，法典帝先。回精玄盖，上宴玉晨。回灵下降，镇固我身。保精炼炁，五脏洁鲜。紫气流映，洞得御神。参乘飞景，上宴琼轩。毕，仰咽九炁。此始景之道，行之八年，则玄云飞轮来迎兆身，上升太清。
　　立夏之日，太极上真三元真人上诣紫微宫，游宴之时，玄景行道受仙之日也。至其日，清旦东南向叩齿九通，仰思紫青黄三色之云西北而回，便心念微言：太极上真，三元真人，乞回神驾，下降我房，书我玉名，使我神仙。毕，还思东南少阳上府太微宫中玄景玉光无极道君姓王讳 无英。形长八寸八分，身着丹锦之绶，头戴无极进贤玉冠，足蹑九色之履，手执招灵之章，乘玄景绿舆五色云车，参驾凤凰，从灵飞仙童三十九人，下治兆身洞房宫中。仍微祝曰：
　　玄景上灵，参宴八炁。造景九玄翱翔无外。回真下降，解我宿滞。驾以青龙，荫以紫盖。得乘八景，上升霄际。毕，仰咽八炁止。行此玄景之道，行之八年，则紫素三色之云玄景绿舆来迎兆身，上升太清。
　　夏至之日，扶桑公大帝君上诣太微宫，游宴之时，虚景行道受仙之日。至其日如上法，清旦南向叩齿八通，仰思赤白青三色之云东南而回，便心念微言：扶桑大帝君，乞回神光，下盻兆身，记名东华，得乘飞烟。毕，还南向思太阳上府紫微宫中虚景太尉元先道君姓玄讳 伯史、形长八寸八分，身着绛锦丹绶，头戴平天耀精玉冠，足蹑九色之履，手执制魔之章，乘光明八道之舆赤云炁之车，参驾凤凰，从丹灵上宫玉童三十六人，下治兆身中元丹田宫中。仍微祝曰：
　　虚景启云，乘炁旋回。迅驾八道，明光吐威。下降我房，映我丹辉。摄魔御神，万灵悉摧。使我洞幽，与景齐飞。毕，仰咽八炁止。行此虚景之道，行之八年，则致光明八道之舆来迎兆身，上升太清。
　　立秋之日，太素上真白帝君上诣玉天玄皇高真，元景行道受仙之日。至其日，清旦西南向叩齿十二通，仰思白赤紫三色之云西南而回，便心念微言：太素真人，乞回神光，下降兆身，奏名玉天，得为真人。毕，思西南少阴上府灵微阳宫之中元景太一炎天道君姓黄讳 运珠，形长七寸人分，着玄黄素绶，头戴七宝进贤之冠，足蹑九色之履，手执命神之策，乘萧条玉辇五采朱盖紫云之车，参驾六龙，从黄素上宫仙童二十四人，下治兆身下丹田宫中。仍微祝曰：
　　元景上真，八道玄灵。上治黄母，下治兆形。徘徊神辇，流映紫清。历运御气，三五焕明。制神摄魔，我道洞精。长保上景，飞仙长生。毕，仰咽七炁止。行此元景之道，行之八年，则致萧条玉辇来迎兆身，上升太清。
　　秋分之日，南极上真赤帝君上诣阆风台诣九灵夫人，游宴之时，明景行道受仙之日。至其日如上法，清旦西向叩齿十二通，仰思青黄赤三色之云西南而回，便心念微言：南极上真，上皇赤帝君，乞回神光，下降兆房，赐书玉简，上奏九灵，得乘飞景，升入无形。毕，思正西太阴上府精微兑宫中明景太和道君姓浩讳 仁义，形长六寸八分，身着白纹素灵之绶，头戴无极宝天之冠，足蹑九色之履，手执度命保生玉章，乘绛琳碧辇白灵之车，参驾白虎，从素玄玉童二十二人，下治兆身华盖宫中。仍微祝曰：
　　明景道宗，总统九天。匡络紫霄，迅御八烟。回停玉辈，下降我身。启以光明，授以金真。豁落招灵，身无稽延。得乘飞景，上宴霄晨。毕，仰咽七炁止。行此明景之道，行之八年，则致绛琳碧舆来迎兆身，上升太清。
　　立冬之日，上清真人帝君皇祖上诣高上九天玉帝，游宴之时，洞景行道受仙之日也。至其日，清旦西北、向叩齿九通，仰思绿紫青三色之云西南回，便心念微言：上清真人帝君皇祖乞回神驾，下降兆房，赐书玉名，上奏上清，得乘飞景升入无形。毕，思西北阴晖上府清微宫中洞景司录太阳道君姓玄讳 元辅，形长五寸八分，身着玄黄之绶，头戴九玄飞晨玉冠，足蹑五色之履，手执摄杀之律，乘玄景八光丹辈紫云之车，参驾玄武，从太玄仙童二十四人，下治兆身仓命宫中。仍微祝曰：
　　洞景帝尊，玄灵阴神。乘霞御龙，得参飞烟。上游玉清，下治太玄。回降紫辇，来入我身。得乘八景，位同真人。毕，仰咽五炁止。行此洞景之道，行之八年，财致玄景八光丹辇下迎兆身，上升太清。
　　冬至之日，太霄玉妃太虚上真人诣太皇宫太微天帝君，游宴之时，清景行道受仙之日也，至其日，清旦正北向叩齿十二通，仰思朱碧黄三色之云东北而回，便心念微言：太霄玉妃，太虚真人，乞回神驾，下降我房，赐建玉名，奏上太霄，得为真人，游宴上宫。毕，思北方阴精上府道微宫东谏议玄和道君姓王讳 阴精，形长五寸八分，身着玄云五色之绶，头戴玄晨宝冠，足蹑五色师子之履，手执招灵之策，乘徘徊玉辇锦云之炁珠玉之车，参驾玄凤黑翮，从太玄上宫仙童三十六人，下治
　　兆身玄谷宫中。仍微祝曰：
　　清景素真，元始同灵。受化九元，含炁朱婴。徘徊玉辇，升入紫清。轮转八节，经度天经。削我元录，保我南生。得乘飞景，案辔绿轮。毕，仰咽五炁止。行此清景之道，八年致徘徊玉辇，下迎兆身，上升太清。
　　右出《洞真金真玉光八景飞经》
　　梵宝天魂精秘音内讳玉佩通阳之符，则梵宝天通阳之炁，主阴极宫中真内神，黄书白素佩身，又书白纸本命八节日服之，内思三年，审定克见真神，九天玄母授兆九天上书，八炼芝英得自然之道，白日飞空，上升太清。
　　洞真招致真摄魔符
　　白帝招灵致真摄魔之符，以黄书白木版上，令广九寸，长一尺二寸，置室西面，修行诵经，入室百日，与神人共言。三年室生自然白霞之云，欲致真人天仙，当书如法，着符中央，精思百日，真人降形，仙人诣房，授子神真之道。兆欲摄魔，当书符如上法，安着东面，诵太空之章一遍，则北帝操兵，天魔丧形，万精灭景，内外肃清。又黄书白缯九寸佩身，八年帝降玄景绿舆下迎兆身，上升太清。
　　黑帝招灵致真摄魔之符，以白书黑木版上，令广，九寸，长州尺二寸，置室北面。修行诵经，入室百日，与神人共言。三年室生自然黑霞之云。兆欲致真人，天仙当书如上法，着符西面，精思百日，真人降形，仙人诣房，授子神真之道。兆欲摄魔，当书符如上法，安着南面，诵太空之章一遍，则北帝操兵，天魔丧形，万精灭景，内外肃清。又白书黑缯九寸，佩身八年，帝遣光明八道之舆，下迎兆身，上升太清。
　　右出《洞真九真阳符经》
　　金书秘字三元九真阳符，梵宝天魂精秘音内讳玉佩通阳之符，则梵宝天通肠之炁，主阴极宫中真内神，黄书白素佩身，又书白纸本命八节日服之，内思阴极宫中真，三年审定，克见真神，九天玄母授兆九天上书、八炼芝英，得自然之道，白日飞空，上升太清。
　　右出《洞真玉佩金铛太极金书上经》
　　大百六度厄宝命长存符
　　朱书白绢佩之头上，洪灾暴厄所不能伤，保身长命，寿同三光。佩之九年，白日飞仙，上升太清。
　　小百六度厄宝命长存符
　　黄书白绢佩之左肘，千妖万精、疫疠横流、灾所不伤，保身长命，寿同天地。佩之九年，白日飞升太清。
　　阴阳度厄实命长存符
　　黑书白绢佩之，与天地同年，与日月同光。九年飞行，上升太清。
　　右出《洞真青要紫书经》
　　苣藤五分威喜三分蜀椒二分乾姜一分菖蒲一分
　　凡五物，皆取真新好者，清洁治之，以王相日童男捣，勿易也。各异治，下细细筛。五物各万杵，五物各异置赤杯中，凡五杯，罗列赤案上，露一宿，明日平旦乃以神斗分，合和如法。和以白蜜，若白饴复更捣三万杵，丸如梧子。平旦向日长跪，吞三丸讫，言：长得所愿。暮日入，复跪西向，复吞三丸如旦法，以为常。禁食生鱼猜肉荤菜，禁见丧尸猪犬产污，慎之！甲子建，癸亥数终，日辰为期，慎勿废忘。六十一节，天地之常，服之如法。甲癸为期，甲子建日服至癸日为一节。若甲子无建者，满定开亦佳。服药皆先斋三日，烧香存神，然后即事也。满六十日，身轻能行；复六十日，四支通利；复六十日，颜色有光；复六十日，平调腹肠，五藏皆实，凶邪不伤；复六十日，身体坚强；复六十日，耳目聪明。此是一岁验也。复六十日，骨髓强粱；复六十日，手爪有光；复六十日，影响显章；复六十日，精炁益长；复六十日，白发还藏；复六十日，牙齿坚刚。此是二岁之验也。复六十日，道德达通；复六十日，六甲神从；复六十日，神达身中；复六十日，志信神行；复六十日，心开目明；复六十日，远知四方。此是三岁验也。复六十日，占视有光；复六十日，五神不亡；复六十日，不知饥渴；复六十日，百神来谒；复六十日，五藏不竭；复六十日，能寒能热。此是四岁验也。复六
　　十日，能浮能沉；复六十日，能浅能深；复六十日，能圆能方；复六十日，能弱能强；复六十日，能纵能横；复六十日，能短能长。此为五岁验也。复六十日，能好能丑；复六十日，能大能小；复六十日，能轻能重；复六十日，出入无间；复六十日，行厨在边，位为仙人。此是六岁验也。长服不休，与天相倾，变形千化，上升太清。
　　右出《洞元五符经》
　　高圣玉帝道君曰：欲书白简玄纪之名，身登玉清上宫之法，当以正月一日上合之时沐浴清斋，平旦入室，烧香，北向九拜，朝礼玉天。毕，北向平坐，叩齿九通，思斋室之内有青炁之云，虚生蓊郁，周匝一室。存五老仙伯在青云之中，披飞青羽帔，冠通天玉冠，手执青文之录，司领仙玉郎，着云锦之袍，冠七宝玉冠，手执白银之简，思见二真为我记名於白简之上，结录
　　於青文之编，以我简录付监真使者、定录左仙，上刺九天帝王七圣机下，简录定名，五老仙伯领仙玉郎化入我身明堂之中，便咒曰：
　　上合之日，天元肃清。高上显盖，玉帝临庭。九真命虚，七圣齐灵。上标玄记，白简之名，勒注元录，落死刻生。西龟结编，保仙华青。上受云带，焕落五形。给我羽服，降我绿軿。得乘飞霄，上登紫琼。三景合光，七元同明。永保二仪，天地长并。毕，又七拜，礼七圣，咽七炁止。此高圣结缘，刺简六合之法，行之七年，先无玄名者亦得勒注於玄纪，三元下降，四极启灵，自然洞达，得飞行太清也。
　　太玄都四极明科曰：九真中经太上太微天帝君所修八道九真结璘郁仪上奔日月之道，以传中央黄老君，秘於太上六合宫中，旧科七千年听得三传。若有青书东华，玉字上清，藏生紫络之人，七百年内听得三传。盟曰：绢九十尺，青丝一斤，绛纹二十四尺，此日晖之誓。碧缯二十四尺，月华之誓。金镮三双，无常童子之誓。对斋九日、二十四日，北向盟传，给玉童玉女各十七人。修此道七年，乘龙飞行，上升太清。其法尤重，二犯伐功断事，四犯左右官所考，七祖已身罚以刀山食火地狱三苦之役，万劫还生，不人之道。玄都左宫女青律文，要者明慎奉行。
　　右出《洞真玉帝七圣元纪经》
　　无上秘要卷之九十九竟
　　无上秘要卷之一百
　　升无形品
　　高圣帝君曰：欲刻名玄纪，回天九霄，以五月五日上合之时，沐浴清斋，正心入室，烧香，北向九拜，朝礼玉天。毕，北向叩齿十二通，思斋室之中有丹气之云，虚生焕烂於一室之内，存五老仙伯在丹云之中，披飞青之帔，冠通天玉冠，手执青文箓，司领仙玉郎，着云锦之袍，冠七宝玉冠，手执白箓之简，思见二真为我记名於白简之上，结录於青文之编，以我简录付监真使者，定录左仙上相，九天帝王七圣机下，简录定名，五老仙伯领仙玉郎化入我身绛宫之中，微祝曰：
　　朱明南丹，庆合上阳。天元交会，六愿内昌。九真七圣，斋灵琼堂。上刺玄简，结录西宫。刻书正音，明达四通。丹云回霄，来降我房。飞青羽仪，翼翼光光。左策朱凤，右控游龙。六辔同举，超登华堂。五老携契，四极齐双。长保玄晖，日月同容。毕，又七拜，礼七圣，咽七炁止。行此七年，则玄纪得道之名，定於上宫，九霄迥映，升入无形。
　　右出《洞真七圣元纪经》
　　道言：修行是经，得上仙者，飞升虚空，体今无形，长与道同。
　　右出《洞元自然经诀》
　　一诵诸天礼，十转枯骨生。七玄升朱宫，享福入无形。
　　右出《洞元灵章经》
　　大圣众至真之德，得道之后，升入无形，与道合同。
　　右出《洞元黄箓简文经》
　　应变化品
　　高上玉皇、上圣帝君、九天玉真，皆禀气自然，托琼胎，隐秀紫元，灵和感会，得有人焉。胤皇流之冑，生而成真，结空洞以为字，合三气以为名，受号帝位，应化上清，总仙高虚，抚任玄玄，四时改易，推节变通，沐浴冠带，炼饬长符，运化形景，应感而生，幽冥怳惚，道无常名，深不可测，微难可穷，天地规之，得立太玄，协以致清，日月恃之，以朗耀五行，禀之以致灵，巍，巍德宗，荡荡高尊，其道高妙，非可胜焉。元始记录，藏之太上六合宫中，后圣学上真之道，当炼悉元始变化之形，随节改易，以通其真，以反其气，以炼其神。
　　假令元始皇上丈人以立春之日纳元始玉虚之气，受皇上丈人之号，此皆真形，衣服正色，竟春三月九十日中居真临正。至立夏之日，皇上丈人则变其正，更受节化，沐浴神真，谓变化易景，通真纳灵，致气长存。周夏三月九十日中，仙魂沐浴，神真感通。至立秋之日，皇上丈人则随节化形，冠带五常，谓之仙化。气通玄玄，内充外溢，光晖发明，变真养气，致气无穷。周秋三月九十日中，冠带九天，仙化成真。至立冬之日，皇上丈人合真胎息，反气自然，解脱形神，变景入光，还其元始，受炼反精，养莹神真，光色混沌，如云之烟。周冬三月九十日中结气凝神，还复正形。四度回周，周而复生，此元始四改之化，随节易容，天地之运，皆有盛衰、否泰，休息以应天关。盛则临正，休则育养，冠带炼精，不失其常。故天地长存无穷，此妙化之道也。
　　右出《上清元始变化元箓》
　　会兼忘品
　　真人曰：受灵宝真文，行是斋，自得此大福度人为先，所以先人后身，倚伏兼忘，志其所忘，体与玄同。
　　右出《洞元敷斋经》
　　罪福不由他，谅自发尔身。大贤故闭口，欲绝诸恶缘。灭念归兼忘，倚伏待长泯。
　　右出《洞元安志经》
　　炼胎返本初，长乘飞玄梁。薪畜丧天真，散思候履常。斩伐胞树滞，心游超上京。愿会既玄玄，悟我理兼忘。
　　右出《洞元九天经》
　　人自然品
　　道曰：自然者，道之真也。无为者，道之极也。虚无者，德之尊也。惔泊者，德之宫也。寂嘿者，德之渊也。清静者，神之邻。精诚者，神之门。中和者，事之原。人为道能自然者，故道可得而通。能无为者，故生可得而长。能虚无者，故气可得而行。能惔泊者，故志可得而共。能寂嘿者，故声可得而藏，能清静者，故神可得而光。能精诚者，故志可得而从。能中和者，故化可得而同。是故凡人为道，当以自然而成其名。吾前以道授关令尹生，着道德二篇。将去，诫之曰：夫道，自然也，得之者知其自然，不得之者不知其所由然。譬犹若识音，不能深晓人心；知之口，不能言妙哉。道之绵绵，言不尽意，书不尽言，所以为子书之者，欲使子觉自然，得之后以自成。尹生曰：学自然奈何？
　　道曰：无取，正气自居，无去，邪气自除。此非祷祠鬼神之道，非欲辟不清去不正。清静请命而命自延无期，此岂非自然哉？非吾异道之意，非吾独道也。道不自然兮，何道焉兮？无欲无为兮，道之所施兮。虚兮无兮，道安居兮。寂兮嘿兮，道之极兮。澹兮恬兮，德之渐兮。清兮静兮，神所宅兮。精兮诚兮，神所荣兮，中兮和兮，神所化兮。以无为而养其形，以虚无而安其神，以澹泊而存其志，以寂嘿而养其声，以清静而平其心，以精诚而存其志，以中和而存其神。安心游志，使若大水之自湛深。闲居静处，使若蛟龙之自蛰藏。怀虚而不虚，泥而不泥，使若南曜之忘虚也。化德存神，使若社稷之保光。立尊神明，使若宗庙之也工守处。使世不见我，若巨鱼之在大水。使人莫我知，若日出之光东。我之无穷，若大道之根相致，譬若山林大泽之自致禽兽虎狼，若深林广木之自致飞乌百虫，若红湖之自致鱼鳌蛟龙，若盛德之肩致太平麒麟凤凰，若清静洁白之自致玉女芝英，若中和嘉瑞之自致吉祥，若灾异恶气之自致不祥祸殃。
　　右出《妙真经》
　　飞天携提，游宴紫晨。握运留年，永享自然。道经云：人法地，地法天，天法道，道法自然。
　　右出《洞元空洞灵章经》
　　飘飘大虚岭，流景在上玄。经始无终劫，常保天地全。世主学致梵，道士诵得仙。贤者今奉受，依法以相传。时无至德子，保秘不妄宣。宗之升太清，弃之随九泉。我说无为道，清静得自然。
　　右出《洞元太极隐注》
　　道言：真人者，体洞虚无，与道合真，同於自然，无所不能，无所不知，无所不通。
　　右出《洞元自然经诀》
　　洞冥寂品
　　帝帝各有乡，真真各有宫。寂寂生霞上，翳翳太虚中。洞化丹霞窟，寥寥九玄通。冥思携寂至，八景可飞空。
　　太洞总三伦，无化有无形。寂寂无根教，萧条有威灵。
　　右出《洞真回元九道经》
　　有物混成，先天地生，寂兮寥兮，独立而不改，周行而不殆，可以为天下母。
　　右出《老子道经》
　　太上於昆仑治中，进登天首，大治七宝道德观中，召道陵而告之曰：吾道出於虚无，先太初之前，无所从生，靡而不成形。吾昔於此观上启受妙法，吾以聪明智慧摄意奉行，既能洁身为道，便得微妙玄通，求道上仙，致有道迹之名。当求仙於仙，求神於神，求道於道，无求灭度，便得虚无之要。空无寂静，为道宗也。
　　至道常玄寂，言说则非真。取舍无变异，绵绵有物因。体解无中法，亦识有中神。去来无想念，忘怀与物均。
　　右出《升元经》
　　学仙绝华念，念念相因积。去来乱我神，神躁靡不历。灭念停虚闲，萧萧入空寂。请经若饥渴，持志如金石。保子飞仙路，五灵度符籍。
　　太上玄虚宗，弘道尊其经。俯仰已得仙，历劫无数龄。巍巍太真德，寂寂因无生。霄景结空构，乘虚自然征。日月为炳灼，安和乐未央。
　　夫太上玄微三洞初元至赜之词，幽而难闻，洛洛冥冥，包匠品群，岧岧玉德，巍巍高尊，至真所栖，众妙之门。
　　右出《洞元太极隐注》
　　太玄真人曰：夫一切云云，皆当空尽，有无相陶，修德养神，积空凝真，真身乃定，出入有无，隐寂极妙。
　　右出《洞元请问经》
　　夫可久於其道者，养生也。常可与久游者，纳气也。气全则生存，然后能养。养至则合真，然后能久登生气之域，望养全之寂寂，尽假寄耳。
　　右出《道迹经》
　　人生者，如幻化耳。寄寓天地间少许时。若摄气营神，苦辛注真，将得久道。道成则同，与天地共，寄寓在太无中矣。
　　若洞虚体无，则与大无共，寄寓在寂寂中矣。能洞寂寂者，则视之不见，听之不闻。
　　右出《真诰》
　　无上秘要卷之一百竟
　　
