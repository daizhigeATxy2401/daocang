洞玄金玉集
　　经名：洞玄金玉集。金马钰撰。十卷。底本出处：《正统道藏》 太平部
　　目　录
　　卷一
　　七言绝句
　　卷二
　　七言绝句
　　卷三
　　七言绝句
　　七言律诗
　　卷四
　　七言长篇
　　五言绝句
　　卷五
　　五言长篇
　　五言律诗
　　吟
　　颂
　　卷六
　　六言诗
　　歌
　　卷七
　　词
　　卷八
　　词
　　卷九
　　词
　　卷十
　　词
　　洞玄金玉集卷之一
　　昆仑无为清净丹阳马真人述
　　七言绝句
　　重阳悯化妙行真人，时在昆嵛山居庵，用三尺半青布，造成一巾，顶排九迭九缝。言梦中曾见，名曰九转华阳巾。师父风貌堂堂，有若锺离之状，加之顶起此巾，愈增华润，诚为物外人也。故作是诗以赞之。
　　貌似锺离宝在身，自然惺洒好精神。
　　怎知不是红尘客，九转华阳青布巾。
　　赞重阳悯化妙行真人
　　云冠霞帔绛销裙，身入圆光别紫清。
　　妙行真人酬本愿，拯危救苦度众生。
　　继重阳真人韵
　　不居郾市不居村，不忆妻男不忆孙。
　　志在环墙修大道，斡开玉户入金门。
　　述怀
　　身在儒门三十年，不知一字大如天。
　　偶因悟彻风仙理，顿觉灵明满大千。
　　又
　　虚无浩渺神仙国，郁崛穹窿自己天。
　　白日清闲无冗事，丹霄出入驾飞烟。
　　又
　　一逍遥自在三山客，坦荡无拘一散仙。
　　清净斡开壶内景，无为踏碎洞中天。
　　和长安药王二郎韵
　　云游水历过中牟，得遇重阳师太奖。
　　许我将来了了归，洞天三十六仙长。
　　〔绝句十首〕
　　重阳真人欲往宁海，亲笔画一画图，与醴泉县弟子史公密收之。钰预梦南园一仙鹤从地涌出，经月有重阳师父到来，指鹤起处要修庵居。钰又梦参从师父入一山，翌日师父训钰小字山侗。铉随师父到南京，至年终，师父要归逝。钰求辞世烦。师父言：我在关中吕道人庵壁上，预前写下。钰覆知师父，钰有三愿。一欲将师父《全真集》印行。师父曰：长安决了。二愿欲与师父守服三年。师父曰：刘蒋村有我旧庵基址可住。三愿劝十方父母拾俗修仙。师父言，罢升霞。
　　余别大粱，经洛阳，入潼关，过华岳，访京兆。有道友相留，在孔先生庵内，盘桓数日。有醴泉史公相寻来，在东门裹茶坊相见。问及姓氏，渠云醴泉史风子，亦是重阳真人门弟子。余闻之甚喜，师父屡曾说贤。茶毕，余往太平楼下街闲行。有道友杨二郎邀住，啜茶之次，有史公继至。史公又施拜礼。余责曰：汝既是重阳师父门人，何其多礼。岂有一日两三遍具礼拜，是何道人活计。余预知此公怕上街求乞，故相挠之，我欲拌贤一镮酒，主人不知可否。史公於怀中取钱，余言非用此钱，可上街求乞钱沽酒。史公熟视移时，遂上街乞化，下来沽酒。余独饮之，史公求诗，遂成十绝句以赠之。
　　行尸走骨有何羞，勿为衣餐乱起愁。
　　学我上街长展臂，随缘乞化最风流。
　　又
　　富贵荣华全小可，於身性命天来大。
　　火风地水似浮沤，好把假躯先勘破。
　　又
　　今朝端的拜闻贤，休使家中造业钱。
　　降伏我人求乞去，自然日用得翛然。
　　又
　　马风非爱杯中酒，引尔街前闲展手。
　　度日随缘助道长，不劳出药闲糊口。
　　又
　　且把糟浆助我神，须凭玉液养天真。
　　谁知越醉越惺洒，异日功成三岛人。
　　又
　　无妻无子亦无女，天赐逍遥宜省悟。
　　休欺方寸莫谩人，暗有神明常察汝。
　　又
　　从前爱底莫留心，急急抽身物外寻。
　　搜获不离方寸地，无私无曲作知音。
　　又
　　天机末敢轻分付，细细看贤悟不悟。
　　遇有艰难不忆家，恁时指汝长生路。
　　又
　　浮名浮利尚难求，利遂名成卧土丘。
　　不道神仙非小事，须凭功行赴瀛洲。
　　又
　　要做神仙须悟彻，万种尘缘当一撇。
　　常将身影更嫌多，恁时自有仙提挈。
　　赠长安众道友
　　家家门下长安道，户户庭前极乐乡。
　　一脚不移超法界，三脸俱透得清凉。
　　赠长安郭子聪机宜韵
　　清净神光灿有余，自然猿马不驱驱。
　　转增开悟通玄路，未审汾阳信也无。
　　和卢知县韵
　　一身便做个环墙，脱洒灵童住裹厢。
　　没口能言玄妙语，勿令猿马纵轻狂。
　　赠长安孔公昆仲彭子元
　　四旬有八到长安，探谢诸公异眼看。
　　今日伸于知己者，修行说破虎龙蟠。
　　又
　　庵主孔公彭子元，暨诸道契早搜玄。
　　身中营养长生火，壶内修完不夜天。
　　又
　　心清意净性逍遥，坦荡无拘不系腰。
　　若要炉中铅汞结，须教鼎内姹婴调。
　　又
　　撇下家缘万事休，自然捉住好因由。
　　冲和秀气穿丹穴，惺洒灵童上玉楼。
　　又
　　不迷外乐不贪嗔，混俗和光语笑频。
　　但愿诸公如我志，大家修进作仙人。
　　又
　　逍泽物外固精神，绝虑忘机合至真。
　　悟取无争为上士，常怀忍辱作仙人。
　　又
　　道家豁畅最相宜，酷好歌欢又着迷。
　　清净个中真个乐，自然舞袖入云霓。
　　又
　　三髻山侗炼大丹，玉炉裹面雪漫漫。
　　悟来不骋掀髯势，故要傍人下眼看。
　　又
　　悟来不耻乞残余，名利安能引我躯。
　　奉劝诸公休着有，早随马钰学寻无。
　　又
　　速宜一志锁心猴，般运清虚金木流。
　　九转功夫成大药，永为仙契住瀛洲。
　　题京兆统军司王令史钦古堂
　　王公赋性常钦古，堂裹闲调龙与虎。
　　日就月将得倒颠，自然显出胎仙舞。
　　又
　　钦古先生容貌古，悟彻高龙并坎虎。
　　归依至理妙中玄，敢与马风街上舞。
　　又
　　钦古先生遵太古，先天先地真龙虎。
　　出高入坎任东西，惊动姹婴来对舞。
　　又
　　钦古先生通亘古，无中营养龙和虎。
　　清清净净显元初，脱洒灵童当面舞。
　　到马坊见小李讲师看南华经
　　寻文讨古要多知，悟彻南华迷更迷。
　　不若万缘齐撇下，挣清得一上天梯。
　　赠马坊庵主刘先生
　　一心入道彻程头，二气调匀细细收。
　　三宝至精神气结，四时攒聚赴瀛洲。
　　鄠县小张索
　　小童问道道无言，清净能持至妙玄。
　　凭此家风常保守，自然有分做神仙。
　　鄠县小王索
　　小童听属养灵童，自有因缘继马风。
　　清净无为须悟彻，自然云步到蓬宫。
　　赠庆真徐清神
　　火院常耽没彻头，一身空为一家愁。
　　与他了干终难了，不若灰心休便休。
　　赠鄠县仵解元
　　我遇神仙人遇我，人还似我消烟火。
　　养气全真不染尘，自然有分成仙果。
　　赠鄠县独孤五郎
　　修仙须要降人我，更向水中养真火。
　　意减心忘无点尘，性灵丹结成功果。
　　过鄠郊汉陂空翠堂
　　作诗赠耀州梁姑
　　色即是空空是色，色空空色两俱忘。
　　自从悟彻空中色，顿觉心莲翠碧香。
　　醴泉裴公索
　　眼前儿女总成人，类上髭须似烂银。
　　莫怪形容憔悴损，被他夺了好精神。
　　赠淳化何先生斑竹杖为路赆
　　一枝端的化龙材，因击三尸魍与魁。
　　血染斑斑如玳瑁，赠贤担去访蓬莱。
　　丁酉下元日出环墙
　　舞得来来真个促，识得亘初真面目。
　　师父师叔下界来，嘉期直指在西北。
　　再遇
　　师父重阳悯化妙行真人、师叔玉蟾普明澄寂真人。
　　才过扶风回首促，特访岐阳夸瞽目。
　　再遇本师得大丹，教立东西南与北。
　　仲冬二十八日复入环墙
　　风害飍飍风马出，西北云游月余日。
　　却思旧隐复归来，便把环墙重跳入。
　　封门窗
　　昆嵛三髻马山侗，便把门窗实九封。
　　斡运坎高庚与甲，不分南北与西东。
　　〔绝句〕 
　　予於大定戊戌孟冬，自龙门抵华亭太和庵，居旬余，欲拂袖诣崆峒。是日只於东审，就公先生庵内，居止一二日。时有刘昭信、裴大器、李大乘，及坊郭道友十余人。予化诱连夕，无一回心向道者。翌日欲行，遂留绝句。
　　炼就丹阳玉性开，云游西北选仙材。
　　锦鳞不得空捞洒，收拾纶竿归去来。
　　钓中李大乘复用前韵
　　钓愚愚性豁然开，一点灵阳称选材。
　　心上勿令尘垢昧，清中传过妙玄来。
　　复赠李大乘四首
　　钓出迷律离苦海，同行同坐恣遨游。
　　心中剔性真分付，达妙通玄玩十洲。
　　又
　　喜贤回首作同流，悟取壶中天下游。
　　云水不须劳足力，自然步步到瀛洲。
　　又
　　坦荡逍遥一道流，不随名利离尘游。
　　未归天上丹霞洞，先步壶中碧玉洲。
　　又
　　大乘体调事如何，无着胜如百不歌。
　　性似孤云与孤鹤，逍遥自在更无过。
　　还赵公方帽
　　凿昏劈暗不愚蒙，黑白能分玉性红。
　　乌帽先生悟明月，赤松上士傲清风。
　　〔绝句〕 
　　李济川梦得爨先生传诗一绝，予因和之，以赞美焉。
　　爨公曾拜我为师，一志坚持不暂移。
　　了了根源蝉蜕后，偶然下界却留诗。
　　赠华亭县庵主张大悟
　　的端言语切须听，精固根源气固神。
　　若使马猿依旧劣，堤防不测祸临身。
　　赠华亭县道友
　　马风慈愿效维摩，常病众生受苦多。
　　劝化诗词如省悟，免教投火似飞蛾。
　　赠何氏乃焦公之妻
　　青春已过恋妆楼，堪叹迷人不觉秋。
　　莫待十分憔悴损，早搜玄妙早蓬头。
　　冬至日镢陇州同知李镇国炭
　　一阳生发岁添新，自笑诗人忒煞辛。
　　呵笔狂吟书玉简，起心动念镢乌薪。
　　又
　　天道於人有两般，大家冬月不相关。
　　炎蒸豪气和冰热，冷淡贫庵火也寒。
　　谢陇州笔刘三郎羊皮被
　　同云一色不多般，六出飘飘锁故关。
　　深谢彭城真道友，赠予皮被敌冬寒。
　　别陇州
　　水历云游凭有则，顺行逆行人莫测。
　　个内斡旋天地机，了达根源真一得。
　　庚子七月二十九日题终南太平宫南斗阁东壁
　　瞥然风害个尘无，谁肯飍飍也学予。
　　悟者回头通妙甩，自然蓬岛是程途。
　　庚子八月二十四日长安祈雨
　　赤脚马风祈祷雨，心香袅袅投仙府。
　　一犁沾足待何时，五五不离二十五。
　　又
　　苗将枯槁万民愁，爇起心香瑞气浮。
　　再祷三真齐下界，沛然一泽好收秋。
　　赴驾古谋克斋遇鹤
　　云朋霞友赴斋筵，步步圭峰在目前。
　　我访青莲池上客，人看黄鹤洞中仙。
　　〔绝句〕 
　　五台月长老来点茶，询予曰：人言云在青霄水在瓶，如何。
　　月师谈论古人云，云在青霄水在瓶。
　　予会水云颠倒过，一溪风月酒初醒。
　　和岐阳镇赵殿试
　　牛鹿羊车颠倒般，少人持论少人干。
　　我因得遇亲传得，肯把十方父母谩。
　　又
　　二轮迅速往来般，自问年龄是若干。
　　学易已过将耳顺，忤然不受老妻谩。
　　又
　　异名须是论多般，休道於玄并不干。
　　秀士若凭风马惑，自然不受枕前谩。
　　又
　　九转功夫在运般，休言参妙不相干。
　　玄玄至理人难晓，未到明通且受谩。
　　又
　　舍了那般恋这般，爱贤仙质耐羞干。
　　木金三间玄中妙，非是狂言巧计谩。
　　又
　　坎高交位运行般，得得来来不外干。
　　我欲伸于知己者，奈人执着却称馒。
　　又
　　道法自然别一般，妙玄因得至诚干。
　　天机深远非常道，不遇真师总着谩。
　　又
　　我咱悟得这般般，不管人来干不干。
　　学道盖因真实得，谩人便是自欺谩。
　　又
　　龙蛇起陆气腾般，日月同宫匪十干。
　　依此修持仙必矣，休言马钰把人谩。
　　又
　　仙经修炼论持般，怎奈迷人不肯干。
　　在俗管家夸达悟，分明自把自心谩。
　　和耀州银王二先生韵
　　得遇通玄兴味长，心开心悟好离乡。
　　恣情慵懒成真趣，堪笑忙人不觉忙。
　　复用韵购河中侯先生昆仲
　　壶中烹炼翠云长，修补园亭不夜乡。
　　捉住飞乌并走兔，自然日月不忙忙。
　　和数政县雷公
　　饶君声价胜苏秦，不似韬光更匿名。
　　物外逍遥真坦荡，亘初一点自然明。
　　又
　　静清便是长生诀，舍挤妻男没口传。
　　悟后知空宁着有，自然获得好因缘。
　　元日作
　　春夏归兮秋亦迁，昨宵残腊逐风遄。
　　人言今日添新岁，我道浮生减一年。
　　赠高陵刘殿试讳梦松
　　应梦能全十八翁，算来怎比一灵通。
　　巍巍昭着尘难染，荡荡威仪性不空。
　　劝游春者
　　寻芳觅翠骋奢华，怎肯留心叹落花。
　　若悟荣枯凋谢事，回头物外炼丹砂。
　　和小圃书事戒游赏者
　　壶中修炼有长春，丁属寻芳觅翠人。
　　休恋轻狂蝴蝶舞，恐迷花萼累其身。
　　又
　　下功火裹恋栽接，不住甘津香齿颊。
　　有志修真屏睡魔，无心着假措元叶。
　　题纸扇
　　念断情忘喜寂寥，心明灵显白芭蕉。
　　动摇玉景清风至，不假霜纨暑气消。
　　对榴花作
　　满院榴化红似火，笑他桃李逐浮沤。
　　争知霜晓东篱菊，烂熳馨香独占秋。
　　〔绝句〕 
　　白马河西净业庄相公，见惠弯竹拄杖，以诗赠之。
　　弯弯曲曲化龙材，深谢公家惠我来。
　　异日功成真了了，升霞携去访蓬莱。
　　〔绝句〕 
　　叹人只会吃饭痾屎，未尝留心於性命。
　　谷车入兮粪车出，般递往来何日毕。
　　假使百年寿命长，大都三万六千日。
　　〔绝句〕 
　　世人执古人句一联：先须历遍人间事，然复搜寻、出世机。於理未尽其善。
　　世事无涯无了期，若言历遍却成非。
　　不如识破都无着，自是通玄达妙机。
　　警愚人
　　堪叹人人忒煞愚，身居火院觅红炉。
　　不唯不得清凉地，怎柰腥臊臭秽渠。
　　警凶徒
　　喟然长叹叹凶徒，恃势欺人得自娱。
　　日纵顽心生不善，将来恶趣怎枝梧。
　　十六阵
　　火风地水结皮囊，眼耳鼻舌四魔王。
　　人我是非招业种，气财酒色斩人场。
　　分邪正
　　风花雪月终无益，酒色气财尽是雠。
　　人我是非招鬼趣，清闲道德渡仙舟。
　　劝人决烈入道
　　绵刀毡箭纸枪头，怎夺仙标入道流。
　　慷慨男儿真决烈，要逃生死便回眸。
　　赠众道友
　　有心入道莫推延，惟恐因循老了贤。
　　今日不知明日事，今年怎敢保来年。
　　又
　　长生有路好追寻，譬似无常好歇心。
　　云水闲游寻好伴，自然得遇好知音。
　　示门人
　　一思一虑觉伤神，怎敢留心惹绊尘。
　　断制万缘浑是假，修完一性泱全真。
　　又
　　人我山头生死关，劝人推倒我人山。
　　人我既除心性善，自然跳出死生关。
　　又
　　欲要元初一点明，须教猿马两停停。
　　心情意净三丹结，虎透龙蟠四象成。
　　寄李济川
　　伏藏聪俊不名愚，猛拚荣华大丈夫。
　　敢弃妻男真烈士，志修道德称吾徒。
　　赠鲁姑
　　一冲霄汉慧灯明，八卦祥烟霭霭生。
　　九转金丹成玉性，十洲琼路坦然行。
　　赠松溪散人薛姑
　　修行大忌好奢华，打破般般炼麦麻。
　　返覆阴阳通造化，自然炉结大丹砂。
　　赠柴姑
　　无为无作大修行，意静心清放慧灯。
　　照透九关通出入，昆仑山上得升腾。
　　赠霜溪散人颜姑
　　一心入道不回还，八味琼浆概大丹。
　　九曜合和真玉性，十分功满赴仙坛。
　　〔绝句〕
　　京兆府牒发，还乡，故作是诗以谢统军。
　　三髻山侗得遇遭，专来秦地炼云涛。
　　寻思把自还乡去，不若厅前请一刀。
　　〔绝句〕
　　既蒙牒发，不得已而别京兆，故作是诗也。
　　利名场上骋风流，怎肯灰心物外修。
　　莫怪纶竿收拾去，自知巴句匪洪钩。
　　河中府安公索
　　安公须要悟长安，悟得长安作内观。
　　心意不随猿马转，气神调畅结灵丹。
　　〔绝句〕
　　行化到黄羊店，会王公解元，话及黄英卿殿试，五十三岁及第，有诗自咏。予因借韵，赋十绝。
　　道德阴符经卷担，星冠月帔晃云衫。
　　世人不识烟霞客，魔障扶风角髻三。
　　又
　　腹内丹经免得担，麻衣纸袄胜栏衫。
　　我今拂袖归宁海，道伴云游十有三。
　　又
　　玉扭金柳誓不担，无心短帽与轻衫。
　　修真劝善遭官难，除此前来已请三。
　　〔绝句〕
　　虢州靖远镇，并京兆府及甘河镇，先已三次遭魔。
　　又
　　肩头重檐没心担，越与儿孙脱与衫。
　　悟六六通明六六，前三三证后三三。
　　又藏头
　　□般玄妙不须担，□诀传来傲绿衫。
　　□内修完真大药，□然斡运六和三。
　　拆一字起。
　　又
　　家累辛勤重檐担，往来来往贩皮衫。
　　看看又入深坑窖，怎得丹炉火炼三。
　　又
　　一舍家缘不再担，口谈玄妙不言衫。
　　衣披毡毯心怀道，元本婴儿匪念三。
　　赠武陟县薛押司
　　猛悟心无火院担，麻衣体挂胜罗衫。
　　保持清净无为理，精气神收宝结三。
　　又
　　火坑跳出没家担，坦荡蓑衣胜着衫。
　　云水内游蓬岛路，自然大药结成三。
　　劝淇门屠者
　　杀生冤债的端担，次堕轮回失了衫。
　　若要解冤须改业，学他赵四与张三。
　　开州道友求
　　马风东去决西来，道上诸公却要猜。
　　异网重阳师再遇，携云同去赴蓬莱。
　　和道友韵
　　识破浮生只恁么，自然身影却嫌多。
　　云游到处通玄路，接引人人离苦波。
　　因见淄州李三官人秉白芭蕉扇作
　　马风得遇恣逍逼，坦荡无拘不击腰。
　　真性芬芳红菡旧，霜心舒展白芭蕉。
　　继潍州耿公大师韵
　　马风得遇活神仙，洞裹修完自己天。
　　龙虎远蟠观性月，马猿澄寂赏心莲。
　　〔绝句〕
　　昌乐道友送余登途，至孤山下，共看石上仙踪。余遂。占小颂，赠茶殿试暨诸道友。
　　人人争竞看仙踪，谁肯留心继我踪。
　　一志超然归物外，自然有分步云踪。
　　〔绝句〕
　　莱州节副内奉赠古诗，徒单内奉。昨日偶得一观，因继元韵，幸赐来览。
　　炉中炼就丹无价，庵内何曾药换钱。
　　昨日客来青眼顾，今朝我伴白云眠。
　　和任公韵
　　通玄养就本来真，德不孤兮必有邻。
　　意净自知丹不漏，心清谁信性无尘。
　　赠黄县西高村回光庵主马从仕
　　舍财积福福如山，难免轮回去复还。
　　唯有身心清表裹，决无生灭脱巡环。
　　咒黄县全真庵枯竹
　　道家门户号长生，意要枯乾改变形。
　　长使数竿常绿绿，不教一叶不青青。
　　喜松活
　　我通生法斡旋生，气布形骸转换形。
　　窗外不唯君子绿，庵前又喜大夫青。
　　〔绝句〕
　　大定癸卯六月三日，黄县道友邀予居金玉庵环堵，於内新栽小松六株，因作三绝。
　　六月庵前种六松，故然反倒马风风。
　　三番布气无多力，六愿还生有大功。
　　又
　　时当数伏故栽松，道友闲闲试马风。
　　我说六株无自活，人传三髻有真功。
　　又
　　六月初三种小松，六株色变遇扶风。
　　祈荣我借重阳气，应效人传三髻功。
　　继登州仓使韵
　　丝蚁穿珠要了然，微微火逼气相传。
　　九窍通明成道果，三光共秀得良缘。
　　继登州祝同监韵
　　汞铅相见用功催，婴姹惧谐不用媒。
　　玉虎金龙腾地去，金乌玉兔下天来。
　　和宁海孙公执殿试
　　唯愿吾亲早弃华，慨然拂袖访仙家。
　　眠云卧月流霞饮，接引金莲有玉花。
　　又
　　劝君回首早知空，绝学无为保守中。
　　决烈身心如马钰，自然飘逸得真风。
　　又
　　愿公早早早心明，休要奔波逐利名。
　　物外研穷云外事，无根枯树自然荣。
　　和宁海范学正
　　范公学正乃乡贤，竞利争名骋少年。
　　若悟吾门玄妙趣，灰心修补洞中天。
　　还姜庵主葫瓢并背心以诗赠之
　　风仙留下一葫瓢，庵主姜公有分消。
　　还汝背心当省悟，效予云水恣逍遥。
　　乐人杨和之索
　　休向人前呈耍俏，好於性上认玲珑。
　　澄心遣欲灵明显，得住蓬莱第一宫。
　　换长阑于天锡拄杖
　　一条屈曲化龙材，换得筇枝远胜财。
　　各自闲拥诗兴至，剔开真性有仙才。
　　赠烛律师拐
　　叔祖海蟾携宝拐，功成云步超三界。
　　马风得趣赠何人，烛律禅师真自在。
　　述怀
　　昆箭三髻马风哥，云水飘飘且恁么。
　　修炼珠珍常恨少，观瞻身影却嫌多。
　　壬寅九月二十一日范明叔处作
　　执持关要净灵台，雾锁烟笼竟不开。
　　重遇重阳师指教，清风吹出月明来。
　　继綦大成韵
　　师名顶戴髻蟠三，好弱心头着意参。
　　不恋尘寰妆景境，唯便道味胜柑甘。
　　又
　　得遇风仙屏子三，超然物外共心参。
　　始知自在逍遥乐，方信优游恬怜甘。
　　又
　　谭与刘丘师弟三，同予劝世道中参。
　　鸾飞凤舞灵光透，虎辽龙蟠大药甘。
　　又
　　八卦炉中炼六三，通玄达妙不须参。
　　水生红焰添神彩，火长青莲滴露甘。
　　又
　　精气神收宝结三，岂思短簿与髯参。
　　光担火院应无苦，得饮刀圭更役甘。
　　又
　　妇人心有毒蛇三，悟者回光返照参。
　　色裹抽身知苦苦，清中得味觉甘甘。
　　又
　　儒者綦二与李三，之乎者也罢相参。
　　弄文活计知为苦，学道生涯觉是甘。
　　又赠堂下众小童
　　牛鹿羊车运载三，堪令堂下小童参。
　　累功玉液胜糖味，积行蟠桃赛扎甘。
　　洞玄金玉集卷之一竟 
　　洞玄金玉集卷之二
　　七言绝句
　　酬于天锡弯竹杖
　　人人休讶弃田园，此个扶风遇太原。
　　节杖厌华当告免，一枝弯竹却还元。
　　莱阳道友具饧供因而有作
　　供养扶风六断肠，我今食尽更无情。
　　壶中异景非常景，洞裹晴天别是晴。
　　歌舞
　　小童引我闲歌舞，高士哈予放耍颠。
　　勘破浮生当作戏，风狂裹面隐神仙。
　　功成
　　掣断名缰无俗绊，剔开利锁没尘牵。
　　千朝志炼三溪玉，九载功成万劫仙。
　　赴莱阳黄箓加持高功李讲师见贻
　　诗韵
　　正念三冬闰月寒，庵中怎敢忆华筵。
　　讲师戏我来干镢，笑没丹经润火渊。
　　题文登于疃于庵主契遇庵
　　好山好水好松竹，契遇庵前清我目。
　　福地堪名锦绣川，洞天宜盖仙家屋。
　　立于疃契遇庵池名
　　玉花、金莲、龙吟、虎啸、化生、姹婴、王母、洞天池上彩云桥、九阳、圆满池。
　　玉金龙虎诚堪看，化作托婴行路坦。
　　王母洞天现彩云，九阳池内丹圆满。
　　功圆
　　断情割爱没忧煎，绝虑忘机达妙玄。
　　意净心香三处秀，命通性月十分圆。
　　〔绝句〕
　　遇靖远镇合公，问予曰：几时束游。以诗答之。
　　□金间隔玉花开，□外青童不住催。
　　□问扶风西去后，□言甚日向东来。拆木字起。
　　〔绝句〕
　　京兆杜公一日来访予，曰於十年前曾遇重阳真人，蒙留题假山诗，藏头拆字一绝。云下拆云字，云云安石作山分，□削孤峰便出群。忘却二句，求余联缀，意不容辞，姑塞雅命云。
　　□云安石作山分，□削孤峰便出群。
　　□悟太湖开碧眼，□观色界似浮云。拆云字起。
　　和谭仙韵藏头拆字
　　□公为作处来端，□侯贤家性更宽。
　　□兀腾腾行教化，□归关裹内峰观。
　　又
　　□我云朋处正端，□今行化性宜宽。
　　□然师指蓬莱海，□得长清在内观。拆见字起。
　　联珠二首
　　□天之道执行端，□正无私性识宽。
　　□大包容如法海，□清澄湛定心观。
　　又
　　□贤戒酒立身端，□的修持性转宽。
　　□量有如东大海，□中蓬岛慧眸观。
　　〔绝句〕
　　京兆台院寺尼通师来默香，以诗赠之。攒二字。
　　□□尼姑割万缘，□□我相一齐捐。
　　□□清净功成日，□□超升忍辱仙。
　　赠王孔目
　　□诀亲传非外舞，□中龙势来蟠虎。
　　□然吐出夜明珠，□性昭彰超万古。拆□字起。
　　又
　　□传心印婴儿舞，□画调龙并引虎。
　　□地王公悟这些，□灵默默谈今古。拆□字起。
　　和京兆府扬学录诗
　　□然学录问修真，□说根源并弃尘。
　　□颗灵珠常踊跃，□生云彩作仙人。拆丿字起。
　　又
　　□道马风绝世华，□年云水乐天涯。
　　□峰山下超然悟，□上常开五叶花。拆化字起。
　　又
　　□段丹田属道家，□能耕种长黄芽。
　　□然玉裹金花绽，□是将来步翠霞。拆段字起。
　　赴子午镇千道会
　　□金间隔晃三台，□诀刀圭产个孩。
　　□午建成千道会，□中宁海马风来。拆木字起。
　　〔绝句〕
　　因览鄠县件寿之与众道友，唱和杨清叟束轩箨龙过毋自适诗卷。借韵各赋一篇
　　□从遭遇乞残余，□饱忘机事事疏。
　　□带于朝君有分，□圭我饮觉清虚。拆一字起。
　　又
　　□蓑一笠外无余，□志修仙万物疏。
　　□下贪吟过毋草，□分枝叶腹空虚。拆一字起。
　　又
　　□身四假尚为余，□景繁华事可疏。
　　□有个中真个物，□令牢落达仲虚。
　　又
　　□悟玄元证有余，□求漂毋毋还疏。
　　□知少有知音者，□地如愚实若虚。
　　又
　　□得风仙道粗余，□居物外没亲疏。
　　□心不纵成玄宝，□性昭彰晃六虚。
　　又
　　□在玄门四载余，□其天禄世尘疏。
　　□间瑞气冲霄汉，□火相生信不虚。
　　赠鄠县修全真堂会首许典史连珠
　　□言真属遇真人，□会金莲养气神。
　　□气清清清结宝，□珠莹净许全真。
　　赠那县刘姑
　　□生一粒腹中留，□诀亲传化俗流。
　　□火相生全性命，□通性显称仙刘。拆二字起。
　　赠毕家庄田先生
　　□公到此莫空回，□口教贤心死灰。
　　□涌灵泉神得憩，□然平地一声雷。拆田字起。
　　〔绝句〕
　　赠任守一、任通一、宋明一、于清一、淳于抱一、于知一、刘真一。
　　□子因何鄙楮毫，□锥虽好引心劳。
　　□不施兮神不散，□生兔角触龟毛。拆七字起。
　　〔绝句〕
　　再游终南太平宫，复用前韵，赠知宫元德茂，题真君殿前西命灯亭壁。
　　□人云水又重来，□甲金庚秀我才。
　　□丿元公成正觉，□尘不染性灵开。拆门字起。
　　〔绝句〕
　　余在终南太平宫，会京兆府运副陈公，同众官一时以诗相困，予走笔应和。
　　□中火发不须筌，□道先生自有缘。
　　□蚁穿珠君若悟，□心相许傲林泉。拆水字起。
　　又
　　□中得趣便忘筌，□与马风应宿缘。
　　□坎撮来归一处，□诚营养本灵泉。拆水字起。
　　和盩(厂十至)县刘宰韵
　　□乎者也背希夷，□事捐除自是奇。
　　□与马风常作伴，□尘不染本真随。拆之字起。
　　又
　　□然风害得投真，□味琼浆醉个人。
　　□转吾官修大道，□初说破有真身。拆丿字起。
　　和司竹监使刘公
　　□华莹静自通夷，□我俱无理最奇。
　　□诀传来转分付，□珠灵显与仙随。拆月字起。
　　又
　　□知净裹个中真，□脉婴儿号至人。
　　□丿运行丹结就，□乘变作大乘身。拆自字起。
　　复和刘宰
　　□人问我道中夷，□我俱忘妙裹奇。
　　□与马风为益友，□承许我永相随。拆人字起。
　　又
　　□开真性自明真，□此因缘与达人。
　　□得灵明光焰起，□飞乌兔在君身。拆丿字起。
　　又和运副
　　不劳足力走华夷，处处观来处处奇。
　　碧玉岩前云步处，有谁肯与马风随。
　　又
　　物外超然炼至真，自知不是等闲人。
　　人言女子宜怀孕，我道男儿也妊身。
　　复和刘宰
　　绝其视听应希夷，运转玄关得至奇。
　　玉虎金龙飞走处，坎男高女往来随。
　　又
　　幸遇重阳妙行真，本师传授四东人。
　　自知妙裹通玄妙，顿觉身中有法身。
　　道过岐阳赵公绰殿试联珠
　　〔人〕来日日问长春，〔春〕气冲和号谷神。〔神〕在宝瓶清净出，〔出〕家人做洞天人。拆人字起。
　　又
　　〔人〕人休要苦游春，〔春〕景牵情暗损神。〔神〕若定时通觉性，〔性〕灵超达做仙人。拆人字起。
　　和吴元素诗
　　□味琼浆洗涤尘，□心归道固精神。
　　□申燕处思元素，□蚁穿珠见本真。拆八字起。
　　又
　　□乎者也匪真空，□士农商好认风。
　　□九尸三先灭尽，□心修道本师逢。拆之字起。
　　和陇州都目郑承德
　　□公诗债日如梭，□马贪牵气象和。
　　□稼即今生慧草，□分功了洞仙歌。拆欠字起。
　　〔绝句〕
　　大定十八年八月一日，复往西北云游，过凤呜，蒙道友有诗饯行，谨继严韵。
　　□乎者也远文山，□遇风仙钓出湾。
　　□火相生成大药，□然归去不回还。拆之字起。
　　下龙门山访亭川　复用前韵
　　□游西北访名山，□钓龙门越大湾。
　　□湾曲曲珠穿透，□处亭川好往还。拆远字起。
　　再游凤鸣　复用前韵
　　□游吶水不崆山，□悟心通观透湾。
　　□不施兮焉用矢，□言得性乐然还。拆远字起。
　　和陇州王全道解元
　　□景先生化帝休，□人好悟此因由。
　　□园一挤成真趣，□上琼楼胜酒楼。拆娄字起。因王公新修酒楼，故有是句。
　　又
　　□觉山侗性不迷，□乎者也匪仙机。
　　□金间隔君还悟，□口相传道不非。拆三字起。
　　〔绝句〕
　　余到华亭，蒙终南县赵主簿见寄佳什，谨依韵和之。
　　□士农商名利功，□行怎悟道和冲。
　　□中火焰成颠倒，□此方知空不空。拆工字起。
　　又
　　□风马二性逍遥，□子于归处处乔。
　　□口相传行教化，□人省悟也飘飘。拆风字起。
　　又
　　□乎者也论神仙，□上观天别有天。
　　□抵心灰堪学道，□初相劝水云边。拆之字起。
　　又
　　因遇吾师未放还，道兴西北比终南。
　　迩来多见人归善，相竞修仙住草庵。
　　〔绝句〕
　　和文登县迟先生韵，令往龙门参问丘仙。
　　□凡清净可求仙，□上参丘证妙玄。
　　□患众生无佛志，□还依我步云天。拆大字起。
　　赠张大悟
　　□悟将来必遇仙，□侗先剔性中玄。
　　□么明解通三昧，□月交驰九九天。拆大字起。
　　赠焦大觉
　　□觉之人志在仙，□无尘事得玄玄。
　　□今更属清心镜，□玉成形走上天。拆大字起。
　　赠裴大器
　　□器晚成必做仙，□侗谨劝更寻玄。
　　□中密妙须当认，□辱能超天上天。拆大字起。
　　赠程大椿
　　□椿椿寿寿如仙，□事尽除认洞玄。
　　□上搜么凭一忘，□忘境灭得升天。拆大字起。
　　赠荔菲大隐
　　□隐郾居作隐仙，□明水秀自然玄。
　　□中悟彻么么理，□走金飞洞裹天。拆大字起。
　　赠董大德
　　□德之人决了仙，□居市隐志投玄。
　　□传心印灵然物，□鹿羊车运载天。拆大字起。
　　赠元大善
　　□善之人不昧仙，□心搜索妙中玄。
　　□今钓出深坑火，□我俱忘补漏天。拆大字起。
　　赠赵大慈
　　□慈仁者必为仙，□悟玄中玄上玄。
　　□上更知么上趣，□知壶内有真天。拆大字起。
　　赠李大乘二首
　　□乘根本是神仙，□失元初昧了玄。
　　□见可怜堪下钓，□然修补个中天。拆大字起。
　　又
　　□凡修炼裹头仙，□净心清响应玄。
　　□认六丁神没赛，□珠飞上大罗天。拆大字起。
　　和李大乘韵
　　□乎者也人来访，□说从前事事非。
　　□髻马风传秀士，□心初志莫交违。拆之字起。
　　又
　　□子通玄来远访，□知今是觉前非。
　　□丹要结须凭悟，□许心交更不违。拆之字起。
　　又
　　□子而今秦渡访，□知昔日作为非。
　　□章四句言初志，□愿随予誓莫违。拆之字起。
　　和华亭光教院净公长老韵
　　□边石上云霞友，□得儒生是陇西。
　　□门游处吾师悟，□上莲花出玉溪。拆水字起。
　　又
　　□金间隔现真如，□诀相传物外居。
　　□往今来修佛道，□前儒者履云渠。拆木字起。
　　谨继祖师纯阳真人韵
　　赠华亭磁富郑公
　　□因师训号维摩，□把轮竿兴味多。
　　□夕朝朝香饵掷，□公休似恋灯蛾。拆我字起。
　　和平凉府户判耿朝列四首
　　重阳师父论云游，非历人间处处州。
　　踏碎洞天成雅趣，耀开世网不耽忧。
　　又
　　□论壶中云水游，□端午正访神州。
　　□圭闲饮闲行步，□顷心开道不忧。拆又字起。
　　又
　　有疑有惑须当问，闲是闲非且打过。
　　未悟心神常着相，悟来身影却嫌多。
　　又
　　□夕朝朝来我问，□传清静更无过。
　　□乎者也虽然好，□得一朝厌事多。拆夕字起。
　　赠平凉府赵庵主
　　云水飘飘任自然，往来游历没牵缠。
　　万缘勘破心无着，坦荡逍遥一散仙。
　　联珠
　　〔仙〕家活计甚当然，〔然〕动青牛玉梗缠。〔缠〕度分明通八卦，〔卦〕爻周济性灵仙。
　　藏头拆字
　　□我俱忘性坦然，□牛哮吼玉绳缠。
　　□云叆叇风吹散，□兔灵灵捣药仙。拆人字起。
　　随缘度月
　　□侗余缮任天然，□灭烟消性没缠。
　　□长黄芽深雪裹，□冠不整散闲仙。拆山字起。
　　和坊州曹解元妻无为散人贾无二韵
　　□火同宫两交错，□就月将显光烁。
　　□道悟真尘屏却，□时定不沉沙漠。拆水字起。
　　和淄州李先生韵
　　□谁学我谨随师，□诀辞家正及时。
　　□下收心寻出路，□人营养化生兄。拆兀字起。
　　借洰洱成解元韵
　　□抵官司配我身，□千里路万重津。
　　□云东过沙门岛，□到昆嵛志炼真。拆大字起。
　　联珠
　　〔真〕修真炼在吾身，〔身〕影嫌多离苦津。〔津〕液香甘浇玉鼎，〔鼎〕中丹结可成真。藏头拆字
　　□水通流溉法身，□开自悟离波津。
　　□中火发成真趣，□上琼峰现至真。拆八字起。
　　又
　　□风不动个中身，□下尘劳跳出津。
　　□火炼烹成大药，□然同礼太原真。拆八字起。
　　醵朝县道友买酒转与老姚仙饮
　　□卮芳酒莫生悭，□与云朋且助颜。
　　□脉婴儿如饮罢，□携云朵访东山。拆一字起。
　　醵博州荏平丁家块务酒官，转与老姚仙饮
　　□传滑辣更清光，□兀腾腾乞化尝。
　　□美馨香非米麴，□麻修炼饮琼浆。
　　拆人字起。
　　醵兴利镇酒监
　　无着先生惟好饮，不待殷懃书状请。
　　一笔挥成醵酒诗，万望监官酬酩酊。
　　醵沙镇酒监
　　□出卯兮卯人酉，□气相交斡旋陡。
　　□玉飞金入宝缾，□了真功饮玄酒。拆酉字起。
　　醵丰齐酒监
　　□□相传炼大丹，□通玄妙有余惧。
　　□神踊跃思清饮，□后狂吟醵酒宫。拆口字起。
　　赠淇门道友
　　□中有户即非村，□德金方益子孙。
　　□蚁穿珠心火降，□分修炼在淇门。拆户字起。
　　壬寅九月二十二日题重遇亭
　　□嘱身心净裹清，□通恬惔自然醒。
　　□涯天地闲摇动，□遇重阳重遇亭。拆丁字起。
　　和綦殿试韵
　　□□相传岂止三，□公玄妙好同参。
　　□然开悟般般不，□令分梨得味甘。拆口字起。
　　又
　　□诀相传保护三，□灵初秀罢玄参。
　　□通道大成丹宝，□味琼浆分外甘。拆口字起
　　又
　　灵明六六与三三，斡运玄机不索参。
　　日月同炉增晃朗，乾坤入鼎愈香甘。
　　又
　　□段田耕云种菊，□无我相放心花。
　　□成玉貌开青眼，□视灵珠无点瑕。拆段字起。
　　继烛律师韵
　　□善心慈烛律公，□么悟彻达行踪。
　　□长云脚蓬莱裹，□八灵光兜率中。拆口字起。
　　继马和夫韵
　　□火相生说与人，□开真性显圆成。
　　□矛不举心莲放，□信壶中涉大瀛。拆水字起。
　　又
　　□戟心无十四年，□人寸禄且随缘。
　　□羊荤酒专专戒，□载拳中不把钱。拆戈字起。
　　继宁海刘司判韵
　　□居吟咏愈翛然，□降水升道力坚。
　　□长黄芽红雪裹，□冠不整散闲仙。拆山字起。
　　〔绝句〕
　　文登县禅院奇监寺僧，出示罗汉古颂令予和之。
　　□然心上碧莲芳，□到希夷且伏藏。
　　□戟已无真性朗，□华莹净显灵光。拆兀字起。
　　继于疃郭同监韵
　　□侗真性未团圆，□诀传来龙虎牵。
　　□鹿羊车般载动，□阳来唤决成仙。拆山字起。
　　继郭正卿韵
　　□灭烟消事剪除，□今开悟故如愚。
　　□莲馥郁真灵现，□性玲珑俗虑无。拆大字起。
　　继郭百安韵
　　□人若肯死前休，□马能牵称我俦。
　　□算不由天注载，□年功满脱阴囚。拆人字起。
　　继郭六官人韵
　　□我清吟扫一篇，□分功了决成仙。
　　□侗酷告归玄理，□性昭彰度万年。拆干字起。
　　继于五郎韵
　　□子云游内四夷，□情疏尽得嘉期。
　　□生玉托天无暮，□长金婴道不迟。拆之字起。
　　〔绝句〕
　　赴登州请道，过王迟店，蒙秦亭于解元见惠佳什，勉继高韵。
　　□味琼浆溉鹿群，□牛相逐裹头人。
　　□然结就灵珠颗，□证逍遥自在真。拆八字起。
　　又
　　□此慈悲独出群，□谈微妙日哀人。
　　□回向道同修炼，□木相交内显真。拆具字起。
　　又
　　□具耕牛恰一群，□能调引自随人。
　　□来彻地通天势，□不施为自得真。拆八字起。
　　又
　　□风不动不群群，□鹿牛车载个人。
　　□转东归君省悟，□今西迈谨修真。拆八字起。
　　又连珠
　　□修真炼好同群，□处惟愁搅乱人。
　　□猛悟来当独处，□机通妙得长真。
　　继秦亭姜先生韵
　　□令慵懒倦看书，□月同宫性不区。
　　□味心知恬淡味，□归蓬岛乞残余。拆余字起。
　　继福山县马德修韵
　　□人口口问心开，□户深深隐玉台。
　　□至玄玄凭觉悟，□心寂寂见如来。拆人字起。
　　题文山孙会首画三仙图
　　□侗得遇妙玄传，□志修持一纪年。
　　□载环墙常念汝，□男了了好修仙。拆山字起。
　　和密州王先生韵
　　□然得悟碧桃春，□月交光晃坎滨。
　　□是客兮客是主，□公认正不身身。拆丿字起。
　　〔绝句〕
　　明月道人于元通，咏黄县西高村马从仕回光庵，谨次元韵。
　　□身端的个行庵，□曜光明返照看。
　　□匪尘晴寒变暖，□无烟焰暖为寒。拆一字起。
　　莱阳綦政索
　　□蚁穿珠最是奇，□传玄妙应嘉期。
　　□华莹虔神光秀，□性之人俗姓綦。拆丝字起。
　　云禅求问
　　□今深厌闹林丛，□舍无心固守中。
　　□诀传来清有验，□风相继太原公。
　　和莱阳张殿试韵十首
　　□火同炉秀我神，□申燕处乐其身。
　　□然灵物来开导，□饮馨香涌美津。
　　又
　　□灵清净自然功，□不施为性结红。
　　□蚁穿珠成九窍，□人内貌却如童。
　　又
　　□中日月两跳丸，□转功成性可观。
　　□得本真光烁烁，□中涌出大波烂。
　　又
　　□端一志弃衣绵，□小灵童乐妙玄。
　　□上么么人省悟，□观八水与三川。
　　又
　　□然来问炼灵芽，□我玄玄是最嘉。
　　□口相传当省悟，□无染着路无差。
　　又
　　□乎者也陶真气，□绽金花好守中。
　　□诀传来功有验，□风心地自然通。
　　又
　　□诀心通喜气多，□阳楼上不观佗。
　　□来收拾灵光莹，□报君家事若何。
　　又
　　□人难得心低下，□日随予论死生。
　　□句妙玄心觉悟，□今许汝共同行。
　　又
　　□圭妙处在云房，□转心花五色芳。
　　□劝贤家听马钰，□金成宝应仙方。
　　又
　　□风不动处无身，□断家缘神气亲。
　　□说玄元无上道，□初清裹可修真。
　　洞玄金玉集卷之二竟
　　洞玄金玉集卷之三
　　七言绝句
　　得遇
　　悟彻心开得遇人，怕尘趖苦屏除辛。
　　水中焰进丹成妙，火裹莲生道显春。
　　自觉
　　浮利浮名引调人，劳劳深苦更深辛。
　　谁知势耀如残雪，我觉荣华似暮春。
　　辞家
　　正做迷迷火院人，苦中受苦更兼辛。
　　偶因得遇通玄妙，岂有耽家恋富春。
　　游秦
　　散发披襟落魄人，心无伤苦与伤辛。
　　故来秦地甘河镇，远避家乡苦海春。
　　起慈
　　心愿超凡化度人，起慈救苦更悲辛。
　　劝人趖闪冤亲债，学我收藏斗柄春。
　　忘念
　　做个道门辅弼人，为他哀苦更哀辛。
　　因观关裹秦川景，不忆乡中甲地春。
　　示门人
　　能脱名缰利锁人，解趖火院万般辛。
　　水中火发休心景，雪裹花开灭意春。
　　又
　　损损休心无染人，闲闲养气不言辛。
　　九般云现乾坤瑞，一点阳生天下春。
　　又
　　三尸六贼总魔人，征战辛勤苦转辛。
　　诛戮妖精心内剑，修完异景洞中春。
　　劝世
　　酒色气财四害人，苦中最苦苦生辛。
　　贪迷世俗浮华景，不悟仙家久远春。
　　又
　　火风地水暂为人，干甚劳劳苦又辛。
　　悟取仙葩开四季，休迷凡卉旺三春。
　　又
　　农士工商四等人，各贪功业苦中辛。
　　不知短景催人老，怎悟长真益已春。
　　又
　　劝回屠猎与文人，费我心神更苦辛。
　　捉住无为难着有，发扬大道胜游春。
　　又
　　物外逍遥快活人，修持非苦亦非辛。
　　鸾飞凤阙蓬莱景，虎吼龙宫海藏春。
　　又
　　做个能清心镜人，奚论深苦与深辛。
　　趣中得趣环墙景，尘裹无尘出世春。
　　又
　　心怀荆棘暗欺人，空爇名香枉断辛。
　　好削尘情消减业，积成和气转加春。
　　又
　　玄言补益十方人，全戒腥擅分戒辛。
　　常饮醍醐惺复醉，永观菡萏景非春。
　　寄乡人
　　我匪乡中下贱人，何曾当苦与当辛。
　　遇师传授无为理，使我休迷有限春。
　　又
　　丁属天涯海角人，自须离苦更离辛。
　　闲观八水丝毫势，赏玩三州锦绣春。
　　又
　　学道修仙作异人，一心趖苦更赵辛。
　　虎龙易位成玄趣，日月交光发好春。
　　又
　　决烈男儿慷慨人，怕投劳苦怕投辛。
　　斡旋造化通神用，反覆阴阳尽变春。
　　赠京兆府徐孔目
　　火院空耽空累人，算来空苦亦空辛。
　　争如寻觅长生路，岂似修持不尽春。
　　寄京兆刘法司
　　名利如同酒醉人，迷迷耽苦更耽辛。
　　只知名利时间好，怎悟蓬瀛久视春。
　　又
　　大限无过百岁人，何须苦上更添辛。
　　抽身急避金枷累，发志懃修玉洞春。
　　赠鄠县老张姑洎众女姑
　　异人为作异於人，斡运三奇与六辛。
　　玉树常荣常是溉，琼华不谢不关春。
　　赠鄠县王姑暨众女姑
　　优游恬淡养真人，不须酒肉与荤辛。
　　醍醐三盏千秋岁，蟠桃一颗万年春。
　　赠鄠县赵姑暨众女姑
　　无为清净炼丹人，免受红尘万万辛。
　　玄圃种成无漏果，水乡枯尽没残春。
　　赠柳蒋辛老宿
　　谁为吉善好心人，柳蒋村中老宿辛。
　　悟道难迷尘世景，修真易见洞壶春。
　　秦镇酒都监王武德小娘子告出家以诗赠之
　　投玄入妙乐天人，炼气何曾苦上辛。
　　我悟收来不到处，自然不是岭头春。
　　又
　　物外逍遥坦荡人，也无心苦与心辛。
　　炉中养就清凉火，鼎内烧成大药春。
　　寄咸阳小张录事暨众道友
　　咸阳陌上古今人，利引名牵苦苦辛。
　　何似斡旋三涧雪，宁如修炼四时春。
　　赠乾州高常善
　　要做蓬莱三岛人，不须说苦更辞辛。
　　寻思天上二三载，已换人间百万春。
　　赠武功时先生
　　我奉风仙化导人，免忧生死苦和辛。
　　清心寂寂灵灵性，调息绵绵永永春。
　　赠凤艰小李仙
　　不贪不爱不凡人，恬惔优游岂受辛。
　　玉树枝分千种秀，金莲花放万年春。
　　赠陇州贺孔目
　　万万千千名利人，有谁知苦更知辛。
　　若通吾道玄中妙，暗惠贤家脸上春。
　　赠陇州尚书表
　　撇下金柳玉杻人，悟闲肯受苦勤辛。
　　修完不有修完处，捉住虚无捉住春。
　　〔绝句〕
　　余复别陇汗，重访龙门山，有李子和解元相饯，至勾兜堡旅馆同宿。是夜闻邻舍人亡，悲哀不已，作此赠之。
　　耳内常闻哭死人，鼻中不觉沥酸辛。
　　哀人岂似常哀己，见道胜如永见春。
　　〔绝句〕
　　陇州李子和解元入道，训法名大茎，号灵根子。
　　休要哀他亡过人，切须哀己叹虚辛。
　　急修久视长生景，得赏瑶台阆苑春。
　　儒医高孝叔索
　　高公秀士智医人，拈弄苦参与细辛。
　　争似修完蓬岛路，宁如赏玩洞天春。
　　赠陇州续玄机
　　清净无为真道人，并无苦苦与辛辛。
　　三千功满三千日，十二周天十二春。
　　赠陇州淡善柔
　　断除酒色气财人，免向家中受苦辛。
　　决烈回头三岛客，修持定饮十洲春。
　　赠郭善能
　　坦荡逍遥物外人，没忧没苦没艰辛。
　　牢收亘古三田宝，赏玩元初四季春。
　　赠魏道清
　　鼓腹高歌乐道人，自然无苦亦无辛。
　　壶中有景非常景，洞裹藏春别是春。
　　赠张玄成
　　无拘无管散闲人，摆脱劳生苦裹辛。
　　抚动心琴金凤舞，探藏琼树玉堂春。
　　赠陇州赵八郎
　　惺惺伶利最憨人，贪为养家苦力辛。
　　不念百年随手过，空图荣旺暂时春。
　　赠陇州辛司候七首
　　陇州辛司候到官三月，见余劝学道，渠云：念某才请得三个月俸。因而有作。
　　岩前鹤唳草堂人，喜见登科甲第辛。
　　学士要迁官一品，散臣不博寿千春。
　　又
　　马风诗上读书人，各自家风各诉辛。
　　入仕新官三月俸，出尘故友屡经春。
　　又
　　我会摇头不管人，因何诗曲捧呈辛。
　　宿缘宿契云霞友，修补修完洞府春。
　　又
　　马风眷恋宿缘人，时复狂吟冒读辛。
　　奉劝早寻蓬岛路，自然得赏洞庭春。
　　又
　　些儿微妙付何人，说与前生的友辛。
　　莲步步开红雪径，云踪踪到碧桃春
　　陇州萧公索诗兼呈辛公司候
　　的端炼锻了心人，说与州官司候辛。
　　异日果登三岛路，今朝喜遇一阳春。
　　赠陇州郑承德辛司候攒三字起
　　□□道上许何人，□□三公卫郑辛。
　　□□诺时文序子，□□唱和武陵春。
　　赠华亭马玄中
　　摆脱家缘离俗人，自然兔受苦中辛。
　　道修消尽千重业，丹炼完全万劫春。
　　赠华亭董遇师十三岁入道
　　少年休说异如人，真实修持勿惮辛。
　　莫向人前夸黑首，争知镜内暂青春。
　　赠白岩镇鲁周瑞
　　乐道逍遥豁畅人，自无劳苦与劳辛。
　　洞内炼烹金鼎药，壶中赏玩玉楼春。
　　赠化平县朱玄觉
　　分明说与出家人，戒断腥膻厌五辛。
　　休向我边参久视，便归物外问长春。
　　赠郑善信
　　物外逍遥自在人，调和甲乙与庚辛。
　　洞中常伴长生客，壶内闲观不老春。
　　赠化平县赵至柔
　　猛烈回头出世人，免耽万苦与千辛。
　　炉中九夏凉如水，鼎内三冬暖似春。
　　赠坊州曹解元
　　劝认清闲不采人，奈何冤业苦耽辛。
　　争知岁月催人老，过了一春无一春。
　　又
　　养家家累累迷人，忒煞奔波忒煞辛。
　　苦死不知苦是苦，春去那能春复春。
　　又
　　独自担家赡众人，无人分苦更分辛。
　　劳心着假蹉跎老，因悟投真掌握春。
　　又
　　悟来脱俗不愚人，免受劳生苦与辛。
　　命变五行超造化，性通九转自然春。
　　又
　　端的修行一志人，何曾忧苦更忧辛。
　　太初丹结玄中宝，黍米珠藏物外春。
　　赠宁海沙三翁
　　忻住环墙得趣人，何曾愁苦更愁辛。
　　能收白虎丹无漏，会引青龙洞有春。
　　赠文山周先生
　　披蓑携杖放慵人，豁畅心开怕说辛。
　　谁信洞天玄圃景，无花无柳也成春。
　　又
　　气财酒色最伤人，火院熬煎苦痛辛。
　　往往不愁秋后景，迷迷空恋眼前春。
　　赠长安李茂春
　　□日相催老了人，□然觉苦又惊辛。
　　□分开悟来投道，□许长安李茂春。拆日字起。
　　又攒三字起
　　□□每言子好人，□□怕苦恐牯辛。
　　□□倌得都因孝，□□皆传李茂春。
　　七言律诗
　　〔谢师〕
　　重阳悯化妙行真人钓予出家，故作是诗，以谢师之慈悲耳。
　　山侗闲想旧纵由，火院中间忧裹愁。
　　万苦千辛求富贵，千头万绪惹冤雠。
　　寻思生死如何免，服事妻男怎到头。
　　方欲寻归何事幸，风仙钓出恣云游。
　　又
　　山侗脱了火坑忧，入道来来不害愁。
　　日日逍遥乐吟咏，时时坦荡喜歌讴。
　　翠霞紫雾常为伴，明月清风永作俦。
　　诱化仁人归大道，行功圆备赴瀛洲。
　　建德
　　道家无亲无不亲，哀物哀人哀己身。
　　心起慈悲行大德，意无情念显精神。
　　有为境界时时拨，无漏园亭日日新。
　　暗积行功功行满，携云归去礼师真。
　　自述
　　头梳三髻即非虔，人问因由事怎传。
　　扬显师名宜顶戴，包藏士□处心坚。
　　争知在世山侗子，不让朝元独角仙。
　　今日对君亲说破，他年功满步云烟。
　　又
　　万缘勘破总归空，从此修行早见功。
　　意马难为迷爱欲，心猿易得做愚蒙。
　　气神安净金丹结，龙虎澄清玉性红。
　　奉报同流凭妙用，大家修炼赴蓬宫。
　　又
　　宠妻不是聪明汉，好色诚为懵懂哥。
　　稍稍留心遭毒手，微微挂意着他魔。
　　精枯髓竭形容瘦，气散神衰鬼使拖。
　　我悟我惊当早避，何须直待鼓盆歌。
　　连珠颂
　　我心有病我心医，人是人非人岂知。
　　搜妙搜玄搜获正，不争不竞不修持。
　　常清常净常生善，要道要行要拯危。
　　怀玉怀仁怀救度，起心起念起慈悲。
　　〔律诗〕
　　完颜侍郎因谓予曰：不意先生肯住茅庵环堵，受如此潇酒。因而有作。
　　马家巷内马风家，北宅南园不足夸。
　　那个荣华非活计，这般潇洒好生涯。
　　身心离俗修金窟，云水投玄种玉芽。
　　顿觉眼前天地窄，壶中日月结灵砂。
　　咏秋景
　　一年嘉景在三秋，斗指西方运火流。
　　成气收精通妙用，飞霜迎节应真修。
　　菊开常有陶潜兴，叶落全无宋玉愁。
　　向晓风清溪月白，有人悟得赴瀛洲。
　　寄呈高陵刘伯虎殿试
　　彭城物外细搜求，悟一之时万事休。
　　坐卧不妨牵白鹿，住行无碍引青牛。
　　常清常净须当认，真行真功决要周。
　　九转丹成蓬岛去，专参的祖海蟾刘。
　　勉门人
　　修行须弃色和财，慎勿贪杯惹祸灾。
　　速把我人山放倒，急将龙虎穴冲开。
　　丹成雪弹明金鼎，性结霜球晃玉台。
　　常有白云飞洞口，行功圆备赴蓬莱。
　　又
　　争名竞利苦忙忙，不觉容衰两鬓苍。
　　贪为妻男身受苦，怎知道德事偏长。
　　愿公速固精神气，学我勤修铅汞霜。
　　功行积成真性显，大家同共赴蓬庄。
　　挈李大乘入环堵作
　　西北亭川环堵居，此中堪可隐吾躯。
　　眼前碧竹数君子，面对青松二大夫。
　　流水假山儿戏尔，清风明月汝知乎。
　　若能悟解予栽九，予於环堵栽韮薤，故寓焉。有分灵光赴玉都。
　　呈岐阳丹霞观张正夫
　　披云引鹤访双林，抱个无为霹雳琴。
　　花萼楼前逢益友，昆明池畔遇知音。
　　三田珍宝明神室，入脉婴儿出锦衾。
　　手掌夜光珠一颗，不劳足力步瑶岑。
　　赠李大乘兼呈净公长老
　　环墙裹面最翛然，道舍清虚占两椽。
　　深爱筠生君子志，可怜松老大夫贤。
　　八渠渌水成清醁，五岳连峰耸碧莲。
　　虽有儒生为益友，不成三教不团圆。
　　赠泾阳张先生
　　六旬有四卦将休，猛悟灰心离俗游。
　　访我投真归正觉，搜玄索隐做持修。
　　头分丫髻云霞友，手显擎拳风月俦。
　　稽首更明珍重理，自然得去赴瀛洲。
　　和月寄老人
　　既知不二道先天，符契山侗至妙言。
　　鸾凤翱翔投玉窟，虎龙吟啸入金门。
　　壶中烹炼乾坤髓，洞裹撼摇天地根。
　　一粒黍珠藏日月，昏昏默默不昏昏。
　　和高内奉
　　既言仕宦着嚣尘，何必奔波过此生。
　　速剪万缘如断梗，免教一性似飘萍。
　　出离苦海心开悟，拨散浮云月自明。
　　功行圆周超上界，方知马钰启丹诚。
　　和宁伯功惠银杳诗
　　七宝玲珑珍藏乡，产般异菜果非常。
　　外成粉壳浑全玉，内结水晶半带霜。
　　文武火炮增品味，楝梁水煮转馨香。
　　想君先得此佳趣，见惠山侗正一阳。
　　访秀林长老张德通殿试
　　圭峰山下秀林村，得趣高僧喜道人。
　　引鹤披云来就教，参玄问妙去除尘。
　　无为清净龙蟠虎，大道自然凤产麟。
　　若得儒张知苦子，遂成三教话长春。
　　吴正心赵霜心魏霖从余访圭峰
　　三公相从九仙游，十二周天十二周。
　　凭仗九三为妙用，堪迁二六作风流。
　　好将水火炉中养，便把乾坤鼎内收。
　　异日功成丹烜赫，共同云步访瀛洲。
　　寄蒲城陆德宁
　　休言在俗做修行，休说家中非火坑。
　　对境心迷难养气，逢魔意乱怎收精。
　　愿君开悟除三毒，学我澄清屏七情。
　　拂袖超然离苦海，云朋霞友论长生。
　　耀州刘公梦海蟾学修行以诗赠之
　　海蟾入梦化刘仙，遣汝投予学妙玄。
　　有说宁知无说法，无言怎悟有言传。
　　能持清净无为理，便达精微造化权。
　　天地悉归金玉鼎，神丹结正性团圆。
　　又
　　彭城何事不迷昏，得遇来投清净门。
　　便认阴符三百字，好搜道德五千言。
　　就中得一通三妙，向裹通三得一轩。
　　莫使黑云为障闭，自然返老复归元。
　　和三水县王知观
　　看看相近下坡年，悟取贤家本是仙。
　　早访林泉捐俗累，速离宫观弃尘缘。
　　无为性上通玄妙，清净心中达妙玄。
　　功行周圆蓬岛去，侍香锺吕太原前。
　　和司公周监使
　　物外逍遥任自然，终南山下阐良缘。
　　怎知我得无无趣，劝化人离种种边。
　　坦荡观瞻壶内景，殷葱修补洞中天。
　　功圆行满乘云去，同礼重阳风害仙。
　　和宁海军孙公执殿试
　　愿公开悟万缘休，慎勿尘埃性上留。
　　功有斡旋全水火，个无故殁没春秋。
　　速令赤马吞黄马，便使青牛吼白牛。
　　烹炼大丹丹垣赫，何愁紫府诏来不。
　　过修善村求斋
　　马家巷内马风狂，得遇修仙万事忘。
　　养气全神成道果，烹铅炼汞结丹阳。
　　清清净净金光莹，湛湛澄澄玉性芳。
　　一片霜心无我相，人来取火愈清凉。
　　契遇庵
　　寻思最紧是修持，急急修持尚恐迟。
　　坎虎离龙常逗引，心猿意马罢奔驰。
　　紫金山后通三要，白玉台前种九池。
　　三迭心琴成曲调，清清声韵应仙箎。
　　福山县周彬甫索
　　偶因牒发到乡来，得与周公屡接陪。
　　索我清吟难拒命，劝君开悟省贪财。
　　心澄白虎穿丹穴，意净青龙上宝台。
　　龙虎绕蟠成大药，胎仙歌舞访蓬莱。
　　福山县刘公索
　　刘公学道听予言，入妙门庭要志坚。
　　清净堪为仙活计，利名岂是道因缘。
　　虎龙便合闲调引，猿马无令放耍颠。
　　神气冲和成大药，性灵飞上大罗天。
　　福山县单－翁索
　　单公好炼性温柔，休似从前分外求。
　　猿马引心迷假合，虎龙入腹应真修。
　　清中玉姹歌无歇，净裹金婴舞不休。
　　固守根源丹自结，功成行满赴瀛洲。
　　赠黄县马从仕
　　为人须要笑咍咍，对月临风好把杯。
　　闲闷闲愁闲放下，自宽自乐自无灾。
　　无为清净登仙路，坦荡逍遥上宝台。
　　若悟如斯为活计，大家云步赴蓬莱。
　　加持马从仕宅醮
　　悟来乐道恣情咍，醮食须求面一杯。
　　幸遇黄冠行法事，助他清醮谨让灾。
　　加持洁己居环堵，追荐亡灵上玉台。
　　瑞气祥云相引去，蟠桃赏玩宴蓬莱。
　　和莱阳杨殿试韵
　　遐龄凤历不须推，仁者从来胜寿眉。
　　乡老尽传乡行好，道人又许道心奇。
　　柰何性上攀缘累，怎得玄中奥妙知。
　　但愿贤家开悟早，同归蓬岛礼真师。
　　又
　　遇予便合认真常，性月灵灵圆更方。
　　忻处茅庵辞峻宇，喜陪篱障弃高墙。
　　勤修元首三清举，远胜名魁四选场。
　　定是将来仙得做，何须求问治膏盲。
　　述怀藏头拆字
　　□蟠吉髻古今希，□衲蒙头孰敢依。
　　□爱世华增我相，□观天道悟乌飞。
　　□仪流转成玄宝，□脉冲和应妙机。
　　□上金花长久放，□今知是觉前非。拆三字起。
　　自咏
　　□侗恣意骋狂颠，□乐真闲得自然。
　　□裹涌泉端的汞，□中生火的端铅。
　　□龙嬉戏喷红缘，□虎咆哮吐紫烟。
　　□谓个谁丹药种，□阳师父害风仙。拆山字起。
　　过圭峰即事
　　□峰山隐九般霞，□段光辉段段华。
　　□载炼烹成至宝，□风不动结灵砂。
　　□年悟取长生景，□子心开不谢花。
　　□导马风行教化，□宜壶内做生涯。拆圭字起。
　　京兆府任公索
　　□朝丁属府推任，□我俱忘物外寻。
　　□步不移云水至，□心捉住鬼神钦。
　　□龙蟠远呈祥瑞，□虎咆哮衒好音。
　　□就月将丹结宝，□珠活乐出瑶岑。拆今字起。
　　任判官求
　　□朝酷告判官任，□我速除福转深。
　　□涌焰光焚碧海，□清子净舞朱林。
　　□金间隔成功晔，□月交驰显道心。
　　□毒俱无丹自结，□人忍辱步瑶岑。拆令字起。
　　和月奇老人
　　□金间隔晃胸襟，□杀邪魔理趣深。
　　□裹神光成玉焰，□中莲蕊结霜心。
　　□灵莹莹通明旭，□曜辉辉荡散淫。
　　□上山侗能养浩，□君保惜自琼林。拆木字起。
　　和吴元素
　　□从无意羡簪缨，□姹闲调弃利名。
　　□□相传忘智慧，□心不动黜聪明。
　　□乌月兔清澄莹，□虎金龙哮吼声。
　　□目聋盲难外骋，□风坚志救群生。拆一字起。
　　和平凉陈学正
　　□金有间莫轻抛，□子心灰鬓不凋。
　　□转十洲观紫府，□开三岛看青霄。
　　□中玉兔常无昧，□裹金乌自是调。
　　□易变通陈学正，□成仙契好争标。拆木字起。
　　和于内奉韵
　　□德金方修九九，□动胎仙常启口。
　　□从得遇绝忧愁，□上尘情都抖擞。
　　□载殷懃补漏天，□道斡旋如用手。
　　□公亦遇重阳师，□论清真任身朽。拆木字起。
　　赠黄县卫彦周
　　□乎者也兀谁休，□是芝阳卫彦周。
　　□诀三光须要认，□花五彩决持修。
　　□开玉蕊全无事，□绽金莲别有由。
　　□上田田丹自结，□人相逐马风游。拆之字起。
　　和张公殿试
　　□风吹动玉冠簪，□有张公怕事禁。
　　□我佳篇询意马，□君妙诀话猿心。
　　□钩三毒休胡放，□种千般莫要寻。
　　□寸灵珠方寸内，□常清净鬼神钦。拆金字起。
　　赠三光会首周彬甫
　　□人好离利名钩，□口传玄劝早修。
　　□我心中当剪截，□矛意上莫停留。
　　□田耕透三田宝，□玉生成四玉牛。
　　□载殷懃非用力，□圭得饮行功周。拆吉字起。
　　和县尉王武略
　　□壬交会得真闲，□访金方牒发还。
　　□离尘情屏俗事，□开心性与玄关。
　　□扃户掩居环堵，□就月将炼宝山。
　　□见吾官神自喜，□传微妙好跻攀。拆丁字起。
　　和宁海刘殿试
　　□传离俗乐然归，□裹华阳更问谁。
　　□若诺时常作伴，□违口契永难随。
　　□中玉兔行来晚，□裹金乌叫及时。
　　□步能移仙举应，□莲五彩自然知。拆口字起。
　　和范寿乡殿试
　　□仪攒聚结灵丹，□点元阳晃九关。
　　□户阐开无俗虑，□神安静得真闲。
　　□金间隔垂云脚，□日交辉现本颜。
　　□味琼浆因烂饮，□君诗债片时闲。拆二字起。
　　又
　　□人开悟悟终宵，□在行庵不照茅。
　　□为官魔来故郡，□寻仙契结知交。
　　□天母地通三要，□诧婴娇弄六爻。
　　□动心清增慧力，□圭烂饮万缘抛。拆才字起。
　　和于百寿韵
　　□风清净大乘功，□办修持不落空。
　　□炷心香关穴满，□般枪法妙玄通。
　　□乎者也非吾会，□月星辰在鼎中。
　　□诀授传如省悟，□莲开后不愚蒙。拆家字起。
　　和昆仑于华叔韵
　　□蟠虎绕助神翁，□化将来再遇风。
　　□灭尸亡心意净，□升火降妙玄通。
　　□乎者也为开导，□德清闲合至功。
　　□劝于公并道友，□当早早出尘笼。拆龙字起。
　　洞玄金玉集卷之三竟 
　　洞玄金玉集卷之四
　　七言长篇
　　自喻
　　水云踪迹任飘飖，宝树琪花好撼摇。
　　炼己勤修金玉洞，潜身投宿瓦砖窖。
　　天关地轴蟠吾足，瑞气祥光缠我腰。
　　莫讶世间疏麴糵，且忻静裹饮琼瑶。
　　遵依师父持三要，逗引灵童舞六么。
　　直待风仙来下界，度归蓬岛永逍遥。
　　腊日海上见海市用东坡韵
　　海家活路不知空，长在洪波大浪中。
　　日日捕鱼招地狱，时时进橹背仙宫。
　　因何却得心悔过，遇我穿凿胜良工。
　　忻跃焚烧船与网，慈悲感动神与龙。
　　海市呈空惊众目，於中諕倒白髯翁。
　　时当腊八生异象，希奇造化现来雄。
　　龙虎绕蟠吟不尽，神仙出没画无穷。
　　宝殿珠楼水摇荡，琼林琪树气浮融。
　　跨鹤金童敲玉磬，登坛玉女击金钟。
　　嘉瑞重重衬天阔，庆云霭霭显年丰。
　　悟来赤凤翅调金，倒把青牛尾秉铜。
　　重遇重阳仙训诲，冰清玉洁乐真风。
　　宁海军判官乌延乌出次韵
　　腊八海市现寒空，虚无气象杳冥中。
　　紫雾化成蓬岛洞，红霞变作宝瓶宫。
　　隋珠照海相连蚌，蜀锦牵船岂见工。
　　风光摇曳奔山虎，云彩横斜出水龙。
　　遥观引鹤垂髫子，远望披蓑策杖翁。
　　乘鸾玉女异中异，扑象金狮雄更雄。
　　便是坡公吟匪尽，直饶道子画难穷。
　　劝人回首投嘉趣，顾我修真炼气融。
　　投玄幸悟无生理，救命能趖过世钟。
　　常有慈心扶众溺，却无俗念愿家丰。
　　殷懃进道绝纤虑，点检行囊没个铜。
　　掌握斡旋颠倒法，狂歌狂舞且佯风。
　　次韵
　　万顷琉璃衬半空，阴阳造化在其中。
　　鹊桥桥度三山客，鸾舆舆访九霄宫。
　　希奇楼显摘星手，玲珑塔现不凡工。
　　队队坎男乘白虎，群群离女跨青龙。
　　背绾同心小小子，帽裹三檐老老翁。
　　忽尔腾空飞鹤势，偶然戏水巨鳌雄。
　　相契内事山侗富，倒笑虚假石崇穷。
　　性住命停昭且着，神清气爽朗然融。
　　慈悲句句如良药，语话琅琅似击钟。
　　罢炼心魔并意乱，却祈国富与民丰。
　　愿无僧爱投嘉趣，誓不悭贪积臭铜。
　　三髻狂吟人莫笑，一般风害害风风。
　　复用前韵
　　琅琅海市秀腊空，相次东坡十月中。
　　瑞气结成蓬岛洞，彩霞捧出九霄宫。
　　我来西高行教化，祥生北海显仙工。
　　跃岭奔山投穴虎，喷云吐雾戏珠龙。
　　异常造化三终日，希奇惊倒一老翁。
　　盖因渔父网焚喜，感动天翁景变雄。
　　诗匠赋诗诗有尽，画工欲画画无穷。
　　白叟黄童诚大悦，青天红日显明融。
　　四皓嬉游纵狂舞，八仙宴饮倒提钟。
　　外施功行神明佑，内炼仲和道气丰。
　　持戒已无心犯戒，见铜怎敢手拈铜。
　　奉劝后来学道者，殷懃谨谨继予风。
　　〔赠道友〕
　　癸卯四月行化，道过福山，因借坡公海市诗韵以述怀，赠诸道友。
　　马风得遇治虚空，水养灵烟恍惚中。
　　斡动玲珑珍宝藏，剔开晃朗蕊珠宫。
　　性好清闲并道德，教传农士与商工。
　　调和鼎内龙蟠虎，逗引炉中虎绕龙。
　　铅精汞髓归根蒂，女姹婴娇惜主翁。
　　既悟无为真活计，肯持有作假英雄。
　　专志投玄能离苦，虔诚索隐不忧穷。
　　心便环堵攀原宪，腹长胎仙傲孔融。
　　钦崇教主唐才吕，遵奉讲师汉将钟。
　　常叹一瓢为我累，宁思五袴效他丰。
　　九载曾修三涧雪，十年不把一文铜。
　　谁继重阳师父踵，丘刘谭马阐家风。
　　〔赠道友〕
　　予行化芝阳，特承蓬莱道众见访，相别索诗，为借坡公韵，藏头迭字赠焉。
　　□仙说破万绿空，□色色空眼界中。
　　□下闻道必生怪，□我矜夸自有宫。
　　□殿修完无用木，□金间隔不烦工。
　　□巧难通水与火，□清易引虎和龙。
　　□蟠虎绕投离女，□姹婴娇访坎翁。
　　□母清灵生异相，□貌威严别是雄。
　　□哉雄哉真得得，□兮得兮赤穷穷。
　　□究内事默而语，□话胎仙和且融。
　　□融入妙开金口，□口传玄扣玉钟。
　　□离传吕吕传王，□父传予麻麦丰。
　　□人俭已成仙契，□圣合贤恶邓铜。
　　□臭不如功行累，□功积行得仙风。
　　〔赠道友〕
　　黄邑修设黄箓，邀予作度师。既至，加持于全真庵。借东坡海市诗韵，以示道众。
　　□亡尸灭得观空，□士农商好守中。
　　□诀投玄无地狱，□谈入妙有天宫。
　　□祖纯阳曾祷现，□父风仙昔叹工。
　　□斩七情婴跨虎，□通一窍姹乘龙。
　　□盈日吴显黄婆，□升火降助金翁。
　　□翼生兮机莫测，□圭饮兮雌变雄。
　　□今不羡陶朱富，□无相继范丹穷。
　　□有三丹千日炼，□生五彩百骸融。
　　□年罢用分茶盏，□纪捐持劝酒钟。
　　□遇随绿行教化，□来劝世弃财丰。
　　□合酱黄非是道，□观心镜不干铜。
　　□流若悟山侗理，□帛如泥恰似风。拆虫字起。
　　勉赓彦济海市诗韵攒三字
　　□□下天风仙王，□□哂我太荒唐。
　　□□指予游海岛，□□访觅山阳。
　　□□瞷看人业满，□□教劝如春暖。
　　□□从此网船焚，□□功寻不可缓。
　　□□马风到北溟，□□海市人总惊。
　　□□天垂仙景异，□□千变万化生。
　　□□观如蓬岛上，□□道子难图状。
　　□□吞吐物物奇，□□怎写般般相。
　　□□惊动海边渔，□□諕心冤怎通。
　　□□便焚罾与网，□□神喜天亦愉。
　　□□恰似醉复醒，□□语话投机订。
　　□□性上问长春，□□清净成丹鼎。
　　又藏头拆字
　　□如点漆，出自重阳。□王度丘，刘谭马唐。□诀传玄内云水，□然三髻来芝阳。
　　□居环堵加持满，□历云游谁怕暖。□人报我望西高，□暮海市仍且缓。
　　□喜呈祥在北溟，□看异景众皆惊。□风特地来行化，□好依予戒杀生。
　　□劝网焚船莫上，□论人形异鱼状。□命鱼命命不殊，□审生前鱼甚相。
　　□下为鱼犯甚渔，□魂冤债应难逋。□经忏悔非忏悔，□每改过天自愉。
　　□灰整得醉中醒，□起善心善事订。□盟盟誓不为渔，□鱼戏海免汤鼎。
　　拆目字起。
　　又
　　□迭心琴虞舜王，□藏西归复至唐。
　　□教经文穷理看，□髻得遇炼丹阳。
　　□心性兮功向满，□云游兮任寒暖。
　　□急行兮阐善缘，□来线兮不稽缓。
　　□喜争言怕北溟，□喜争言过悔惊。
　　□喜争言不造罪，□喜争言戒杀生。
　　□然焚网不船上，□日道装非俗状。
　　□透自无名利心，□开岂有我人相。
　　□观渔者不为渔，□耕通债免还通。
　　□中誓不言长短，□上神明自喜偷。
　　□圭烂饮真心醒，□宿光临妙言订。
　　□壬交会结金丹，□得皆因清净鼎。拆三字起。
　　又
　　□尸六贼怕心王，□遇风仙别母唐。
　　□诀传来修道德，□情削去炼阴阳。
　　□溪明月缺还满，□曜清风凉且暖。
　　□朋选择气须调，□语慈悲性且缓。
　　□蚁穿珠入大溟，□火同炉没事惊。
　　□重三光通久视，□知一大学长生。
　　□喜就下不就上，□悟无形亦无状。
　　□回意马聚精光。□绽心莲生异相。
　　□方人劝西高渔，□魂鰕命怎还通。
　　□子四人焚大网，□灵生天天偷愉。
　　□见海市转增醒，□涯改作善言订。
　　□宁更属好修仙，□断尘缘炼身鼎。拆三字起。
　　五言绝句
　　得遇
　　悟彻须凭遇，得遇须凭做。做彻清净功，神仙自来度。
　　叹辽阳高巨才遇而不悟
　　辽阳高巨才，宁海曾携手。同日遇风仙，偏他不回首。
　　隐奥
　　天有三十六，地有三十六。天地入宝瓶，七十二候足。
　　起慈
　　愿救众生苦，悲心日日多。上仙知我意，批出马维摩。
　　达妙
　　小小秦川道，迢迢近水边。闲闲成恍惚，得得遇胎仙。
　　中选
　　玉液泛金船，玉性结金莲。玉篆篆金钰，玉韶韶金仙。
　　通玄
　　六月婴裹孩，呼霜带雪来。马风知得也，决定赴蓬莱。
　　长生
　　我有长生诀，今朝说与君。玉炉三涧雪，金鼎一溪云。
　　仙伴
　　谁是山侗友，今朝说与贤。青莲池上客，黄鹤洞中仙。
　　食韮九九之数也
　　马风戒断酒，好吃生生韮。和韮也不吃，自在逍遥走。
　　叹凌霄花
　　仰望凌霄花，看来好不好。时间依势生，势去成枯草。
　　道友怪予清瘦
　　瘦则从教瘦，不许皮儿皱。鹤体与松形，正是林泉叟。
　　五体皮袋颂
　　皮皮皮皮皮，我又不识你。不若清净乎，直究掉了你。
　　述怀
　　悟彻是非海，出离生死关。人无息肩暇，我有终身闲。
　　陇州环堵至辛平萧防判以诗赠之
　　临行更相属，坑堑休深斸。学取马风风，灰心明性烛。
　　每见道众无不敬奉遂成－绝谢之
　　偶尔相会面，何须苦敬钦。路遥知马壮，岁久辨人心。
　　赠李大乘五言诗攒五字
　　□□□□李，□□□□憩。□□□□凭，□□□□惠。
　　赠门弟子
　　□□志好志，□□钦常钦，□□口应口，□□心见心。
　　遇仙亭
　　□移并斗转，□指遇仙亭。□与壬会合，□诀醉中醒。
　　拆星字起。
　　又
　　□计非寻俗，□□对茅亭。□起眉毛见，□谁悟醉醒。
　　拆生字起。
　　赠莱州醮首王永暨众道友
　　受罪
　　生前奸狡极，死后罪业多。决入镬汤狱，难逃铁网罗。
　　追荐
　　孝子办追荐，亡灵获福多。决然离地狱，免得面阎罗。
　　超度
　　七祖超升广，九玄度脱多。携云朝玉帝，跨鹤看参罗。
　　请圣
　　玉简躬身执，星冠点地多。青词采青目，黄道布黄罗。
　　法事
　　赴醮星冠广，登坛月帔多。天尊齐和起，法事越修罗。
　　圆满
　　满空鸾鹤降，赴会圣贤多。符总简圆备，云轩上大罗。
　　冬至日有作
　　一阳初运动，一线始争多。渐有春消息，仍无衣薄罗。
　　积行
　　修行行行广，积行行行多。九转丹烹鼎，六铢衣胜罗。
　　累功
　　□诀灵根种，玄言功果多。养成真玉貌，赛过摩罗。
　　赠李讲师
　　常令心地善，未解厌尘多。弃假投玄趣，修真上大罗。
　　赠莱州王道正
　　心性常令善，尘情却厌多。玄中搜妙理，洞裹看参罗。
　　述怀
　　每恨行功少，常嫌身影多。倦开名利眼，不羡相甘罗。
　　月下吟
　　开怀明月下，快意清风多。道复唯麻布，渔巾作酒罗。
　　改恶修善
　　恶者从今善，修仙渐渐多。将来朝玉帝，免得见阎罗。
　　敬三教
　　待士非凡俗，崇僧性不凡。再三须重道，决要敬麻衫。
　　应祷攒三字
　　□□天极高，□□伈旱苗。□□仙应祷，□□霈三朝。
　　洞玄金玉集卷之四竟
　　五言长篇
　　慎终如始
　　入道十一年，常常搜己病。我欲做神仙，怎敢昧心镜。我欲做神仙，怎敢行邪径。我欲做神仙，怎敢迷尘境。我欲做神仙，怎敢受钦敬。我欲做神仙，怎敢忘性命。我欲做神仙，怎敢亏功行。功行两无亏，神仙自来请。
　　〔赠李大乘〕
　　予因游历西北，抵华亭，化到李大乘，遂借乔君章韵以赠之，兼示道众。
　　□奉风仙诲，□每何处迂。□子游地肺，□远蓬岛居。□乘理百骸，□华莹四隅。□避妻男雠，□厌利名纡。□纶常作伴，□事岂能拘。□子能助道，□初劝化儒。□今寻霞友，□觅云鹤徒。□兔飞乌健，□甲起庚呼。□壬发春柳，酉耀冰湖。□灵龙虎穴，□脉姹婴娱。□道子虽巧，□了性怎摹。□指中秋月，□见真形图。拆面字起。
　　借古韵
　　劝众道友
　　我虽未达者，常好静与清。荣华非染着，不羡拥旗旌。信笔写诗颂，意气常铮铮。湛湛成恍惚，澄澄生杳冥。死灰比我心，槁木类我形。五行传五藏，黑白赤黄青。烹炼真炉灶，宝结晃神京。怀玉人难晓，藐视公与卿。大道不难学，只恐无虔诚。勤行不可弃，抱守不可轻。解通玄又玄，众妙入门庭。不惟龙虎伏，自有鬼神惊。同志日相访，紫扉永不扃。灵芝常饱腹，岂比膻与腥。我因何所得，能固气神精。期归蓬岛路，鸾鹤来相迎。玉女奏仙乐，殊无郑卫声。灵台为静国，云收性月明。超然成羽化，岂与万物并。奉劝学道人，不可外经营。百年如一梦，休恋利与名。心香常爇起，何必念仙经。但存平等行，清净自然成。愿人同我志，何患不长生。
　　和坊州朝虚子曹瑱韵
　　大恸悲红叶，大笑喜头陀。大志脱生死，大愿拯沉痾。翻身离苦海，远俗免奔波。有分修灵室，无缘过柰河。清中清姹舞，净裹净婴歌。逗引神丹秀，堤防猿马魔。
　　五言律诗
　　自述
　　心清眠梦少，意净瑞祥多。灵滟如红锦，丹烟似紫罗。虎龙生羽翼，猿马罢奔波。婴姹成真乐，胎仙应物和。
　　和黄县呼殿试韵
　　东有古精蓝，西城近道庵。南山高翠岭，北海大深潭。霞友玄中问，云朋妙处参。人能清表裹，默默自然谈。
　　又
　　蓑结衣揉蓝，身居物外庵。道包天地髓，气运虎龙潭。常有农商至，宁无禅道参。愿公当掷笔，早早悟清谈。
　　鄠县宰公高怀远见访求
　　世网包名利，尘笼罩是非。采山寻药去，慕道逐云归。立石闲垂钓，望人早悟机。若能怀远虑，定是达幽微。
　　赠京兆杨学正
　　择术立身法，无过志读书。读书便及第，争柰忒名虚。不若搜玄趣，修完大药炉。功成超达去，跨鹤赴仙都。
　　和岐阳镇张都监韵
　　嗟身常作观，地水火风成。假合难坚固，真修易炼烹。形神得俱妙，龙虎自然声。响喨聒天地，心中性月明。
　　赠姚玄玉
　　心灰忘富贵，意静乐清贫。堪作逍遥客，当为自在人。气中闲养气，神内更颐神。不着纤毫假，才方得至真。
　　和岐阳赵公绰殿试
　　大道勿难求，宜乎一志修。速当离火院，休要逐波流。不作蝇蜗客，堪为鸿鹄俦。自然通妙用，掌握内云游。
　　赠虢县段先生
　　物外绝贪求，清中得进修。木金三间隔，天地两交流。菩萨为亲眷，神仙作侣俦。青莲池上客，黄鹤洞中游。
　　吟二＋首
　　迷悟吟
　　赠凤翔府乐孔月暨道友
　　养家受辛苦，学道应仙举。养家着外求，学道向内补。养家堕轮回，学道免来去。本是一般人，只争悟不悟。
　　罪福吟
　　劝众道友
　　养家日日贪，学道常知足。养家为妻男，学道离尘俗。养家造罪业，学道成仙福。罪福各自招，天堂对地狱。
　　苦乐吟
　　赠凤翔府高谋克暨程先生
　　养家受煎熬，道修无炙烙。家逼损精神，道炼调经络。家累堕黄泉，道成超碧落。养家学道人，自招苦与乐。
　　从长吟
　　寄临洮府权县武功乌林答
　　家缘堪可恋，因何名火院。道若不可修，海蟾就荣显。愿人早悟斯，学道从长便。物外乐希夷，修完本来面。
　　　　离尘吟
　　赠玉峰李庆长暨众师兄
　　金枷悟来碎，玉枷惺来破。妙手解名缰，虔诚敲利锁。迷津不陷身，欲浪难漂我。作个离尘人，物外修仙果。
　　得遇吟
　　赠岐阳镇赵公绰殿试暨众道友
　　不纵马儿颠，不放猿儿耍。心意自不高，人我自然下。修炼身中真，断制身为假。东遇重阳师，西整丹阳马。
　　逍逼吟
　　临洮府推高武功，遣人赉书来终南祖庵邀请。予誓不乘骑，加之路遥，不克趋赴。作此以赠之。
　　因遇无羁绊，通玄养慧苗。心神常坦坦，云水任飘飘。疏散横担醁，优游懒系腰。不唯身自在，更得性逍遥。
　　行道吟勉门人
　　皓月照林霜，华轩放彩光。玉炉生宝篆，金鼎酿琼浆。礼数无拘束，平和得异常。岂思为家计，行道万缘忘。
　　三奇吟自谕
　　勘破这尸骸，须当救度壳。直饶五马荣，难牧三奇朴。涤虑灭三彭，洗心按三角。人皆贵名高，我独惊超卓。
　　证修吟
　　劝门人宁贴办道
　　辨铅须灭汞，得汞却生铅。证佛得无量，修仙道有玄。仙佛归一趣，道德在两全。谨谨心宁贴，行持忘要坚。
　　真一吟
　　赠凤翔府迎祥观众大师
　　命清得长生，性静能久视。命乃气之名，性乃神之字。气是神之母，神是气之子。子母成真一，真一脱生死。
　　述怀吟
　　赠华亭居环堵灵阳子李大乘
　　食乞且糊口，身投清净户。四攸不成真，一气堪为主。能将性月修，解把心琴抚。灭尽尸与虫，免教苦中苦。
　　日用吟
　　赠华亭传灯子张大悟暨众师兄
　　朝也防心动，暮也防心动。炼气做生涯，颐神为日用。常交龙虎调，不使马猿弄。堪为睡觉人，兔作梦中梦。
　　固本吟
　　赠陇州佑德观王道正
　　识破四假身，修炼个真身。欲要成灵物，须当固本根。清闲无一事，疏散绝纤尘。已作逍遥客，兼为自在人。
　　无为吟　自咏
　　术法我不会，打坐我不爱。终日乐逍遥，终日占自在。观天行大道，自然得交泰。本师传口诀，无为功最大。
　　清净吟
　　赠华亭县宰明威
　　锻炼这顽心，锻炼这俗意。心死情不生，意灭精自秘。心清气自调，意净神自喜。人能常清净，决证神仙位。
　　自然吟
　　赠陇州萧防判
　　顿觉万缘空，顿觉心开悟。心猿自然停，意马自然住。龙虎自然调，神气自然固。金丹自然结，神仙自然做。
　　落魄吟
　　赠真阳子来灵玉
　　一身放落魄，衣挂两三索。脱了妻男雠，免受利名缚。坐卧无羁绊，住行无依托。谁知落魄人，内隐踏云脚。
　　圣功吟
　　赠陇州李镇国
　　我有修仙术，说破人惊骇。净裹撮乾坤，空中安鼎鼎。扳倒昆仑山；托起大阳海。山海变桑田，性命久长在。
　　全真吟
　　借山堂吟韵
　　全真日兮金乌飞，全真月兮玉兔归。青龙戏兮投虎溪，是不是兮孰得知。
　　颂　　
　　无有颂
　　不悟无无迷有有，争知有有却无无。人皆着物物非物，我独如愚愚不愚。
　　通玄颂
　　得遇投真修妙果，玄中通晓些儿个。寻思性命不由天，斡运阴阳全在我。
　　见性颂
　　一点灵光晃太虚，丹青妙手莫能摹。休将明月闲相比，有缺因缘怎类吾。
　　和坊州曹解元次子曹守志
　　赛过庞公胜陈七，俄惊生死忻然出。愿贤守志莫忘初，定是前程子得一。
　　和完颜尼福海所闻空中颂四章
　　口不念经经自念，足不登楼楼自上。家乡悟彻好离乡、心田耕了更无田。
　　又
　　行也同时坐也同，大悲手段绝听闻。救拔滞魄与孤魂，出离地狱入天门。
　　又
　　大道身中物外求，火裹青莲滴珠露。长在宝瓶为供具，慈悲心起常坚固。
　　又
　　无乡无里，有乡有里。起慈起悲，普挈普提。
　　赠华事张四机宜
　　不染不着，无为无作。常清常净，真欢真乐。
　　赠凤翔府灵童张守清
　　道大道大，无毁无坏。悟者得之，性命长在。
　　赠苗－官人
　　脱尘离俗，通三悟六。养气全神，永占仙福。
　　赠陇州小麻先生
　　清心净意，养气全神。功昭行着，得做仙人。
　　赠陇州染赵先生
　　恶死离死，好生修生。真清真静，性住命停。
　　示门人
　　酒色财气，攀缘爱念。忧愁思虑，非道识见。
　　又
　　清闲无事，逍遥自在。不染不着，得超三界。
　　又
　　心清意静，气和神定。真息绵绵，灵光莹莹。
　　又
　　无为无作，不染不着。命变霜球，性通丹药。
　　赠于内奉先生
　　道眼不明，心地不灵。别无他事，行道不精。
　　修仙立志集句
　　同共修仙，万缘一撇。不忘初志，旋添决烈。至死一着，直要做彻。命似清风，性如明月。
　　洞玄金玉集卷之五竟
　　洞玄金玉集卷之六
　　六言诗
　　题怡老亭
　　我有一卮芳酒，待与知音同友。看来尘世忙忙，无似清闲野叟。
　　又
　　落魄婪耽因酒，酒饮醉醒曾有。有人问我谁家，家祖扶风莘叟。祖讳觉，字莘叟。
　　复用前韵赠陇州魏司判
　　好饮长生仙酒，好向无中寻有。好礼自心为师，好做物外清叟。
　　继胡公讲师韵
　　□张非为妙语，□举世间谈话。□句不如不话，□默默中妙话。拆口字起。
　　赞史先生
　　史公得遇，得遇重阳。重阳传授，传授玄黄。玄黄至理，至理不忘。内持修炼，外绝炎凉。水火既济，日月交光。龙吟离位，虎啸坎房。木金间隔，婴姹圆方。刀圭烂饮，知味闻香。神丹结正，晃耀晶阳。风仙来度，显出嘉祥。歌舞三日，辞别街坊。唯云归去，趋赴蓬庄。复入庵内，奄然而亡。观者云集，事理匪常。一灵真性，班列仙行。
　　歌
　　济度歌　借东坡韵
　　我无去就心何处，不摇不动三阳宇。一志超然不外求，万事俱忘常内顾。自衒无拘落魄人，逍遥坦荡乐清贫。身如野鹤无萦击，意似孤云无点尘。无功无法心打坐，闲是闲非耳边过。人来请我求追荐，再三再四难阻面。环墙结夏应加持，日祷一斋非下贱。真经默念起慈悲，救苦咄开地狱门。孤魂滞魄脱枷锁，狂歌狂舞乱纷纷。承斯功德得迁转，祥云引赴瑶池宴。我观世事忒煞空，又把世人当酷劝。求财求财须重义，不义之财如刀利。不如照破事情疏，猛弃妻男大丈夫。莫忘初志休生退，日就月将如我辈。视无所见听无声，不视不听得视听。法体无形形自现，法鼓无声声自鸣。出门入户自迎送，迎送往来通妙用。重阳传授与山侗，我今转付与诸公。自然霞彩通车轼，自然准望神仙职。到此不分西与东，何愁无分继扶风。人还悟此玄玄理，方信蓬瀛指顾中。
　　慈惠歌藏头拆字
　　□然幸遇重阳仙，□我俱忘半拖袂。□冠不整效师家，□羊不食非边裔。非边裔，□诀传来十三岁，□戟心肠久已无，□灭烟消三吉髻。□行大善起慈悲，□念哀人懃劝世。□灵无染永清清，□气调匀常细细。常细细，□种丹田仙踵继。□绵紬绢敌风霜，□惠贫人任破敝。□笔不侵利与名，□舌奚言犬与彘。□来灵物吐红辉，□显教门诗曲缀。□有鹤疏来请予，□宁对我专发誓。□其追荐救亡灵，□志可怜慈可惠。□神默祷本师真，□此申闻阴府诣。□下孤魂滞魄苏，□天超度如舟济。□声歌咏九皋禽，□有青鸾赤凤唳。拆人字起。
　　普救歌藏头拆字
　　□色水流梁栋间，□乌月兔来处。□诚守道得真欢，□意常清通妙语。通妙语，□论传玄锺与吕。□诀复授王风仙，□侗得遇获深趣。□观玉姹洞中歌，□喜金婴空裹舞。空裹舞，□年陕右居环堵。□来月往猿停马，□灭烟消龙缠虎。□然牒发到山东，□德人来祷内补。□冠重整来追荐，□之加持报乡土。□齐魂魄出黄泉，□历云游归紫府。归紫府，□之云鹤不我拒。□哉普救免轮回，□子超升仙尽与。
　　发叹歌
　　芝阳道友访文登，非是寻芳觅翠荣。具说宰公投尺牍，邀予掌醮救亡灵。救亡灵，事最好，有些小事当分剖。惟恐后进相效颦，赶斋赴醮不修道。不修道，怎了仙，了仙须炼气绵绵。倒卷辘轳灯树落，斡旋宇宙性灵圆。性灵圆，当积行，引人回首归清净。慈悲援溺布桥梁，恻隐扶危立梯隥。立梯隥，作渡舟，度人物外做真修。柰何道友求追荐，孜孜祷我救阴囚。救阴囚，如何是，予乃无为清净士。未尝趁醮和天尊，不会登坛行法事。行法事，请黄冠，洁己登坛作内观。予应加持处环堵，默祷本师天仙官。天僖官，重阳也，发叹起慈行悯化。千重地狱枷锁开，一切亡灵罪情舍。罪情舍，暨孤魂，同游紫府入仙门。不夜乡中得真乐，长春洞裹捧金蹲。
　　和胡讲师韵
　　重阳真人寻友，东游宁海。三髻懒汉选仙，西访长安。长安大道，如何者哉。堪放落魄，宜弃婴孩。既通玄趣，当补形骸。抽添运用，次叙挨排。飞乌走兔，双戏俱皑。烟消火灭，锐挫强摧。断除烦恼，洗涤尘埃。心无染着，齿免。金花要赏，玉树栽培。火生慧草，水长灵荄。常教灵焰泼泼，无令神水溃溃。常教命灯明朗，无令性烛沉埋。寻访同心同德，讲论有倚有挨。三尸拜降方寸，六贼难会九垓。要斡旋壶中日月，须倒颠洞裹山隈。得自然爱欲星散，得自然人我星。大药清灵于玉鼎，胎仙歌舞于瑶台。堪叹利名之切切，堪叹生死之哀哀。好把尘缘大家勘破，休教走骨时暂狂乖。决要炼形如同槁木，决要降心有若死灰。异日丹成九转，携云同赴蓬莱。
　　立身法
　　立身之法，分明说破。意马牢擒，心猿紧锁。戒断悭贪，伏降人我。节慎语言，堤防口过。莫起风波，休生烟火。忙裹偷闲，闹中趖躲。修仁蕴德，消灾灭祸。退己进人，亦成仙果。
　　〔说十了〕 
　　十了功乃内事，非眼前境界，真清真净，自然得之。
　　项中霞彩流，眼中光明流，耳中冲和流，鼻中玉柱流，口中甘津流，心中真火流，脐下黄河倒卷流，木金随波运转流，自然天地两交流，十分功满性风流。
　　联句
　　摆脱名缰三岛客，掣开利锁十洲仙。长生路径当修补，不死根芽好炼烹。修心要厂长生客，炼性当为活死人。炼气气和神踊跃，修真真净性玲珑。专心学道须通道，坚志修仙决遇仙。谁知神秀过才秀，我觉心明胜眼明。心没攀缘神彩秀，气无凝滞性灵圆。水中焰迸三丹结，火裹莲生一性灵。学道男儿无我相，修仙烈士没人情。忘上博来心上悟，道中通得妙中玄。梦裹曾收无影剑，法中去了有情心。尘中无染心中悟，道上通玄性上灵。阴裹藏阳阳烜赫，命中养性性玲珑。学道须凭心决烈，修仙全在志坚刚。石女吹箫鸾凤舞，泥牛入海虎龙和。玲珑玉姹敲龙角，惺洒金婴跨虎腰。瑶池殿下青鸾舞，阆苑宫中白鹤飞。袖裹青蛇三尺剑，腹中白虎九还丹。青霞宫裹收红雪，碧玉岩前赏赤松。心清意净天堂路，意乱心荒地狱门。斡旋决仗无为力，造化全凭清净功。一袖拂开沙世界，三丹结正大罗仙。捉住亘初灵底物，得观元始本来真。六六阴消丹灿灿，三三阳聚性灵灵。云根水骨归金鼎，汞髓铅精聚玉炉。速把我人山放倒，急将龙虎穴冲开。踏碎龟蛇真活计，和调龙虎好生涯。若要姹婴双戏鼎，须教日月两同宫。鼎内精金生五彩，炉中美玉结三光。兔走乌飞投气海，龙吟虎啸入神京。心猿紧锁丹无漏，意马牢擒性自明。降住天关并地轴，斡旋坎虎与离龙。猿颠马劣难成道，虎远龙蟠易见真。心中事少忧愁少，性上尘多疾苦多。有有有中非有有，无无无裹有无无。
　　〔归山操〕 
　　钰因与僧烛律师、殿试范寿卿，於郡城之北三教堂，一日焚香宴坐，有王大师抱琴而来鼓之。日昃，作琴操《归山操》，盖钰有归真之意也。
　　能无为兮无不为，能无知兮无不知。知此道兮谁不为，为此道兮谁复知。风萧萧兮木叶飞，声嗷嗷兮雁南归。嗟人世兮日月催，老欲死兮犹贪痴。伤人世兮魂欲飞，嗟人世兮心欲摧。难可了兮人间非，指青山兮当早归。青山夜兮明月飞，青山晓兮明月归。饥餐霞兮渴饮溪，与世隔兮人不知。无乎知兮无乎为，此心灭兮那复疑。天庭忽有双华飞，登三宫兮游紫微。
　　〔委形赞〕
　　癸卯岁，师父丹阳真人，一日俄肆笔而书，名曰《委形赞》。是岁果蝉蜕，故集於是。
　　卫身之光，照耀非常。卫身之兽，风云前后。大哉登真，委形而寿。绀发青眉，红颊素肌。如龙换骨，如蝉蜕皮。不作易性，奚为空衣。兀然若睡，卧篑而归。大哉登真，路入青溟。麟随绛节，凤牵朱軿。呜鸾佩玉，履虚步云。超受真诰，上登玉宸。天路何长，天人飞翔。摐金拊石，散花烧香。声动三界，众来十方。群魔钦仰，六丁惊遑。灵颖斯成，幸无灾螟。却顾松栢，非为遐龄。山有时崩，海有时田。长地久，永为列仙。
　　洞玄金玉集卷之六竟
　　洞玄金玉集卷之七
　　论恩
　　天地日月父母恩，不能使我脱沉沦。
　　弟兄姊妹暂相识，妻妾儿孙愈不亲。
　　幸遇风仙传秘诀，致令马钰得良因。
　　断情割爱调龙虎，绝虑忘机产凤麟。
　　玉内生金丹结宝，水中养火气安神。
　　师恩深重终难报，誓死环墙炼至真。
　　词
　　十报恩本名瑞鹧鸪
　　山侗一愿报师恩，物外生涯世罕闻。锻炼玉炉三涧雪，修完金鼎一溪云。
　　蛟龙宜向火中溉，猛虎堪於水裹焚。一粒神丹光透璧，不神神彩独超群。
　　又
　　山侗二愿报师恩，立誓修行志炼心。火焰灭除火养木，水银枯尽水生金。
　　木金三间通玄路，水火同流结宝岑。久视大丹成不漏，携云归去绝升沉。
　　又
　　山侗三愿报师恩，锻炼灵胎在玉京。铅汞烹煎先有验，虎龙交媾岂无声。
　　三光并秀超三昧，五岳同峰出五行。三五丹成真造化，自然云步访蓬瀛。
　　又
　　山侗四愿报师恩，天地收来入宝瓶。日月山川添壮观，虎龙婴姹得安宁。
　　清轻浊重阴阳正，博厚高明品物灵。赫赤丹成全性命，超然跨鹤过天庭。
　　又
　　山侗五愿报师恩，酒色气财誓不侵。便把日乌先赶退，次将月兔更牢擒。
　　月轮重显无圆缺，日色增辉没缩沉。功满丹成何处去，得超云汉绝阳阴。
　　又
　　山侗六愿报师恩，坦荡逍遥不惹尘。识破假躯端的假，研穷真性的端真。
　　方知可道非常道，始觉不神所以神。清净丹成乘赤凤，大罗天上赏长春。
　　又
　　山侗七愿报师恩，掌握虚无死水银。满目牛羊当道卧，一轩风月证人纯。
　　清清净净难迷假，净净清清易见真。龙虎丹成无九转，自然永永做仙人。
　　又
　　山侗八愿报师恩，返覆阴阳仗炼烹。火降水升抛雪浪，龙吟虎啸发雷声。
　　玉炉瑞雪重重结，金鼎祥光霭霭生。无价丹成无老死，长生路上法身轻。
　　又
　　山侗九愿报师恩，意净心清路坦平。便把无为为造化，不凭有作作经营。
　　恰如逗引龙和虎，还似般调姹与婴。活乐丹成蓬岛去，和公师叔远来迎。
　　又
　　山侗十愿报师恩，劈碎金柳玉枷情。久视门中修久视，长生路上得长生。
　　昏昏默默澄澄湛，杳杳冥冥净净清。响晓丹成蓬岛去，重阳师父远来迎。
　　述怀#1
　　利名场上没萦牵，人我丛中绝焰烟。举意游山山岭上，兴心乐水水云边。
　　往来飘逸孤如鹤，去住安闲静似蝉。据此逍遥能有几，从教人道活神仙。
　　上街求乞
　　人人休惜一文钱，好与贫儿且结缘。暗暗还贤增万倍，明明助我养三田。
　　舍悭自是开心地，割爱方能达妙玄。一日悟来离苦海，逍遥物外共修仙。
　　勉门人
　　道人活计不相侵，各自衣餐各自寻。莫为闲言闲斗气，休争俗事俗萦心。
　　搜玄绝虑龙随虎，索隐忘机水养金。清净色身全法体，一炉丹熟步瑶岑。
　　道友问在家能修行否
　　神仙要做恋妻男，忙裹偷闲道上参。清净门庭无意认，淫情术法入心贪。
　　欲求家道两全美，怎悟寂寥一着甘。莫待酆都追帖至，早归物外住云庵。
　　赠李校尉
　　一身便做个丹丘，於内常常云水游。离坎交宫真子午，甲庚易位没春秋。
　　五行四象皆无用，三岛十洲却有由。功行无亏云鹤引，大罗天上列仙俦。
　　遇禁烟道友索
　　禁烟禁火禁心猿，真息调来永永绵。云水不游芳草径，身心岂着杏花天。
　　为人勿作坟中鬼，学我能修物外仙。异日大丹成九转，腾空何必打秋千。
　　赠泾阳张书表
　　六旬有四卦将休，猛悟灰心离俗游。访我搜真归正觉，搜玄索隐做持修。
　　头分丫髻云霞友，手显擎拳风月俦。稽首更明珍重理，自然得去赴瀛洲。
　　赠段先生
　　□公物外好生涯，□火相逢结大砂。□女盘桓看大药，□牛哮吼戏灵葩。
　　□云铺地丹炉赫，□子观天碧眼华。□有三生君省悟，□中无事步烟霞。拆段字起。
　　〔赠姜公〕
　　宁海长春庵主姜公，同众道友怜予行步艰难，造一奚车。工既成日，就福山来投，故作是词以报焉。
　　青牛白鹿与黄羊，稳驾云舆昼夜忙。运载乾坤常会合，推般日月永交光。
　　法轮响喨投玄窟，云辂玎珰入道场。九转功夫如省悟，自然得继马丹阳。
　　文登县黄箓醮赠道众
　　昆嵛三髻马风歌，得遇修仙厌事多。我处无为酬本愿，人求追荐苦相魔。
　　加持助醮居环堵，救拔亡灵上大罗。滞魄孤魂诚有幸，一齐超度喜无过。
　　又
　　一从得遇乐清贫，忻住环墙怕惹尘。炼气气和神恋气，颐神神爽气安神。
　　宰公请我求追荐，小子慈心奉善因。救拔亡灵超上界，孤魂滞魄总朝真。
　　爇心香本名行香子
　　夫妇分离#2
　　你是何人，我是何人。与伊家、元本无亲。都缘媒妁，遂结婚姻。
　　便落痴崖，贪财产，只愁贫。你也迷尘，我也迷尘。
　　管家缘、火裹烧身。牵伊情意，役我心神。幸遇风仙，分头去，各修真。
　　上街化导
　　师父重阳，真个真师。教马钰、专做贫儿。生涯清净，活路无为。
　　应抚心琴，调龙虎，饮刀圭。誓不山东，缘在关西。
　　且和光、混俗随时。笊篱闲把，惟望人知。愿不蚤归，休空过，疾修持。
　　示众师兄
　　未至丹阳，怎敢为师。对同流、说破些儿。长生妙处，似有施为。
　　聚五彩云，五行气，五方圭。酉雉生东，卯兔生西。
　　是木金、间隔之时。净中意会，清裹心知。愿早清心，早净意，早行持。
　　劝象师兄求乞残余
　　物外飘蓬，馁在其中。蓦然闻、撞动斋钟。残余求乞，祷告玄宗。
　　念出家儿，无家地，道家穷。麻麦充餐，消灭尸虫。
　　觉虚心、实腹和冲。婴儿跨虎，姹女骑龙。在虚无中，来无迹，去无踪。
　　又
　　悟道翛然，出世因缘。但闻人、修建斋筵。长舒臂膊，立在傍边。
　　便乞残羹，觅残饭，度残年。无耻无羞，灭火消烟。
　　便留心、搜妙搜玄。阐开玉蕊，攒结金莲。觉气神清，精神秀，做神仙。
　　赠王五先生送环墙内饮膳
　　教去当除，争办斋厨。弟兄懑、错用功夫。
　　不如休歇，早认元初中便觅云根，寻云脚，履云衢。
　　喘息如龟，似有如无。觉仲和、来往宽舒。
　　斡旋山岳，呼吸江湖。得产仙胎，成仙质，赴仙都。
　　咏香
　　不爇沉香，闲爇心香。布仁风、处处闻香。
　　人人向善，个个崇香。愿处无为，常清净，自然香。
　　妙洞云香，虎啸喷香。更龙吟、吐出馨香。
　　玉为宝篆，金结丹香。得赴蓬瀛，超三界，献真香。
　　咏鹤
　　虽处鸡群，如凤积毸。自丁令、化现如斯。
　　霜毛朱顶，玉羽琼肌。唼太湖萍，潭鼻栗，唳云霓。
　　朝戏芝田，夕饮瑶池。待王乔、来控当归。
　　舞昊市显，乘卫轩奇。便指蓬壶，朝金阙，赴丹墀。
　　劝世
　　颜貌苍苍，髭鬓斑斑。愈愚迷、嫉妬贪悭。
　　不忧自己，抚谓妻男。便巧心生，无心肯，放心闲。
　　苦海波中，火院常耽。运机谋、积业如山。
　　不求大道，一向痴顽。算有谁知，修仙易，养家难。
　　善恶报
　　造恶之人，凶横无过。细寻思、最易柰何。
　　生遭官法，死见阎罗。向狱儿囚，确儿捣，硙儿磨。
　　积善之人，恭顺谦和。细寻思、却总输他。
　　难收黑簿，怎入刑科。更神明佑，家门庆，子孙多。
　　题仵先生东廊
　　六月严凝，腊月炎蒸。这真功、颠倒分明。
　　阳中阴极，阴裹阳生。出五行中，谁行到，我行程。
　　万朵金莲，火裹常荣。水中看、红焰升腾。
　　两般攒聚，一性圆成。便戴三花，梳三髻，礼三清。
　　赠张刘二都料
　　奉劝清河，酷告彭城。暨诸公、休苦劳神。
　　速离火院，早出迷津。纵水云游，归物外，作闲人。
　　端的修行，洗涤心尘。以云朋、霞友为亲。
　　研穷久视，讲论长生。便悟玄玄，通妙妙，得真真。
　　谢兴平县李公翁母布施一子学道
　　布施非凡，出俗因缘。舍娇儿、入道搜玄。
　　人人称善，个个称贤。便远扬名，名扬远，出秦川。
　　父母深恩，要报听言。我人除、擒捉心猿。
　　气通八脉，功满三田。救九玄尊，七祖父，共成仙。
　　客人樊公索
　　三髻山侗，叹个樊公。贩淄矾、苦海波中。
　　要除烦恼，助一帆风。便弃繁华，离燔火，出凡笼。
　　真个逍遥，真不迷蒙。守真清、真争真功。
　　真真相济，真性玲珑。便得真风，成真趣，显真容。
　　赠彭官人
　　昨日官人，今日仙俦。悟浮生、水上浮沤。
　　忽生忽灭，难保难留。便做风狂，成风雅，骋风流。
　　心意清闲，云水遨游。以气财、酒色为雠。
　　法名得得，道号休休。认本来如，无来去，好来由。
　　赠扶风县杨公马公
　　但愿人人，识破浮生。速抽身、猛弃尘情。
　　休妻别子，绝利忘名。便洒然惺，豁然悟，顿然明。
　　虎啸龙吟，气爽神清。做真修、汞炼铅烹。
　　心平行满，丹结功成。得跨云霓，朝玉帝，住蓬瀛。
　　岐阳镇张同监问修行
　　休问因缘，各做修行。古人言、两句堪听。
　　人人有分，个个圆明。但事情疏，心清净，达长生。
　　元气盈盈，大法成成。创初观、日月停停。
　　光辉莹莹，龙虎平平。觉本真真，常寂寂，永宁宁。
　　赠阎知宫
　　此个知宫，本是神仙。外修持、错了因缘。
　　听予劝化，索隐搜玄。便弃繁华，离尘境，访林泉。
　　净意清心，耕种丹田。更常常、炼息绵绵。
　　命灯灿烂，性月团圆。待行功成，超达去，得升天。
　　寄白水冯公淄阳长老
　　白水冯公，宁海扶风。更淄阳、长老仙访。
　　三人一意，一志三通。便剿妖魔，擒猛虎，捉蛟龙。
　　俗虑俱忘，真气和冲。得自然、晓达灵踪。
　　金丹灿烂，玉性玲珑。待行功成，超上界，住蓬宫。
　　寄柳巨济学录
　　奉劝书生，早悟浮生。舍荣华、物外游行。
　　无思无虑，无爱无憎。便纵闲心，寻霞友，访云朋。
　　常处常真，常争常清。做修持、自是灵明。
　　铅为汞药，汞乃铅精。炼大丹成，乘鸾去，赴蓬瀛。
　　赠三水三老先生
　　猛悟无常，频绝悭贪。脱轮回、恋甚妻男。
　　出离火院，放肆婪耽。更头如蓬，面如垢，语如慈。
　　万事俱忘，志炼行庵。灭尸虫、敷布云昙。
　　幽微穷究，道德相参。便讲玄玄，搜六六，论三三。
　　赠灵阳子李大乘
　　悟彻阳元，便把阳牵。要阳阳、彻地通天。
　　阳穿八脉，阳透三田。觉一阳周，一阳就，一阳全。
　　水养灵烟，火养灵泉。更灵灵、真秀相传。
　　灵砂无漏，灵物牢坚。便结灵光，成灵宝，做灵仙。
　　赠华亭张大悟
　　大悟之人，能放心闲。弃利名、爱海恩山。
　　食无求饱，居不求安。更不狂思，不下忽，不高攀。
　　协气横横，甘露珊珊。用牛羊、车载循还。
　　坎离交结，龙虎盘桓。得至精微，水精热，火精寒。
　　华亭县西庵主王公请住方丈
　　誓戒肥甘，欣乞余残。以惺惺、变作痴憨。
　　不居方丈，不住华轩。把浴堂来，为睡室，且弯跧。
　　外乐无心，内养真颜。叹尘中、独占清闲。
　　将来功满，离了凡间。向大罗天，云霞洞，列仙班。
　　悟黄粮本名燕归梁
　　词名本是燕归梁，无理趣、忒寻常。
　　马风思忆祖纯阳，故更易，悟黄粮。
　　百年一梦暂时光，如省悟，弃家乡。
　　常清常争处真常，累功行，赴蓬庄。
　　终南居环堵#3
　　董宣强项岂寻常，如燕颔，即非殃。
　　掀髯虚长不名疮，无破处，又何妨。
　　道家贫后计多方，无腋袋，用皮囊。
　　支颐悬挂度炎凉，裹面有，万般香。
　　赠兴平杨先生
　　密密相传理最深，向水裹，自生金。
　　个人无口解哦吟，能云步，曳云襟。
　　寻思今古修仙道，今如古，古如今。
　　古今难得遇知音，知音者，似予合。
　　战掉丑奴儿本名添字丑奴儿
　　紫极宫加持，忽闻左右宰褚之声，因作是词。
　　莱州道众修黄箓，各各虔诚。无不专精，邀我加持默念经。
　　救亡灵。柰何邻舍屠魁刽，不顾前程。
　　宰杀为生，猪痛哀鸣不忍听。最伤情。
　　赠醮首刘大官#4
　　彭城兄弟皆官样，富贵之家。酷好荣华，未解回心悟落花。
　　路途差。吾亲若肯搜玄理，别有生涯。
　　炉炼丹砂，大药烧成进彩霞。泛仙槎。
　　赠刘叔建马长吉
　　吾亲叔建并长吉，两个同监。未解婪耽，来往奔波名利贪。
　　似痴敢。劝他早把元阳整，恋甚妻男。
　　卓个云庵，一句玄言匪俗谈。离尘参。
　　赠莱州平等会首
　　世传斑竹佳人泪，语话皆非。因击三尸，血染斑斑事最奇。
　　马风知。专投正直无私杖，休笑轻微。
　　最好闲携，屏尽妖魔玉性辉。赴瑶池。
　　咏筇杖
　　愿君妆点逍遥客，鹤膝同随。闲步云霓，笑傲清风明月溪。
　　乐希夷。海芦尚有吕二节，阳数明知。
　　与道相宜，好伴云游风马儿。莫推辞。
　　自叹
　　念身破旧如茅舍，雨渍风掀。惹火招烟，鼠窦蛇钻柱脚偏。
　　悉牢坚。遇师变作银霞洞，修整云轩。
　　悬挂珠帘，赏玩光明不夜天。决成仙。
　　又
　　悟来修炼身中宝，不骋髯掀。唯喜沉烟，施布仁风无党偏。
　　愿心坚。劝人识破浮生梦，恋甚华轩。
　　更不观帘，随我扶摇入洞天。做神仙。
　　自戒
　　我因醉裹曾疏脱，誓不衔杯。识破浮财，气不闲争色怎埋。
　　免非灾。重重得遇修行做，洗涤灵台。
　　保护灵胎，直待灵珠变个孩。赴蓬莱。
　　又
　　前生不种今生福，求乞街前。冻馁述邅，心似汤锅沸镬煎。
　　愿哀怜。明明舍一文钱与，暗暗还贤。
　　最大因缘，自古慈悲总做仙。不虚言。
　　又
　　茶来酒去人情事，匪道根由。惟献惟酬，酒去无茶回奉休。
　　便为雠。怜贫设粥非求报，建德如偷。
　　更好真修，定是将来看十洲。步云游。
　　又
　　恤饥共设三冬粥，稽首诸公。但愿家丰，些小慈悲米济穷。
　　好那容。道心长在常行善，性命圆融。
　　自是心通，缚马擒猿引虎龙。赴蓬宫。
　　又
　　世人个个便宜爱，争要便宜。斗使心机，赢得便宜却是亏。
　　少人知。劝他好把便宜舍，建德施为。
　　非是愚痴，暗积洪禧达紫微。做仙归。
　　又
　　浮云聚散如财物，不义之财，休要贪来，那底招殃惹祸灾。
　　好生乖。不如心地行平等，各不伤怀。
　　远胜持斋，定是将来免落崖。赴蓬莱。
　　又
　　三冬设粥宜长久，岁岁如然。恻隐心坚，种下今生真福田。
　　不亏贤。虽然出了些儿米，获福无边。
　　积行功圆，定是将来证果仙。上青天。
　　又
　　斋前收拾行香火，供养饥贫当办辛勤，决定於中隐好人，莫相轻。
　　我今已得真消息，说与人听须要虔诚，恭谨如同祭祀神，遇真真。
　　又
　　街头冻馁求乞者，欢喜哀怜。供养如仙，惟恐中间隐圣贤。要精专。
　　胜如修建十坛醮，别种因缘。福行周圆，定是将来步碧莲。去朝元。　　　
　　又
　　三冬设粥当周急，饥者堪怜。美事堪传，他处人闻此善缘。亦如然。
　　济贫拔苦慈悲福，功德无边。胜爇沉檀，定是将来得上天。做神仙。
　　又
　　当厨听取扶风劝，煮粥休稀。稠厚些儿，慎勿谩他人肚皮。起慈悲。
　　朝朝日日心休倦，好趁辰时。兼解寒威，积此真功莫要亏。得洪禧。
　　又
　　慈悲道友怜贫乏，设粥三冬。总获真功，更启虔诚有始终。逐年供。
　　惠而不费人闻得，但愿家丰。肯济贫穷，管取将来不落空。赴仙宫。
　　又
　　千门万户人听劝，好结良因。恤念饥人，共设三冬粥济贫。福弥臻。
　　一抄半撮慈悲米，功行非轻。远胜看经，恻隐之心达玉京。注仙名。
　　又
　　风刀雪箭三冬苦，当恤贫儿。身上无衣，口裹无餐常抱饥。忒孤恓。
　　甲人人正好修功德，当起慈悲。拯溺扶危，设粥都来百日期。立仙梯。
　　〔致孙公〕 
　　冬天设粥益利甚多，烦孙公副正留心，无令断绝。甚荷。奉呈小词二阕。
　　三冬设粥来宫观，善事光临。休起愁心，悟取慈悲行最深。足人钦。
　　休生倦怠常宁耐，胜爇檀沉。妙处闲寻，水火相生玉裹金。上瑶岑。
　　又
　　孙公副正居何处，紫极之宫。待客谦恭，高下相看动己躬。似张弓。
　　劝贤早认真修炼，斡运灵宫。省可恭恭，锦箭如丝射宝躬。不须弓。
　　离苦海本名离别难
　　谨继重阳师父韵
　　缘遇离苦海，修真寂真寥。向真风裹、捉真飙。
　　种琪瑶，真真瑞满青霄。引真个玉兔，真个金鸡，自是能消。
　　更收聚、真龙真虎缭绕，真象肯偏饶。真恍惚，真彰昭。
　　见真婴、真姹相招。访真离、真坎真处，要真真、相济服灵苗。
　　忽结亘古真容，因真清净，功力和调。蓬岛去，拜礼重阳师父，永逍遥。
　　洞玄金玉集卷之七竟
　　#1以下十一首词牌均为『瑞鹧鸪』。
　　#2以下二十四首词牌均为『行香子』。
　　#3 以下二首词牌为『燕归梁』。
　　#4以下二十二首词牌均为『添字丑奴儿』。
　　洞玄金玉集卷之八
　　斗修行本名闲百花
　　犯正官
　　同流宜斗修行，斗把刚强摧挫。斗降心忘酒色，财气人我。
　　斗不还乡，时时斗悟清贫，逍遥放慵闲过。斗要成功果。
　　斗没纤尘，阙进长生真火。斗炼七返九还，灿烂丹颗，
　　斗起慈悲，常常似斗无争，斗早得携云朵。
　　捣炼子
　　赠云中子苏铉#1
　　云中子，是苏公，听予休要头髼松。顶华阳，巾九峰。
　　当行化，代山侗，云游西北访崆峒。阐善缘，立教风。
　　劝众师兄访道
　　马风子，未通玄，性昏识昧不翛然。倚仗予，枉了贤。
　　听予劝，莫推延，速当离我便参禅。就有道，而正焉。
　　离尘
　　离尘网，出凡笼，髼头垢面类愚蒙。眼如盲，耳如聋。
　　金为箭，玉为弓，木人射透水晶宫。赴蓬瀛，玉路通。
　　赠中条山无为子
　　志为剑，慧为刀，石娥劈玉见金鳌。戏青莲，跃碧涛。
　　刀圭饮，胜香醪一六三公子着绯袍。击云腰，万万遭。
　　华州王待韶乞词
　　王待诏，善传神，日常心意在他人。便都忘，自己身。
　　如省觉，出迷津，逍遥坦荡啰哩□。乐清闲，得悟真。
　　赠清净散人
　　休执拗，莫痴顽，休迷假相莫悭贪。休起愁，莫害惭。
　　听予劝，访长安，逍遥坦荡得真欢。守清净，结大丹。
　　赠京兆蓝觉谢敬人
　　休执着，莫贪求，心头休要起闲愁。住行处，常自由。
　　能如此，应真修，擒猿捉马炼霜球。行功成，赴十洲。
　　赠李舍人
　　张都料，最奔波，盖因手作忒偻罗。惹偻罗，没柰何。
　　听予劝，离巢窝，闲闲闲裹炼冲和。得真修，上大罗。
　　赠终南三道友
　　张谦天，慕子迁，李公实等恋家缘。怎生得，通妙玄。
　　离俗海，水云边，会仙庄上种金莲。行功成，性月圆。
　　赠三水贾仙
　　炎炎火，滚滚汤，中间一点武清凉。更玲珑，分外香。
　　生祥瑞，吐祥光，瑞祥光彩结红霜。产胎仙，现玉皇。
　　赠醴泉三毕先生
　　外休着，外休搜，外边并没好因由。外无真，外事休。
　　内堪补，内堪修，内中清净水云游。内光明，内貌周。
　　〔答萧防判〕
　　陇州萧防判，言将来宜人分免，是儿是女，有无灾难，索词。
　　好性子，好性怀，不须香火不须斋。戴云包，免了灾。
　　内修个，不凡胎，忘机绝虑屏尘埃。产灵童，有大才。
　　连珠
　　〔埋〕光好，〔好〕补骸，〔骸〕无破漏固灵胎。
　　〔胎〕清清，〔清〕个孩。〔孩〕儿耍，〔耍〕得乘，〔乖〕疏偏怕色和财。
　　〔财色〕无，〔无〕地埋。
　　赠华亭完颜知县
　　知县女，个真真，年将二六乐天真。敢求乞，任求真。
　　天赋性，慕修真，将来功满内全真。跨祥云，礼上真。
　　密州李节副求拄杖
　　灵寿杖，寄何人，陇西节副拨红尘。剔开道，离苦津。
　　常携执，永为亲，擒猿捉马气和神，挑圆相现本真。
　　又
　　灵寿杖，献夫人，拨开世网剔开尘。助行步，出爱津。
　　打有着，拄为亲，敲昏琢暗永清神。挑明月，显至真
　　赠五会道众
　　心平等，寿延长，修完七宝聚三光。悟全真，万事忘。
　　玉花绽，金莲芳，馨香滋味满斋肠。行功成，现玉皇。
　　赠宁海州于清一
　　玄中妙，没言传，劝君休纵马猿颠。爇心香，达圣贤。
　　圣贤喜，赐良缘，暗中细细剔根源。性灵灵，得做仙。
　　赠文登马彦高
　　长寿酒，安乐杯，能医百病正当时。助清吟，乐道归。
　　将进酒，凤□杯，香山会上惜芳时。醉仙吟，月下归。
　　赠张无尘先生
　　擒云马，纵云骖，行歌蹈舞放婪耽。任傍人，笑我惑。
　　明六六，悟三三，三三六六味香甘。广收拾，不属贪。
　　临江仙
　　和赵殿试
　　□访庚辛成造化，□常清净童颜。□哉表裹得翛然。
　　□生真水纼，□去复牵还。□子投贤贤不面，□庵辱教来干。
　　□分修炼在三关。□人真宿契，□悟放心闲。拆木字起。
　　和无名先生韵#2
　　□玉往来神气住，□翁稳跨青骝。□风谭氏与刘丘。
　　□心归正觉，□个本环洲。□火相生铅汞结，□人已达清幽。
　　□侗不日上云头。□风牢把捉，□下好吞钩。拆金字起。
　　清心镜本名红窗迥
　　我当初，为庵主。勤勤接待，云朋霞侣。
　　时时地、疏远尘缘，渐渐成觉悟。悟心开，便得遇。
　　本师遣我，专来化度。阐妙玄、穿凿愚迷，要荐归蓬府。
　　又
　　善芽生，为庵主。终日相倍，不凡之侣。
　　得自然、获种良缘，觉心头开悟。心头开，决遭遇。
　　端的修持，更凭师度。应仙举、功行无亏，跨云归紫府。
　　得遇#3
　　遇风仙，论长便。弃掉妻男，不宜再面。
　　向物外、坦荡逍遥，离众生识见。大丈夫，志勇猛。
　　肯为酒色，气财荏苒。仗慧刀、割断攀缘，修胎仙出现。
　　弃家
　　解名缰，敲利锁。爱海恩山，一齐识破。
　　弃家缘、路远三千，似孤云野鹤。有胜心，忒煞大。
　　今日对众，须当说过。啀寂寥、忍辱清贫，更不许两个。
　　乐真风
　　马风风，风得好。摆脱家缘，无烦无恼。
　　自今后、不做猖狂，便一心办道。净神炉，清丹灶。
　　炼汞烹铅，屏除阴耗。一阳生、大药灵灵，有分居蓬岛。
　　叹前非
　　初出家，访道友。恰似猛虎，下山游走。
　　未曾经、锻炼顽心，轻触着哮吼。衒多能、夸好手。
　　抄录名方，专行拯救。平胃散、虽则全无，穷气药煞有。
　　喜今是
　　法烛儿，任来爇。无我无人，烟消火灭。
　　专修个、忍辱神仙，肯是非分别。无嗔怒，无喜悦。
　　拍拍塞塞，满怀冰雪。自然得、心地清凉，怎教我发热。
　　搜己过
　　搜己过，搜己过。自入道来，别无大过。
　　只不合、说破玄机，是十分罪过。自知过，自知过。
　　要免前□，将功补过。处无为、心起真慈，望圣贤恕过。
　　祖庵环堵
　　一莲池，二霞友。三松四桧，五株垂柳。
　　卓环墙、围远云庵，屏繁华内守。青龙飞，白虎吼。
　　玉姹金婴，自然清秀。超造化、结就神珠，待圣贤来成就。
　　咏长安
　　论长安，多美事。端的日有，三仙向市。
　　满城人、半做经商，半修炼真气。寿长人，最多矣。
　　因知罪福，早闲心地。兴善缘、年例何如，见千道会起。
　　寄谭刘丘三师兄鹿衣
　　长真兄，刘丘弟。长生长春，法亲同辈。
　　显懒衣、体挂鹿皮，本师教恁地。弟云包，兄丫髻。
　　早悟三觉，一通明义。我愿心、普化群迷，拯内容出世。
　　赠铁李先生
　　陇西公，苦得别。六月炉头，掉锤打铁。
　　养浑家、都要清闲，独自受炙熁。火烧疮，汗滴血。
　　万苦千辛，何时是彻。马风风、诱引回头，向道门中休歇。
　　又
　　悟冤亲，猛离别。男儿志气，斩钉截铁。
　　水云游、誓不回眸，趖火院逼熁。得清凉，无汗血。
　　清净玉壶，自然莹彻。觉亘初、一点灵灵，绝尘缘心歇。
　　赠老程先生
　　这程公，顿然悟。家有六子，六贼之数。
　　细寻思、总是冤家，便不宜团聚。弃纱巾，冠戴取。
　　捉住马猿，易调龙虎。待一朝、丹药灵灵，跨祥鸾归去。
　　赠京兆周七官
　　周官人，家豪富。长安通检，最为上户。
　　十年间、兴废何如，无札锥去处。叹利名，不坚固。
　　使我灰心，转生开悟。行大道、一志无移，修不来不去。
　　寄长春丘师兄
　　君乐山，予乐水。乐水乐山，算来何济。
　　都不如、净意清心，炼冲和真气。坎离交，木金戏。
　　产无影姹婴，五明宫裹。便顿觉、丹结灵灵，得真欢无比。
　　早来因戏水，顿释其非，复作此词，以示堂下。恐有执着者。
　　赠小李仙
　　李宜僧，僧学道。道要玄机，日常寻讨。
　　讨论得、常净常清，清心意最好。好降心，心尘扫。
　　扫除净自是，通明秘奥。奥旨在、走玉飞金，金玉结丹宝。
　　赠鄠县小杨仙
　　修行人，先禁眼。见他妇女，不宜顾盼。
　　牢擒捉、意马心猿，休缓缦缓缦。我人除，事情简。
　　清贫柔弱，逍遥散诞。谨遵依、国法天条，永不犯不犯。
　　寄西庵李法师
　　李法师，听予劝。休苦哀人，自先救援。
　　把心灯、剔正光明，照个中宫殿。大丹成，功夫徧。
　　惺洒灵童，自然出现。等紫书、玉韶来宣，访瑶台阆苑。
　　赠严先生
　　大丈夫，真烈士。斩钉截铁，一心无二。
　　做修行、誓不还乡，遇危难发志。清净中，玄妙至。
　　日月交光，虎龙参时。饮刀圭、保养神丹，应重阳奥旨。
　　赠侯明一
　　侯姑姑，心开悟。六旬有九，才方修补。
　　众人言、晚了时光，马风道未暮。气不断，神可固。
　　先把马猿，用功擒住。自然得、性命停停，管成仙归去。
　　京兆全真庵
　　皮张仙，修造主。一身两役，兼为化主。
　　修庵舍、独办一间，祷长安施主。论修行，分宾主。
　　悟取气神，与身为主。是性命、速了根源，做蓬莱洞主。
　　赠长安李先生
　　李先生，忒执拗。全真堂下，最难训教。
　　学修行、不尚扶犂，道我咱偏好。再三劝，再四告。
　　认取五色祥云，自然耕道。种紫芝、灿烂灵光，便得归蓬岛。
　　赠薛道清
　　做修行，细搜刷。清净家风，便是大乘妙法。
　　下无为、无作真功，心镜上摋抹。自然明，自然达。
　　把九玄七祖，尽行救拔。向蓬瀛、坦荡逍遥，冠裳似菩萨。
　　赠刘先生
　　个青牛，引白犊。向曹溪深处，往来相逐。
　　更时时、卧月眠云，疎凡间草木。餐三阳，投九畜。
　　子母温柔，免劳看牧。待一朝、得赴蓬瀛，显本来面目。
　　赠魏害风
　　风姑姑，怀秘奥。意净心清，头头是道。
　　自然得、真乐真欢，并无些烦恼。不謟诈，不倨傲。
　　玉花丛裹，结成金宝。便等候、紫诏来宣，应通明仙号。
　　赠孙可道
　　孙先生，能放下。兀兀腾腾，通真弃假。
　　处心与、万物无私，略无些謟诈。乐清贫，得清雅。
　　逗引灵童，惺惺洒洒。到如今、好结善缘，水云游行化。
　　闻吴解元昆仲身化
　　叹浮生，心灰尽。小昊解元昆仲，少年清俊。
　　又争知、半月中间，便一齐殂殒。人还悟，人还省。
　　撇下家缘，完全性命。真清净、说免轮回，得长生有准。
　　兴平郭姑来投全真堂下修行
　　郭姑姑，男子志。割尘情，畏其生死。
　　远本夫、缝合阴门，自古今无二。慎其终，如其始。
　　自有圣贤，暗中提尔。处无为、清净彻头，同麻姑居止。
　　蒲城陆先生
　　叹个人，破旧。不顾危亡，更把道门相玩。
　　尚由自、不悟前愆，怎免他大难。听予言，休着绊。
　　恩爱尘情，一刀两段。销旧业、再做修持，博马风照管。
　　又
　　头如蓬，面如垢。万事俱忘，心无尘垢。
　　恣情慵、放肆婪耽，乞残余展手。幸知无，宁着有。
　　无无亦无，神丹无漏。访蓬莱、功满三千，得缦垂云袖。
　　薄待韶求问
　　薄待诏，能捏塑。夸妙手奇功，不曾停住。
　　骋精神、漉水拖泥，为养家之故。心还省，性还悟。
　　闲闲供养，本真父母。净清中、结就神丹，跨青鸾归去。
　　杨待韶求问
　　杨待诏，塑得好。弄泥弄水，何曾养浩。
　　休厮哄、休乞诗词，好留心向道。细研穷，细寻讨。
　　净裹清中，自通玄奥。气神精、无漏丹成，跨云归蓬岛。
　　少华薄公丈丈索
　　薄丈丈，薄丈丈。八旬有四，因甚发心修养。
　　看重阳、文集全真，得知些味况。勿言老，休寿相。
　　外貌苍苍，内容倜傥。气不断、亦可修持，速澄心为尚。
　　赠马守清
　　马姑姑，复归去。日用无为，清闲养素。
　　休讲论、女姹婴娇，更虎龙斗处。屏尘缘，得真趣。
　　火灭烟消，气神坚固。内云游、功满三田，上蓬莱仙路。
　　内修圃赠徐先生
　　独自固，修园圃。踏畦踏珑，即非行步。
　　把玉炉、倒卷灵波，又何曾手举。浇灌频，芽甲吐。
　　渐渐馨香，满园堪睹。蕊珠宫、迸出霞光，效神翁归去。
　　内采药赠陇州老田先生
　　学修行，如采药。携个清净篮儿，并无染着。
　　向白云、深处游行，又何曾用镢。呼青鸾，引白鹤。
　　踏开宝陆，自然辉霍。见九转、一粒丹成，便收归碧落。
　　内耕种赠木张先生
　　处孤清，内耕种。心意安闲，不摇不动。
　　杳冥中、见个金牛，向溪田深。清雨降，紫芝耸。
　　赤凤乌龟，前来看供。麻麦结、黍米神珠，上碧霄进贡。
　　赠王庵主
　　养家时，甚情况。被妻男逼得，有如心恙。
　　竞利名、来往奔波，忒劳躟劳躟。学道来，常坦荡。
　　除性命二字，别无妄想。占清闲、自在逍遥，好豁畅豁畅。
　　〔病中示道众〕 
　　予在终南，居於环堵，颵腿赤脚，并无火烛，相仅六年矣。
　　瞥然心动，信步云游，西至华亭，投宿於审埪。
　　偶中土津火毒，吐血发嗽，病势来之甚紧，众道友馈药，拜而受之，不敢尝。
　　又谓予曰：当食生葱酽醋，可解其毒。
　　予再三思之，道家有病，他人莫能医，当以自治乎。修炼身中至宝，厥疾自瘳。
　　因作清心镜小词一阕，拜呈道众，希采瞩。
　　马风风，五旬六。云水飘飘，洒然清独。
　　运天风、摇曳灵光，转增明性烛。到亭川，窖裹宿。
　　不意中他，土津火毒。欲要解、四假违和，炼身中金玉。
　　治病
　　气不通，脚膝患。云母膏敷贴，常常备办。
　　破伤风、要可何如，花蕊石细掺。治心病，清神散。
　　医性僻附子，理中丸弹。灵宝丹、服得太多，和骨骰更换。
　　赠鞠得一
　　河州鞠，听予说。把般般术法，便当一撇。
　　论自然、大道无为，岂在乎细捏。清心镜，常莹彻。
　　照破万缘，无生无灭。这本来、一点元明，便朗如秋月。
　　赠马先生
　　好爽利，好豁畅。坐卧住行，逍遥坦荡。
　　细寻思、名利之人，怎知此味况。向闲中，搜修养。
　　鍜炼一颗，神珠晃朗。算三次、海变桑田，是仙家一饷。
　　赠华亭十殿试
　　尹虞卿，樊祖训。明仲季蒙，子恂子润。
　　汉卿共、信仲官人，乃清河一姓。程德容，李汉臣。
　　十个吾侪，尽皆文俊。劝诸公、名利灰心，早修完性命。
　　赠灵阳子李大乘
　　灵阳子，来告别。送行不似，相迎时节。
　　听予嘱、游必有方，待孀母紧切。我人除，烟火灭。
　　莫忘初志，旋添决烈。行大道、开阐亘初，邀清风明月。
　　赠刘小官
　　一青牛，二条尾。三只眼儿，仰观俯视。
　　四个蹄、雪白如银，五方中嬉戏。六欲七情，俱总废。
　　八味琼浆饮来，光明遍体。九鼎内、变作神丹，十分功圆备。
　　赠寂然子
　　修行人，听子细。斋食不可，美之又美。
　　更何须、异馔多般，但一味而已。恬啖中，常遂意。
　　万神调畅，姹婴欢喜。得自然、结就金丹，占蓬瀛仙位。
　　道友问修行
　　云朋询，霞友答。性命事大，自当救拔。
　　兔轮回、决在今生，可细搜细刷。青莲开，白莲发。
　　莲花帐内姹婴，仰观俯察。向蓬莱、路上前行，舞六么十八。
　　华亭严因院主
　　刘子温，性通达。父子三人，尽皆落发。
　　便不殢、有相行持，认无为妙法。个内净清，灵宝塔。
　　玉象金狮，绕围七匝。蓦然间、响喨玎珰，显妙音菩萨。
　　道友问予甚家门户
　　道友询，甚门户。答之清净，别无作做。
　　皆笑道、此是顽空，执把在甚处。要执把，说与汝。
　　意马心猿，常擒稳住。得自然、地涌醴泉，更天降甘露。
　　又
　　涌醴泉，降甘露。上下升降，不曾停住。
　　得自然、滋润三田，紫灵芝敷布。善芽生，慧苗吐。
　　泼焰焰兮，晃摇琼路。便化为、一粒神珠，指蓬瀛归去。
　　勉门人
　　休虚诞，休虚诞。不可倚而不倚，道中相玩。
　　全性命、不比寻常，下的端了干。出家儿，呈手段。
　　把从前爱底，顿然猛。发一志、决烈修持，与神仙作伴。
　　赠裴大器
　　修行人，要心善。柰业障相魔，裂他不转。
　　十二时、马劣猿颠，起没巴避恶念。办坚志，常鍜炼。
　　剿除绝迹，永无征战。气神和、清净丹成，得胎仙出现。
　　赠荔菲大隐
　　修行人，休失错。仔细寻思，外乐不如内乐。
　　常清净、自有清欢，本来真踊跃。无忧愁，无染着。
　　自在逍逼，气神辉霍。行功成、显个胎仙，便舞归碧落。
　　瓜李谕
　　喜浮菰，恐沉李。说破浮菰，自然悟理。
　　自今后、休衒文章，更不须讲礼。水云游，远乡里。
　　休修外表，唯修向裹。定喘息、永永冲和，饮长生仙醴。
　　又
　　蒂苦瓜，香甘李。去苦就甘，自通至理。
　　灭无明、混俗和光，且闲施俗礼。访长安，经槐里。
　　心归物外，气收补裹。要无中、养就婴儿，饮天然玄醴。
　　又
　　这儒生，俗姓李。悟无为清净，自然玄理。
　　应玉皇、仙举争魁，胜孔鲤问礼。听予言，归故里。
　　再住环墙，殷懃修裹。碧桃熟、自有琼浆，傲申生饮醴。
　　又
　　菜重芥，果珍李。悟生死之苦，懒穷文理。
　　薄滋味、远除色声，更倦看周礼。聚三光，放三里。
　　认三髻谈论，清净表裹。气精神、三宝丹成，管三清赐醴。
　　显决烈
　　出家儿，要决断。一口咬碎，无明火钻。
　　道万事、不击刚肠，堪称个铁汉。志无移，心不乱。
　　认正古今，神仙公案。累功行、不怕艰难，待直超彼岸。
　　以示同流如此修持决证仙果
　　出家儿，要决断。万种尘缘，一齐割。
　　便忘机、绝虑修仙，把性命了干。外愚痴，内光灿。
　　声音笑貌，有如憨汉。乐清贫、歌舞街前，欣披席把椀。
　　又　
　　修行人，休失错。仔细寻思，外乐不如内乐。
　　静清中、真乐真欢，笑靥生花萼。无忧愁，无染着。
　　神气冲和，心无怨恶。生大善、救度愚迷，同超升碧落。
　　又
　　遇冤雠，当和解。酒色气财，永除永戒。
　　行大道、剪截万缘，便略无罜碍。莫欺心，休捏怪。
　　认取真常，逍遥自在。处无为、心起悲心，这功行没赛。
　　寄四舍弟马运甫
　　与人和，休打斗。慎勿迷迷，博奕饮酒。
　　暗风病、諕杀傍人，疾些儿拯救。要病除，须拂袖。
　　物外持修，亘初清秀。更有般、真个长安，待来时成就。
　　戒捏怪
　　做风狂，脱家累。脱了家缘，要清心地。
　　休捏怪、诈做好人，莫谩神说鬼。寒与暑，须当避。
　　志道休耻，恶衣恶食。遵国法、莫犯天条，称修仙活计。
　　戒掉粉洗面
　　出家儿，贪美膳。不顾抛撒，掉粉洗面。
　　吃素签、包子假鼋，甚道家体面。美口腹，非长便。
　　粗茶谈饭，且填坑堑。乐清贫、恬淡优游，别是般识见。
　　示当厨造面者
　　造面人，听予属。硬搓薄赶，挨刀细。
　　烧锅灶、不可迟迟，便频添火烛。觉馨香，良久熟。
　　甜惔调和，虚心实腹。斋罢后、慎勿狂思，清本来面目。
　　劝醉者
　　休放醉，休放醉。想贤岂敢，对他官员恁地。
　　修行、上士无争，实无心罪你。休恣意，休恣意。
　　省可贪杯，早崇善事。把性命、下手完全，做神仙活计。
　　咏三教门人
　　九阳数，尽通彻。三教门人，乍离巢穴。
　　深春时、幸得相逢，别是般欢悦。也无言，也无说。
　　执手大笑，无休无歇。觉身心、不似寒山，这性命拾得。
　　真实语
　　不士向名，不说利。酒色气财，并无留意。
　　人间事、总不关心，别认些活计。要全真，须养气。
　　净裹清中，虎龙嬉戏。得自然、个内斡旋，产胎仙出世。
　　劝僧道和同
　　道毁僧，僧毁道。奉劝僧道，各休返倒。
　　出家儿、本合何如，了性命事早。好参同，搜秘奥。
　　炼气精神，结为三宝。真如上、兜率天宫，灵明赴蓬岛。
　　戒华丽
　　出家儿，听仔细。居止慎勿，修来壮丽。
　　要创置、悦目园亭，与俗人何异。人问子，如何是。
　　竹篱茅舍，柴门破碎，更衣装、纸袄麻衣，是道家活计。
　　赠赵先生
　　出家儿，自摧挫。个个待要，伏降人我。
　　柰从前、罪业深深，顿裂他不过。愿心开，早识破。
　　万事皆空，相争甚么。炼我相、便是功夫，管将来证果。
　　劝门人问道
　　做修行，除妄想。细细寻思，渐成嘉况。
　　早离我、访道参禅，我难为倚仗。长安中，有高尚。
　　是古月先生，羊皮师长。便谨谨、侍奉他家，学些儿修养。
　　赠郭法师
　　马风风，闲游冶。过靖远镇，被他弓兵罗惹。
　　便捉为、深子之人，更不容分说。恼后毕，难施设。
　　解在虢略，受他缧绁。非保人、恩府郭公，啀甚时是彻。
　　叹世
　　叹人人，识见短。只知万贯，多如千贯。
　　岂思量、大限临头，似倾山碎卵。如省悟，家缘挤。
　　向物外更不，前思后算。炼气神、须要光明，做蓬莱仙伴。
　　又
　　西施容，潘安貌。达者观之，一场失笑。
　　假大风、地水成形，终不兔坑窖。愿省悟，愿明晓。
　　骋甚济济，跄跄外表。有内容、深可修完，得性命了了。
　　赠张先生
　　张先生，名无欲。表德无争，自然不俗。
　　更相称、道号无尘，乐清贫孤宿。玉中金，金中玉。
　　金玉冲和，异香馥郁。大丹成、稳驾云轩，享蓬瀛仙福。
　　叹世
　　叹人人，忒骋锐。得时休笑，失时之辈。
　　争知得、失时之人，曾得时如你。叹浮名，叹浮利。
　　有若浮云，即非久计。念生死、访道参禅，修长生久视。
　　赠文登宋法师
　　行法箓，救疾苦。足知贤家，行深昭着。
　　更宜乎、急急修真，认气神宗祖。炼汞铅，调龙虎。
　　木金间隔，径流子午。得自然、结就灵珠，指蓬莱归去。
　　赠益都府李进
　　陇西公，名去病心表德去华，道号去尘最紧。
　　待悟来、去尽般般，当修完性命。心常清，意常净。
　　法名更作，谷神相应。号通一、亦是相宜，字仙卿相称。
　　叹世
　　叹人人，忒拙计。竞蜗角虚名，蝇头薄利。
　　才争得、粟米头高，早笑他低底。厮是非，讲闲气。
　　岂悟修行，超凡出世。了性命、些子功夫，占蓬瀛仙位。
　　又
　　养家人，无个省。各衒惺惺，悭贪鄙吝。
　　天来大、割舍惊人，敢不惜性命。这性命，於身紧。
　　一息不来，身为土粪。愿省悟、疾速修持，固气精神仙准。
　　赠马彦毒
　　两亲家，各开悟。把从前爱底，观如猛虎。
　　认无为、清净家风，并无些作做。不悭贪，不喜怒。
　　调息均匀，绵绵内补。待一朝、行满功成，共携云归去。
　　赠灵一子
　　何先生，听仔细。未到髼头，且梳丫髻。
　　亦未至、求乞残余，待悟来许你。得定慧，入初地。
　　凭仗无染无着，无为活计。心清净、通妙通玄，得永成仙契。
　　因何先生往宁海作词以寄乡人
　　劝乡人，当省悟。浮利浮名，不坚不固。
　　妻男是、走骨行尸，自身是臭腐。早回头，投真趣。
　　学取马风，乐然归去。向物外、耕种心田，做神仙伴侣。
　　赠韦先生
　　□公清，□火戏。□虚寂寂，虎随龙憩。
　　□莲绽、胜似群花，□缘行周济。悟回头，真自喜。
　　□诀无为清净，自然通秘。□自得、休别追求，□人免不讳。拆韦字起。
　　白观音本名白鹤子#5
　　赠吴知纲
　　谑号不勤勤，名为养拙人。穿衣慵举臂，吃饭懒抬唇。
　　面垢但寻水，头髼倦裹巾。尘劳不复梦，悟彻个中真。
　　又
　　久视长生法，须当万事忘。守心猿易灭，防意马难狂。
　　引虎居龙窟，调龙住虎房。两般成一物，跨鹤赴蓬庄。
　　雁灵妙方本名双雁儿
　　谨继重阳师父韵
　　幸遇风仙别东州。无萦系，纵云游。得真欢乐恣情讴。
　　这尘缘，一旦休。仿效田单用火牛。驾金木，倒颠流。
　　大丹光显不持修。在迷津，作渡舟。
　　洞玄金玉集卷之八竟
　　#1以下二十首词牌均为『捣练子』。
　　#2此首词牌为『临江仙』，藏头词。
　　#3以下八十四首词牌均为『红窗迥』。
　　#5以下二首词牌，又名『怨回纥』。
　　洞玄金玉集卷之九
　　五灵妙仙#1借柳词韵
　　马风宁海遇，重阳十八。憨憨地、就中奸点。六尘绝。
　　纵逍遥自在，开怀豁畅，云游水历，琼瑶路如冰滑。补天缺。
　　下功收五彩，经营活雪。调龙虎、撞关冲节。得真悦。
　　见晴空莹净，圆圆正正，光辉晃朗，元来自家心月。
　　赠蓬瀛散人
　　愿贤增寿算，家豪散八。儿孙孝、尽皆奸点。总超绝。
　　效庞公许氏，全家顿悟，同登彼岸，长生路途清滑。兔角缺。
　　往来游戏看，天花瑞雪。金茎秀、迥无枝节。个中悦。
　　是灵童应净，□□真乐，无愁可解，唯吟绛霄风月。
　　赠赵八先生
　　马风词拜上，真宁赵八。常清净、内容娇黠。马猿绝。
　　处无为无作，通玄达妙，琼浆得饮，馨香味兼甘滑。没盈缺。
　　自然神气壮，眠冰卧雪。欺寒暑、不拘时节。这般悦。
　　自心知意解，难言难说，逍遥坦荡，清了洞天真月。
　　赠扶风县淡公
　　悟来降我相，街前乞八。飍飍地、似痴如点。万缘绝。
　　净清中恣饮，刀圭烂醉，灵台皎洁，惺洒自然光滑。本无缺。
　　玉炉金鼎内，黄芽白雪。真龙虎、绕蟠关节。姹婴悦。
　　把昆仑顶戴，冲开云雾，天无昼夜，长显一轮明月。
　　赠众道友
　　马风重恳告，诸公道友。休迷假、内容堪守。要长久。
　　用真功全在，清心净意，擒猿捉马，休令暂时游走。得无漏。
　　气精神会合，丹砂结就。无中相、自然开口。论无有。
　　这玄玄妙妙，怡然悟解，元来却是，真师暗中传授。
　　玩丹砂本名浣溪沙
　　赞师叔玉蟾普明澄寂和公真人辞世
　　朴住虚无撮住空，岂分南北与西东，丹砂只在笑谈中。
　　性命不由天地管，一声珍重别山侗，羽轮飙驾赴蓬宫。
　　起慈悲#2
　　马钰常凭佛作为，无为心内起慈悲，寻声救苦做行持。
　　一切女男如父母，见他生死十分危，须当立个上天梯。
　　立法梯
　　立个上天真法梯，无形无影亦无基，一条捷径入无为。
　　自在逍遥真活计，常清常净乐希夷，自然天地悉皆归。
　　赠于先生
　　性烛光辉晃玉壶，心香馥郁袅金炉，刀圭烂饮醉真如。
　　花萼楼前横走马，华阴县裹倒骑驴，五灵年少捧神珠。
　　赠郝先生
　　大悟浮生不恋家，大乘体调不奢华，大通玄妙不矜夸。
　　大德建修真活计，大丹烹炼好生涯，大功成就步烟霞。
　　赠堂下道人
　　闲是闲非不可听，那堪日日自谈论，暗伤功行损氤氲。
　　舌是祸根牢锁闭，寻常省启祸之门，自然性命得长存。
　　自咏
　　破戒山侗说一场，吃人耻辱不惭惶，迩来酷好饮琼浆。
　　玄玉玄金盈宝鼎，真男真女满丹房，贪心更待住蓬庄。
　　述怀
　　外乐何曾内动心，个中无口会哦吟，声声清雅透琼林。
　　善听要听听不得，如聋似瞽可追寻，恁时仙佛作知音。
　　赠甘张二先生
　　清净无为锁密机，金波玉滟结刀圭，奇哉妙矣至幽微。
　　捉住杳冥昏默处，能餐能饮更能携，无中养就化生儿。
　　赠朱先生
　　一饱馨香野菜羹，临溪对竹自吟赓，不妨斡运甲和庚。
　　何是道人真活计，日当卓午打三更，连云和月一齐耕。
　　赠宁海于瓦
　　水狗喷烟罩玉轩，火牛入海种芝田，白莲花朵间青莲。
　　碧眼胡僧眉拂地，霜毛兔子角冲天，如来圆相本来圆。
　　赠堂下道人
　　舍了家缘更舍身，即非喂虎济饥鹰，幻躯识破自忘形。
　　无耻无羞无染着，逍遥坦荡气神清，心中真佛现光明。
　　赠华亭李济川
　　十一吾侪一个来，十人缘绊未心灰，莫教失脚落轮回。
　　早早投玄离苦海，闲闲炼气养灵胎，功成同去赴蓬莱。
　　赠张仙
　　决烈修持大丈夫，专心致志免三涂，冰清玉洁个尘无。
　　空裹人头欢笑落，壶中斗柄斡旋舒，丹成九转驾云舆。
　　赠王刘二先生
　　莫把修行作等闲，身闲不似放心闲，运行日月莫教闲。
　　保养下丹无漏泄，方迁绛阙炼中丹，上灵宫满得三丹。
　　复用前韵
　　养就三丹未得闲，化人入道认清闲，真欢真乐应真闲。
　　更把三丹通一炼，行功圆满显神丹，胎仙捧出紫金丹。
　　赠堂下道人
　　意恶心顽烟火生，口张舌举是非生，伤人害己过潜生。
　　辩者自然为不善，善人不辩善芽生，无争上士得长生。
　　赠阎先生
　　舍了荣华物外居，的端妙处用功夫，坎离宫内弄清虚。
　　猛虎口中敲玉齿，骊龙领下夺神珠，这般手段称吾徒。
　　平等会本名相思会
　　继古韵
　　信口便胡轰，不管无腔调。畅我情怀歌舞，一任人笑。
　　还童返老，志在无忧恼。向妙处，下功搜，细勘校。
　　琼浆恣饮，元气充来饱。锻炼神丹，无大无小。
　　胎仙养就，捧出灵芝草。便自衒，这番儿，道决了。
　　洞中天本名鹧鸪天
　　寄呈马运甫
　　休赌休饮休保人，减些烟焰少婪尘。能搜己过为长便，不见他非获好因。
　　惊宠辱，乐清贫，修心养性惜精神。常凭如此成功行，明月清风作友真。
　　赠员先生#3
　　蓦想浮华痛我心，暂时荣显落沉沦。争如物外逍遥客，岂似寰中自在人。
　　忘俗虑，乐清贫，住行坐卧啰哩□。炼烹玉鼎长生药，保养金炉不死真。
　　赠昭然子
　　劝公休要恋迷津，华阳巾换皂罗巾。不为汨没尘中客，得做逍遥物外人。
　　修道德，固精神，虎龙蟠绕啸吟频。汞铅自是成丹药，跨鹤腾云礼至真。
　　全真庵丹井
　　穿凿须当二九深，甘泉自有应清吟。更祈治病名丹井，相称山侗普济心。
　　人听劝，作知音，重阳妙趣好追寻。紫芝气焰生形象，碧眼真如上宝岑。
　　玉楼春借柳词韵
　　赠云中子
　　洞天无夜还无曙，常有红光并紫雾。灵波裹面见金鳌，背上银丝千万缕。
　　二神赑赑骖风驭，离坎相交传密语。凿开造化至幽微，会得真功颠倒数。
　　寄长春子#4
　　何须求富并求贵，不必文章如白侍。研穷性命好生涯，保惜根源真活计。
　　藏机隐密玄中最，肯向人前夸提对。琼浆玉液饮千钟，霞友云朋酬一醉。
　　寄长安子
　　洞中日月无朝夕，晃朗云衢通宝陌。上明紫脑承三清，下照黄河常五色。
　　自然霞结玲珑宅，内有长生三岛客。未彰云外去时踪，已到眼前来显迹。
　　寄长真子
　　清中悟彻祥中瑞，堪做风仙端的裔。广收白雪与黄芽，鍜炼神丹烹鼎沸。
　　灵童营养如琼腻，通晓玄玄真仔细。明知天上二三年，暗换人间千万岁。
　　赠磻溪张先生
　　元阳烹炼金光阙，不使暗魔来盗窃。常持清净有功能，永结神丹无漏泄。
　　闲心一片如冰雪，自有长生无夜月。盖因离坎虎龙调，消尽我人猿马歇。
　　蓬莱阁本名秦楼月
　　赠山前谭二翁#5
　　谭公急，急迎物外逍遥客。逍遥客，专来缘化，幸无阻隔。
　　焚烧船网无心测，四方称誉难名溺。难名溺，诸余守旧，转增利息。
　　又
　　投玄急，投玄做个聪明客。聪明客，静清心月，不教云隔。
　　死生生死无人测，效予入道能超溺。能超溺，虎蟠龙远，性停命息。
　　赠谭公
　　于郎急，留心长在船头客。船头客，杀鱼鰕命，罪根非隔。
　　把予言语休胡测，速烧船网冤魂溺。冤魂溺，要全灵物，踵间通息。
　　又
　　熬煎急，熬煎煎逼熬煎客。熬煎客，妻男魔障，妙玄墙隔。
　　遇予便把清凉测，清凉路上难缘溺。难缘溺，气通和气，息调传息。
　　赠谭公子
　　人人急，人人海上为船客。为船客，业缘长做，福缘长隔。
　　遇予劝化深宜测，焚烧船网难功溺。难功溺，福缘善庆，业缘除息。
　　又
　　□ 猿急，□猿不动真吾客。真吾客，口传灵榭，□金间隔。
　　□真修炼非凡测，□珠光莹难尘溺。难尘溺，□生灵焰，□ 消烟息。拆心字起。
　　赞重阳真人
　　离西漠，重阳来访蓬莱阁。蓬莱阁，祥光浮动，果然侵廓。
　　阐扬教典胜施药，道尊自是师严恶。师严恶，僻人归正，要超碧落。
　　述怀
　　离沙漠，顿忘宁海军中阁。军中阁，我无回顾，志清天廓。
　　虚无撮住堪丸药，虎龙哮吼从教恶。从教恶，劝人修道，救人崖落。
　　赞尹真人
　　无烟漠，集仙观裹飞仙阁。飞仙阁，巍巍高耸，半侵云廓。
　　尹真法体方圆药，人还心敬消诸恶。消诸恶，本来灵物，免教流落。
　　咏海市
　　云烟漠，红光紫雾成楼阁。成楼阁，鸾飞凤舞，往来琼廓。
　　神仙队仗迎丹药，虚无造化龙生恶。龙生恶，蓬莱三岛，横铺碧落。
　　借张修祖殿试韵
　　还乡急，关西牒发山东客。山东客，三千余里，关山遥隔。
　　当时枉把予闲测，而今且恁身如溺。身如溺，他年重话，修仙真息。
　　赠马彦高
　　都同急，务场无本为愁客。为愁客，祷他官长，免教亏隔。
　　遇予咒酒忘忧测，能医百病如扶溺。如扶溺，更宜规措，自然增息。
　　赠吴庵师
　　庵师急，庵师和尚迎仙客。迎仙客，香烟缭绕，把予眸隔。
　　如麻观者难筹测，良缘共结功无溺。功无溺，龙华三会，熙熙消息。
　　赠门人
　　修仙急，超然一志非常客。非常客，值魔遭难，荡关冲隔。
　　精微妙处心头测，转增开悟难迷溺。难迷溺，鹑居鷇食，念忘情息。
　　赠赵公
　　当周急，惯曾为侣偏怜客。偏怜客，成人之美，自无障隔。
　　遇予好把精微测，拯危救苦扶持溺。扶持溺，自然通道，气神和息。
　　劝宋公辅
　　儒家急，儒家不悟行尸客。行尸客，钻研活路，无遮无隔。
　　令人泛海夸强测，岂思风浪扁舟溺。扁舟溺，此般宁忍，劝君休息。
　　劝回
　　休急急，儒家本是蓬瀛客。蓬瀛客，谪居尘世，暂时仙隔。
　　亘初一点殷懃测，搜来端正难焚溺。难焚溺，回光返照，修真调息。
　　赠宋六郎
　　波波急，波波急急忧愁客。忧愁客，恩山爱海，万遮千隔。
　　遇予出路须当测，利名场上休投溺。休投溺，进修仙道，尘情俱息。
　　又
　　宋六急，急谋生计为船客。为船客，洪波大浪，并无遮隔。
　　风涛恶处如何测，好烧船网堤防溺。堤防溺，不如闲坐，谩调龟息。
　　赠姑水迟二翁
　　迟二急，代予开导为知客。为知客，劝人归善，不辞山隔。
　　人焚船网何曾测，这般功行诚难溺。诚难溺，名传世上，自然无息。
　　又
　　修持急，修持裹面真宾客。真宾客，内怀心镜，暂时形隔。
　　要通灵显须凭测，亘初悟彻能离溺。能离溺，自然昭着，万缘齐息。
　　赠邴三翁联珠
　　邴三急，〔急〕随物外修真客。修真客，〔客〕听予劝，〔劝〕公尘隔。
　　〔隔〕尘自是能真测，〔测〕真修炼难归溺。难归溺，〔溺〕沉无虑，〔虑〕忘猿息。
　　又
　　迷迷急，气财酒色愚痴客。愚痴客，遇予回首，一齐拨隔。
　　搜玄搜妙深深测，玄机既悟何愁溺。何愁溺，鼻调真气，往来匀息。
　　赠看焚船网人
　　行化急，堪嗟背道愚迷客。愚迷客，是非海裹，利名关隔。
　　遇予速把玄玄测，澄心绝虑难情溺。难情溺，精光神气，终身将息。
　　又
　　人来急，相随相从林泉客。林泉客，化人行善，业缘拦隔。
　　网船焚毁无疑测，慈悲功行难为溺。难为溺，看人获福，杀心皆息。
　　赠门人
　　知心急，佩韦做个超凡客。超凡客，万缘堆裹，超然离隔。
　　逍遥物外玄机测，炼成丹宝无忧溺。无忧溺，猿心马意，自然停息。
　　赤岸桥头劝烧船网
　　缘行急，前迎后送仙家客。仙家客，幢旛宝盖，香花相隔。
　　数船网罟焚无测，度仙桥上难沉溺。难沉溺，济人道路，往来宁息。
　　赠于疃化网杨法师
　　行法急，留心行法奔波客。奔波客，外行救治，内忘通隔。
　　木金三间当搜测，居於物外能趖溺。能趖溺，气和神畅，子安母息。
　　又
　　行法急，斩妖断祟书符客。书符客，振威叱喝，有伤和隔。
　　遇予好把修行测，修仙自是无仙溺。无仙溺，盖因修炼，念忘心息。
　　劝道
　　□魔急，□魔怎乱修仙客。修仙客，□谈玄妙，□男远隔。
　　□求寸禄人休测，□乡无漏难漂溺。难漂溺，□仪运转，□行真息。拆心字起。
　　洞玄金玉集卷之九竟
　　#1以下五首词牌应为『镇西』。
　　#2以下十七首词牌均为『浣溪沙』。
　　#3以下三首词牌为『鹧鸪天』。
　　#4以下四首词牌为『玉楼春』。
　　#5以下三十首词牌均为『秦楼月』，又名『忆秦娥』。
　　洞玄金玉集卷之十
　　金莲出玉花本名减字木兰花
　　赠大毕先生
　　毕公好志，官障私魔心不二。决烈修持，能可移山志不移。
　　尘缘一削，世上荣华无染着。可称仙徒，堪许完全大药炉。
　　劝刘法司放鹦鹉#1
　　绿毛红觜，因为能言还自累。奉劝休何，语得分明愈着魔。
　　不如省觉，缄口藏机怀卓荦。人总嫌伊，得出凡笼自在飞。
　　寄张知观
　　张公知观，性命堪搜常作观。勘破嚣尘，灰了凡心出世尘。
　　内修内炼，真汞真铅常锻炼。要见金莲，须是深深种玉莲。
　　寄任节级
　　任公节级，肯救危难常济急。此去淳于，报得专专献钵盂。
　　山东马钰，词寄贤家收养玉。玉裹生金、无口能言话古今。
　　赠刘公见惠鞋以词赠之
　　赠予鞋履，我赐贤家玄妙理。休别猜疑，早离尘缘得所宜。
　　论其元首，清净精光牢固守。性不沉流，决继海蟾的祖刘。
　　姜公惠蒲扇
　　蒲编线定，救苦成功生异景。热恼无忧，招引风来夏变秋。
　　休言是草，虽则物轻人意好。感谢姜侯，惠我清凉免上楼。
　　又
　　□金汞定，□富人荣非我景。□子何忧，□叹浮生鬓染秋。
　　□生慧草，□早修心端的好。□道胜侯，□袖携云访玉楼。拆木字起。
　　莱州仓使卢武义
　　卢公仓使，意在留心风马二。未解修丹，送我劳劳到武官。
　　速回车马，欲要全真先弃假。功行须周，定是将来看十洲。
　　又
　　直饶呼使，怎比清清修不二。会炼三丹，远胜为人得好官。
　　牢擒意马，紧锁心猿宁着假。灵物圆周，得看壶中万万洲。
　　赠清净庵主刘公
　　彭城庵主，喜舍花园庵舍做。设此良缘，种下将来福禄田。
　　全家修善，正是修行真地面。更好清心，神气冲和上宝岑。
　　赠刘同监
　　□圭烂饮，□后玄机宜再审。□上田田，□了真功得自然。
　　□中莲绽，□是为仙无失陷。□了心休，□继海蟾的祖刘。拆刀字起。
　　继张修祖殿试韵
　　□传天际，□小金婴能补缀。□白绒清，□物随针绣我心。
　　□灵无影，□八刀圭谁可饮。□友张翁，□客邀观七宝宫。拆□字起。
　　继酒同监韵联珠
　　〔休〕心数岁，〔岁〕久休心成妙最。〔最〕好心磨，〔磨〕琢心开疾似梭。
　　〔梭〕飞玉性，〔性〕上无瑕真自净。〔净〕有何愁，〔愁〕恼吾官心不休。
　　清真子姚公索
　　命中养性，水裹生金真本柄。虎绕龙蟠，走玉飞金结作团。
　　刀圭恣饮，产个胎仙端更正。别是生涯，出入腾空步翠霞。
　　赠范明叔□扇
　　□丝为扇，堪与闲人常作善。惊说蚊蝇，款款轻摇免杀生。
　　添成幽雅，相助逍遥尘不惹。拂尽攀缘，意净心清性月圆。
　　于疃于吉先索
　　于公听劝，世事无涯难历徧。好认玄微，稍稍知空达妙机。
　　家缘撇掉，云水遨游修大道。异日功成，跨鹤携云赴玉京。
　　〔劝刘稳〕
　　牟平县刘稳欲自焚身，遂作此词，急救其性命。
　　刘公听劝，学佛修仙凭识见。割弃心尘，不在焚烧舍身。
　　些儿修炼，锻炼神丹须九转。功行圆周，相继海蟾的祖刘。
　　姜公惠故纸
　　□然传旨，□下清吟专谢纸。□帛迁延，□笔书笺镢见前。
　　□开微寡，□擘悭心当舍下。□惠群仙，□却酬君诗百篇。拆丿字起。
　　桃源忆故人
　　重阳师父相引登蓬莱阁
　　风仙同我蓬莱宴，〔赏〕玩蓬莱清浅。海市蓬莱出现，虎啸蓬莱苑。
　　龙吟蟠绕蓬莱殿，鹤驭蓬莱凤辇。丹显蓬莱九转，堪应蓬莱选。
　　又
　　昆箭山近蓬莱廓，连接蓬莱云脚。异景蓬莱辉霍，霞变蓬莱鹤。
　　金风吹转蓬莱阁，自有蓬莱丹药。仙子蓬莱真乐，不负蓬莱约。
　　又
　　马风得遇修仙举，不羡人间富贵。筑个环墙居住，且避风霜雨。
　　灵光昼夜常修补，异日功成归去。得住蓬莱洞府，侍奉吾师父。
　　寄谭刘郝三师友#2
　　谭风刘郝云霞友，自在逍遥闲走。兴尽好归陕右，共话无中有。
　　常清常净常无漏，便觉虎龙交媾。个内不神神秀，得饮长生酒。
　　得遇
　　马风曩日肥家子，缘甚黜妻屏子。便做飘蓬贫子，因遇重阳子。
　　从斯道号丹阳子，尘事并无些子。悟彻男儿产子，决定成仙子。
　　自悟
　　父兄未老先亡过，已后不须发课。决定轮排到我，生死如何躲。
　　悟来便做飍飍么，一任人猜心破。认正个中些个，有分携云朵。
　　思辽阳高巨才
　　桃源忆故人归去，别后常怀无绪。未审官游何处，忘了当初遇。
　　我今物外修行做，但愿他家开悟。猛弃荣华贵富，共结云霞侣。
　　赠孔庵主昆仲
　　孔公四个亲兄弟，小者二人倾逝。已后不须卜筮，想着先垂泪。
　　死生生死如何避，早把家缘猛弃。物外行功积累，得得成仙位。
　　劝长安三坛李法师
　　李公知观听予劝，只恁未为长便。悟取水云清浅，玄妙心通显。
　　木人手段非凡箭，便把三乘救援。射透个中宫殿，得见如来面。
　　桃源遁客问道
　　桃源遁客专来到，问我些儿玄妙。说破坎离颠倒，水火同炉灶。
　　虎龙蟠绕成丹宝，五色祥云开导。引出胎仙不耄，和住蓬莱岛。
　　五台月长老来点茶
　　五台月老通三要，便把三彭除剿。运用三车皎皎，般载三乘妙。
　　龙华三会心明晓，顿觉三光并照。个内三坛设醮，自己三清了。
　　赠蔡先生翁母攒三字
　　□□夫妇听裁断，□□好生舍。□□男儿休管，□□俄然断。
　　□□恩爱无萦绊，□□渐令火锻。□□明明光灿，□□山侗唤。
　　又
　　鸳鸯未老头先白，有甚因缘难测。说破自然会得，盖为贪迷色。
　　人还省悟溪山蓦，物外专修道德。清净神仙法则，得住蓬莱宅。
　　赠老姚先生
　　修行先把家缘舍，莫顺人情谈话。慎勿攀高忽下，休着纤毫假。
　　心猿意马无令耍，真净真清幽雅。神气和调惺洒，功满丹无价。
　　何先生欲游海岛以竹杖赠之
　　道家攀送呈玄趣，膝上自然琴抚。声透九霄妙处，引下青鸾舞。
　　流霞满酌休辞诉，九节灵枝携去。相助亘初行步，直上蓬莱路。
　　寄赵公绰殿试
　　今朝传出些修炼，外把万缘锻炼。炼过更宜重炼，识破何劳炼。
　　才方向裹闲烹炼，六贼三尸频炼。镜灭心忘丹炼，得得成真炼。
　　又颂
　　人在万缘锁，若是勘得破。又更识得破，修行做得过。
　　寄张知观联珠
　　岐阳镇上丹霞观，〔观〕主张公手段。〔段〕段丹田照管，〔管〕顾常明灿。
　　〔灿〕然内景真堪看，〔看〕透性无素乱。〔乱〕道祝贤遐算，〔算〕得神仙伴。
　　赠古刘二先生
　　前程合有修仙分，竞利争名吃顿。遏意逆情愁闷，逼得回头紧。
　　算来贪甚浮华境，不若完全性命。直认无为清净，管取成仙准。
　　寄主簿王彦文
　　前程合有修仙契，分外难求名利。所措莫能如意，激出修行志。
　　算来生死无人替，肯把自身家累。要占十洲仙位，清净功夫累。
　　赠李四官
　　闲思今古回头底，是非功成名遂。往往事无如意，猛悟寻归计。
　　超然拂神无家累，物外行功积累。博得圣贤欢喜，蓬岛安排你。
　　赠郑先生
　　有心入道当回首，〔何〕况流年六九。性命宜乎早救，莫待身枯朽。
　　无为清净功夫守，自是神丹无漏。天地可同长久，永作云霞友。
　　赠亭川众道友
　　尘中个个贪名利，要赛石崇富贵。争柰前程不讳，莫也难逃避。
　　悟来诈做飍飍地，便是脱家奇计。炼气全神圆备，得赴蓬瀛位。
　　赠董先生藏头联珠
　　〔准〕予属付须当认，〔认〕取本源清净。〔净〕意清心除境，〔境〕灭心忘尽o
　　〔尽〕形八戒持来正，〔正〕洽灵灵心印。〔印〕结光辉禅定，〔定〕是神仙准。
　　赠董先生
　　□泉西裹云朋董，□访扶风钰洞。□话真铅真汞，□火如何弄。
　　□分清净功能总，□蚁穿珠九孔。□午倒颠成洪，□性真堪宠。拆龙字起。
　　赠华事仙大师攒三字
　　□□仙老真禅老，□□万缘拂扫。□□下心最妙，□□俄然了。
　　□□神气精三宝，□□闲烹炉灶。□□丹成惊早，□□真如好。
　　赴黄箓离赠道众
　　寻声救苦酬予愿，海角天涯心遍。暗诱人离火院，物外真修炼。
　　寻思地狱心寒颤，救拔亡灵经念。枷锁自然脱免，总赴蓬莱宴。
　　会弟运甫有书议葬事以词答之
　　在生已是为来错，死后形骸丑恶。合避三光寥廓；埋了休拾掇。
　　子孙办孝如媒妁，迁葬分明嬉谑。并骨共同棺椁，显露贪欢乐。
　　又
　　悟来顿觉从前错，怎敢起心生恶。斡运蓬莱银廓，个内如抬掇。
　　无中婴姹凭媒妁，须用，黄婆为谑。和会出离琼椁，天上长安乐。
　　天道无亲本名甘草子
　　劝众道友
　　唯显，想像庄周，梦蝶飞轻粉。悟彻本无亲，天道一堪凭信。
　　一志寂寥修行紧，便莫惜，假躯娇嫩。捐弃家缘须陡顿，作女男妻恨。
　　劝董公道友#3
　　奉劝，难裕修持，自有清清雨。雨变雪花飞，得见青莲浦。
　　陪伴脱尘云霞侣，不要起，攀缘心绪。莫恋金笼共鹦鹉，听马风真语。
　　传妙道本名传北枝
　　借柳饲韵
　　山侗正抚，心琴仙调。蓦然想、道契仇香姓赵。
　　愿吾官，早开悟，事皆颠倒。匿智慧，装懵懂，咄去奸俏。
　　便仿效、许氏庞公，全家物外，个个总了了。
　　又
　　清心净意，通禅明道。逍遥乐、永无忧恼。
　　纵狂歌，任下士，闻之大笑。笑则笑，怎知得，内貌忒好。
　　待异日、行满功成，管决有，紫书来到。
　　满庭芳
　　迷碁引
　　口幸谩人，手谈胡指，暗怀奸狡心肠。只图自括，一任你咱亡。
　　得胜无声之乐，笑他家、不哭之丧。无慈念，杀心打劫，一向骋乖张。
　　偶因，师点破，回心作善，入道从长。便通玄知白，守黑离乡。
　　绝虑忘机养浩，炼神丹、出自重阳。行教化，阐扬微妙，诗曲满庭芳。
　　叹名利#1
　　利惹心猿，名牵意马，无昼无夜奔驰。波波劫劫，来往没休期。
　　一向贪饕越煞，心劳役、形苦神疲。休迷执，一个口裹，插得几张匙。
　　堪嗟，虚幻事，妻男走骨，自己行尸。又何须相爱，相恋相随。
　　好把轮回趖躲，早参禅、访道寻师。长生话，有些微妙，端的上天梯。
　　出樊笼赠京兆刘法司
　　掣断名缰，敲开利锁，忻然跃出樊笼。无拘无管，纵步任西东。
　　自在逍遥活计，占无为、清净家风。无情念，亦无僧爱，到处且和同。
　　不唯，身坦荡，心中豁畅，性上玲珑。更不搜婴姹，坎虎离龙。
　　方寸澄清湛寂，得自然、神气和冲。神仙事，何愁不了，决定赴蓬宫。
　　重遇吟
　　重遇风仙，重增开悟，一心专做痴愚。掀髯势已，且恁觜卢都。
　　罢了高谈阔论，疏笔砚、不讲经书。从今后，孤云野鹤，鷇食更鹑裾。
　　寒来，求纸布，忻来歌舞，饥觅残余。似孤舟不系，有甚程途。
　　自在逍遥坦荡，更无着、无染无拘。人来问，看予活计，何必更询予。
　　赠赵先生母蓬瀛散人
　　京兆城中，章台街裹，有个豪富杨姑。道庵创置，与子不尘居。
　　燕处逍遥快乐，戴云包、酷好清虚。阴德积，怜贫爱老，设狱祭魂孤。
　　环墙，修十座，衣准独赡，三处安厨。寿长年出自，道力相扶。
　　腊月下旬有二，与真人、降诞无殊。功行累，将来定是，跨鹤赴仙都。
　　觉觉觉
　　道法弥高，教门洪大，东西南北无边。阐开玄径，剔正路无偏。
　　行步逍遥坦荡，尘情事、不许萦牵。明三觉，精神气涌，清净递相传。
　　自然，成造化，木金间隔，水火潺湲。定虎龙交媾，婴姹牢坚。
　　结正金丹大药，银霞内、灿烂光圆。飞腾势，往来出入，逗引大罗仙。
　　离苦海赠张二官
　　人喜生儿，谁知替你，被他夺了精神。系伊心意，唯恐不成人。
　　养大留心何处，惜妻男、忘了伊恩。休惆怅，闻身强健，别觅个良因。
　　怡然，离苦海，断情割爱，绝虑忘尘。访云朋霞友，月伴风邻。
　　讲论长生久视，通玄妙、固蒂深根。金丹结，功成行满，跨鹤去朝真。
　　论金玉
　　玉洞玄玄，金炉灿灿，清中金玉希奇。金龙玉虎，玉走与金飞。
　　撞透金门玉户，见金莲、玉蕊争辉。金玉好，天风摇曳，玉叶与金枝。
　　锜锜，金与玉，金婴玉姹，玉步金闱。显金光玉艳，玉貌金衣。
　　此个灵金灵玉，结金丹、玉性无亏。真金玉，钰成玄宝，出自本师知。
　　处自然
　　清净真功，无为大道，自然体用惺憁。先天灵物，元本在吾胸。
　　南北东西相会，慧眸开、论甚蒙眬。壶中景，水生玉虎，火内长金龙。
　　祥光，敷宇宙，三田丹秀，八脉神通。且披蓑顶笠，有似渔翁。
　　阐出玄玄妙趣，劝人人、气养和冲。同修炼，功成行满，相逐赴仙宫。
　　冰雪亭题晏子礼
　　瑞霭浮浮，祥氛冉冉，卷帘缟夜幽光。清奇峻洁，有类布浓霜。
　　恰似山侗内景，琼花绽、玉蕊芬芳。瑶瑛结，连城宝气，璀璨射珪璋。
　　何须，沉与麝，自然馥郁，不比寻常。见银蟾吐耀，斡运圆方。
　　姑射真人放浪，弄风行、玉佩玎珰。胎仙现，白云深处，恣意饮琼浆。
　　赴莱州黄箓大醮作
　　口口相传，真真相济，悟来意解心通。玄中妙趣，明月应清风。
　　师祖锺离传吕，吕公得、传授王公。王公了，秘传马钰，真行助真功。
　　彭城，并道友，邀予追荐，数次途中。更同知节使，节副相容。
　　跪领尊官台旨，加持在、紫极之宫。亡灵福，超升天界，了了道深崇。
　　刀圭法
　　日月交宫，虎龙共处，不分南北东西。五方秀气，攒聚结刀圭。
　　十二时中鍜炼，尖锋上、进出光辉。堪安把，住行坐卧，恣意倒颠携。
　　添钢，增刃快，断除六贼，消灭三尸。便往来挥动，剖判昏迷。
　　谁信无中妙用，变成个、惺洒婴儿。修真理，因师传授，转付友人知。
　　和张飞卿殿试韵
　　七赴皇都，三经殿试，怎知炼气绵绵。心猿休歇，意马罢强颠。
　　燕处申申快意，仗清净、固住灵源。玄玄处，三光并秀，照耀洞中天。
　　劝君，开觉悟，休驰才俊，听取余言。有逍遥妙路，无说无传。决烈一刀两段，绝缘虑、自是通玄。真功就，留侯的裔，继踵作神仙。
　　赞重阳真人显异
　　悯化真人，重阳师父，头头物物皆通。归期预指，语话似心风。
　　果应南京行上，升霞后、教训臧公。师父重阳真人当日升霞，至暮时分，臧公在南京遇之，尚不知升霞，犹以为生，后方知之。其速有如此者。岐阳镇，顶，冠下界，为我再传功。
　　华亭，城西现，救予疾苦，气布身中。在文登云上，显出慈容。
　　县宰尼厉虎见，经顷刻，复返天宫。真实事，古今希罕，自是足人崇。
　　退姜四翁所惠团袄
　　一纪环墙，数年赤脚，啀他寒冷如囚。超然一志，决要行功周。
　　感得神仙下界，向身中、布气如流。无凝滞，冲和上下，相应好因由。
　　关西，牒发我，远来东土，恣意贪求。做天来大错，敢受绵裘。
　　结裹身如图囤，招谴责、厥疾难廖。还团袄，潇潇洒洒，褴褛显真修。
　　叹慈汉
　　镜内苍颜，梳间白发，犹然骋俊刚求。不愁自己，贪为子孙忧。
　　日日争名竞利，时时地、筹运机谋。堪失笑，这般憨汉，直待死方休。
　　人还，依我劝，无常事紧，性命堪搜。愿诸公惺洒，慷慨回头。
　　莫说蓬莱路远，心开悟、咫尺瀛洲。真清净，无为功满，得去列仙俦。
　　心自笑
　　学道修仙，累功积行，常愁行少功亏。劝人作善，於道最相宜。
　　稍稍缘行端正，早傍人、别意猜疑。心自笑，图他功行，怎避是和非。
　　华山，陈处士，不侵耕织，山下行稀。尚有人相毁，发叹吟诗。
　　清正无私无曲，任前程、宠辱灾危。随缘过，腾腾兀兀，歌舞乐希夷。
　　黄县金玉庵
　　东寺西城，南山北海，心中好结良因。庵名金玉，堂建号全真。
　　廊舍清风明月，园无漏、不落沉沦。门清净，云朋霞友，燕处得申申。
　　无为，环堵裹，小松疏竹，初种新新。向宝花台上，异事惊人。
　　眺望蓬莱山岛，又何必、别觅长春。堪图画，芝川一境，马钰略铺陈。
　　证仙果
　　牝锁玄通，龙奔虎走，微微调息绵绵。清风透户，不放马猿颠。
　　姹女婴儿相遇，论清净、至妙根源。无作做，自然成道，决上大罗天。
　　愚男，专恳告，十方父母，听取儿言。愿茶坊酒肆，递互相传。
　　莫以狐言貉语，是端的、秘密幽玄。凭斯用，人人有分，个个做神仙。
　　赠君唐括氏儿舍子出家以词赠之
　　冒雪行车，迎风访道，投余特地参同。说些修养，不论虎和龙。
　　讲甚婴儿姹女，无龟蛇、日月交宫。无水火，亦无嗽咽，更没按时功。
　　的端，真妙用，无为活计，清净家风。锁心猿意马，勿纵狂踪。
　　炼息绵绵来往，自然得、子母和同。全性命，紫书来诏，直赴大罗宫。
　　不看谒
　　不谒公侯，不疎贫贱，不求富贵荣华。不准美膳，不敢厌衣麻。
　　不发无明火烛，不、着境、亦不思家。般般不，不忘师旨，炉炼白朱砂。
　　逍遥，真自在，清闲活计，云水生涯。对风邻月伴，满泛流霞。
　　悟彻长生久视，又何必、驰骋矜夸。将来去，祥云瑞霭，步步衬莲花。
　　夜叉婆
　　扑粉施朱，画眉补鬓，巧言令色柔和。暗藏机狡，名唤夜叉婆。
　　面善心乖性恶，纤纤指、鹰爪无过。夸体段，取人性命，入夜骋偻罗。
　　遇师，方省觉，要逃业障，须避冤魔，纵水云游历，远离巢窝。
　　急急完全神气，累功行、岂敢蹉跎。酬心愿，劝人修炼，功到洞仙歌。
　　觉前非
　　不待人询，须当自问，如何用意图财。若非奸狡，无有自然来。
　　心起悭贪嫉妬，咛思想、横祸非灾。欺天地，暗怀狠毒，怎不落深崖。
　　阴司，悬业镜，难谩难谑，难闪难推。却不如闻早，省悟心灰。
　　物外追陪霞友，论长生、脱兔轮回。修功行，不忘初志，定是赴蓬莱。
　　怀修炼
　　物物心休，般般事已，进人退己从长。无争上士，柔弱胜刚强。
　　垣荡逍遥度日，处清净、成就圆方。怀修炼，亘初灵物，决要鼎中藏。
　　难忘，唯是道，如饥思饭，如渴思浆。似婴儿寻母，专一思量。
　　急救自家性命，调真息、不要忙忙。常细细，绵绵来往，功到赴蓬庄。
　　悟生死
　　七十韶华，暂时光景，寻思一向沉吟。酸辛入鼻，苦痛事攒心。
　　生死都来两字，既生身、有死相临。堪养气，要逃生死，物外去搜寻。
　　心开，通妙用，火中养木，水裹生金。把乾坤骨髓，收向朱林。
　　龙虎变成婴姹，灵灵显、岂论阳阴。无生灭，真真了了，跨鹤上瑶岑。
　　傀儡论
　　养赡浑家，贪求活路，身如傀儡当场。被他名利，把戏引来忙。
　　牵惹千头万绪，使作得、举指猖狂。夸体段，摇头弄影，驰骋好容光。
　　遇师，亲说破，行尸模样，走骨趋跄。气悬丝相似，莫有无常。
　　急认壶中云水，叩玄关、麻麦馨香。龙蟠虎，汞铅烹炼，丹结做蓬郎。
　　自破坐
　　执法行功，按时打坐，柰何不得惺偬。睡魔返倒，头点点占胸。
　　鼻气如雷响喨，才惊觉、眼又蒙眬。予自劝，恁般修进，怎炼虎和龙。
　　斯言，如不信，偷观同辈，定是心通。见摇船身分，自愧梢翁。
　　好认无为大道，心清净、神气和冲。灵光结，三丹踊跃，晃郎五明宫。
　　降心魔
　　熟境缠绵，心魔返倒，下功决要降心。住行坐卧，昼夜志防心。
　　方寸虽然不大，起尘情、万种牵心。当识破，上天入地，好弱总由心。
　　从今，生觉悟，牢擒意马，紧锁猿心。把凡心裂另，要见真心。
　　日日澄心遣欲，更时时、校勘身心。无私曲，自言心正，方可合天心。
　　骷髅样
　　样子骷髅，偏能贩骨，业缘去去来来。骋驰伶俐，不肯暂心灰。
　　转换无休无歇，腾今古、更易形骸。空贪寿，饶经万劫，终久打轮回。
　　遇师，亲指教，创修一点，免落千崖。屏七情六欲，保护三台。
　　玉虎金龙并凑，青莲内、捧出婴孩。无生灭，大罗天上，仙位得安排。
　　忍忍忍
　　刃下挑心，心头插刃，认来堪作良因。无明降住，有辱不生嗔。
　　忆昔清河公艺，尚垂涕、书此和亲。无争士，常行大善，不敢暂伤神。
　　人猜，泥捏塑，逢刀坦坦，遇药申申。便是非不辩，强弱无论。
　　师父重阳教我，消烟火、悟假修真。常忍耐，触来勿竞，端的做仙人。
　　得真乐
　　落魄闲人，逍遥懒汉，的端酷厌荣华。怕耽火院，不会养浑家。
　　万种尘缘拂尽，仗心闲、炉养丹砂。松峰下，水边石畔，遣兴饮流霞。
　　一灵，常皎洁，优游恬淡，真乐无涯。论比之明月，月有云遮。
　　若比孤云自在，风飘荡、牢落堪嗟。予亲遇，得超彼岸，快活更无加
　　和芝阳灵元子卫信道韵
　　放懒生涯，欣慵活计，起心念念慈悲。而今不肯，摘叶更寻枝。
　　撇下之乎者也，的端认、莲出青泥。闲闲裹，扪心自忖，有似遇良医。
　　逍遥，真自在，要成仙福，凭仗心师。志坚如山岳，不许胡移。
　　日用无为清净，自然得、捉住东西。些玄妙，悟来通晓，虽老不为迟。
　　复用前韵
　　吊孝之人，送终之辈，当思兔死狐悲。青春渐老，休要恋花枝。
　　好把精神收拾，超彼岸、出水腾泥。皈正觉，自心有病，物外去寻医。
　　良医，无药饵，劈昏凿暗，便是明师。要心无染着，熟境迁移。
　　神净虎龙交媾，任红日、东出还西。无忧恼，长安路上，行道不迟迟。
　　离众生示门人
　　尽说烟消，皆言火灭，触来总起无明。不知不觉，怎得离众生。
　　道本易行易晓，柰心违、难晓难行。心魔障，未成大善，方寸不能灵。
　　同流，听嘱付，是非休辩，人我休争。叹行尸走骨，何辱何荣。
　　急救自家性命，气神和、清结真形。灵灵语，瑶台阆苑，蓬岛是前程。
　　混元刘法师升化以词赞之
　　幼则随群，长而异众，一心法箓行持。书符咒水，治病救灾危。
　　建德如偷不显，厌华丽、蛎食粗衣。亲曾遇，重阳师父，传授入希夷。
　　自知，功行满，速来访我，径就归期。便怡然拂袖，应限宜时。
　　此者彭城了了，马风风、当赋新词。长生得，携云仙去，跨鹤赴瑶池。
　　赞重阳真人出现
　　古郡登州，望仙门外，画桥车马难通。重阳师父，对众显家风。
　　预说逢何必坏，经一纪、太守何公。嫌崄峻，令人拆毁，命匠别兴功。
　　文登，重出现，白龟莲上，端坐空中。宰公尼厖虎，得遇真容。
　　忽见回身侧卧，祥云动、复往仙宫。人争画，家家供养，处处总钦崇。
　　又
　　妙行真人，重阳师父，遇师吕祖玄通。十年了道，归去得乘风。
　　一纪三番下界，性正直、凡事依公。天上现，无为手段，超显自然功。
　　全真，文集裹，藏机隐密，妙在其中。论龙吟虎啸，婴姹娇容。
　　玉内金光灿灿，神丹结、跃出灵宫。人还悟，速修清净，休受世间崇。
　　赠辛五翁姜四翁
　　豪富过人，作为异众，莱阳姜鉴辛通。文登趁醮，不惮冒霜风。
　　来往近乎千里，投坛告、马钰姜公。持孝道，宰公闻得，惠酒劳奇功。
　　虔诚，逢感应，醮仪才罢，仙现云中。命丹青妙手，传写奇容。
　　从此住行坐卧，搜斡运、阴裹阳宫。忘尘事，乡人钦羡，相重更相崇。
　　赠莱阳县众醮首
　　高密锺真，莱阳姜鉴，废坊辛氏名通。邀予追荐，不避雪和风。
　　捧示众官书疏，跪领外、承顺诸公。居环堵，一餐薄粥，须办十分功。
　　加持，非草草，玉山踏碎，金藏颐中。要虎龙交媾，产出元容，
　　整顿精神惺洒，救亡灵、尽赴蓬宫。人听劝，齐心乐善，释道一般崇。
　　赴登州黄箓大醮
　　松栢岩前，烟霞洞裹，清风吹动灵苗。水升火降，大药自然烧。
　　歌舞相陪童稚，利名弃、不让渔樵。忘人我，清贫为乐，怕底是尘嚣。
　　人来，求追荐，千言万语，苦苦相邀。便加持斋戒，遥拜云寮。
　　祷告重阳师父，救亡灵、得上青霄。鸾鹤引，孤魂滞魄，相从总逍遥。
　　文山七宝会众创庵告名因而示词
　　七宝庵中，三清门裹，全真堂建相当。东西廊舍，堪可做云房。
　　凿石名为丹井，水甘美、有若琼浆。玄玄处，修真环堵，幽雅不寻常。
　　云朋，并霞友，微中讲论，妙裹斟量。处身心清静，便是仙方。
　　调息如同龟息，命灯内、性月圆光。斋场上，文山道友，唱此满庭芳。
　　洞玄金玉集卷之十竟
　　#1以下十七首词牌均为『减字木兰花』。
　　#2以下二十五首词牌均为『桃源忆故人』。
　　#3此首词牌为『甘草子』。
　　#4以下四十首词牌均为『满庭芳』。
　　
