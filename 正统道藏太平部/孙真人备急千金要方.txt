孙真人备急千金要方
　　经名：孙真人备急千金要方。唐·孙思邈撰。九十三卷。底本出处：《正统道藏》太平部。参校本：日本江户影宋刻本。
　　孙真人备急千金要方序
　　昔神农遍尝百药，以辨五苦六辛之味，逮伊尹而汤液之剂备；黄帝欲创九针，以治三阴三阳之疾，得岐伯而砭艾之法精。虽大圣人有意於拯民之痪，必待贤明博通之臣，或为之先，或为之后，然后圣人之所为，得行於永久也。医家之务，经是二圣二贤而能事毕矣。后之留意於方术者，苟知药而不知灸，未足以尽治疗之体；知灸而不知针，未足以极表裹之变。如能兼是圣贤之蕴者，其名医之良乎。有唐真人孙思邈者，乃其人也，以上智之材，抱康时之志，当太宗治平之际，思所以佐乃后庇民之事，以谓上医之道，真圣人之政，而王官之一守也。而乃祖述农黄之旨，发明岐挚之学，经攘扁鹊之《难》，方采仓公之《禁》，仲景《黄素》，元化《绿恢》，葛仙翕之《必效》，胡居士之《经验》，张苗之《药对》，叔和之《脉法》，皇甫谧之《三部》，陶隐居之《百一》，自余郭玉、范汪、僧垣、阮炳，上极文字之初，下讫有隋之世，或经或方，无不采摭。集诸家之所秘要，去众说之所未至，成书一部，总三十卷，目录一通。脏腑之论，针艾之法，脉证之辨，食治之宜，始妇人而次婴孺，先脚气而后中风，伤寒、瘫疽、消渴、水肿，七窍之病，五石之毒，备急之方，养性之术，总篇二百三十二门，合方论五千三百首，莫不十全可验，四种兼包。厚德过於千金，遗法传於百代，使二圣二贤之美不坠於地，而世之人得以阶近而至远，上识於三皇之奥者，孙真人善述之功也。然以俗尚险怪，我道纯正，不述剖腹易心之异；世务径省，我书浩博，不可道听途说而知。是以学寡其人，寝以纷靡，贤不继世，简编断缺，不知者以异端见黜，好之者以阙疑辍功。恭惟我朝以好生为德，以广爱为仁，乃诏儒臣，正是坠学。臣等术谢多通，职专典校，於是请内府之秘书，探道藏之别录，公私众本，搜访几遍，得以正其讹谬，补其遗佚，文之重复者削之，事之不伦者缉之，编次类聚，期月功至。纲领虽有所立，文义犹或疑阻，是用端本以正末，如《素问》、《九墟》、《灵枢》、《甲乙》、《太素》、《巢源》、诸家本草、前古脉书、《金匮玉函》、《肘后备急》、谢士秦《删繁方》、刘涓子《鬼遗论》之类，事关所出，无不研核；尚有所阙，而又溯流以讨源，如《五鉴经》、《千金翼》、《崔氏纂要》、《延年秘录》、《正元广利》、《外台秘要》、《兵部手集》、《梦得传信》之类，凡所振别，无不考理。互相质正，反覆稽参，然后遗文疑义，焕然悉明。书虽是旧，用之惟新。可以济含灵，裨明圣好生之治；可以传不朽，副主上广爱之心。非徒为太平之文致，实可佐皇极之锡福。校俨既成，缮写伊始，恭以上进，庶备亲览。
　　太子右赞善大夫臣高保衡、尚书都官员外，耶臣孙奇、尚书司封，耶中充秘阁校理臣林亿、尚书工部侍郎兼侍讲臣钱象先等谨上。
　　本序
　　夫清浊剖判，上下攸分，三才肇基，五行淑落，万物淳朴，无得而称。燧人氏出，观斗极以定方名，始有火化；伏羲氏作，因之而画八卦，立庖厨。滋味既兴，愈疗萌起。大圣神农氏，愍黎元之多疾，遂尝百药以救疗之，犹未尽善。黄帝受命，创制九针，与方士岐伯、雷公之伦，备论经脉，旁通问难，详究义理，以为经论，故后世可得依而畅焉。春秋之际，良医和缓；六国之时，则有扁鹊；汉有仲景、仓公，魏有华佗，并皆探迹索隐，穷幽洞微，用药不过二三，、灸灶不逾七八，而疾无不愈者。晋宋以来，虽复名医问出，然治十不能愈五六，良由今人嗜欲太甚，立心不常，淫放纵逸，有阙摄养所致耳。余缅寻圣人设教，欲使家家自学，人人自晓。君亲有疾，不能疗之者，非忠孝也。末俗小人，多行诡诈，倚傍圣教，而为欺给，遂令朝野士庶，咸耻医卫之名，多教子弟诵短文，构小策，以求出身之道，医治之术，阙而弗论，吁可怪也。嗟乎！．深乖圣贤之本意。吾幼遭风玲，屡造医门，汤药之资，罄尽家产。所以青拎之岁，高尚兹典；白首之年，未尝释卷。至於切脉诊候，采药合和，服饵节度，将息避慎，一事长於己者，不远千里，伏膺取决。至於弱冠，颇觉有悟，是以亲邻中外有疾厄者，多所济益，在身之患，断绝医门，故知方药本草，不可不学。吾见诸方，部帐浩博，忽遇仓卒，求检至难，比得方讫，疾已不救矣。呜呼！．痛夭枉之幽厄，惜堕学之昏愚，乃博采群经，删裁繁重，务在简易，以为《备急千金要方》 一无凡三＋卷。虽不能究尽病源，但使留意於斯者，亦思过半矣。以为人命至重，有贵千金，一方济之，德瑜於此，故以为名也。未可传於士族，庶以贻厥私门。张仲景日：当今居世之士，曾不留神医药，精究方卫，上以疗君亲之疾，下以救贫贱之厄，中以保身长全，以养其生。而但竞逐荣势，企踵权豪，孜孜汲汲，惟名利是务；崇饰其末，而忽弃其本，欲华其表，而悴其内。皮之不存，毛将安傅#1？进不能爱人知物，退不能爱躬知己，卒遇风邪之气，婴非常之疾，患及祸至，而后震栗，身居死#2地，蒙蒙昧昧，蕙若游魂。降志屈节，钦望巫祝，告穷归天，束手受败。责百年之寿命，将至贵之重器，委付庸医，恣其所措。咄嗟暗悔！叹#3身已毙，神明消灭，变为异物，幽潜重泉，徒为一悲#4。痛夫！．举世昏迷，莫能觉悟，自弃#5若是，夫何荣势之云哉？此之谓也。
　　#1传；影宋刻本作『附』
　　#2死：影宋刻本作『厄』。
　　#3叹：影宋刻本作『厌』。
　　#4一悲：影宋刻本作『涕泣』。
　　#5弃：原作『育』，据影宋刻本改。
　　孙真人备急千金要方卷之一
　　宋朝奉郎守太常少卿充秘阁校理林亿等校正
　　医学诸论#1
　　论大医习业第一
　　凡欲为大医，必须谙《素问》、《甲乙》、《黄帝针经》、《明堂流注》、十二经脉、三部九候、五脏六腑、表裹孔穴、《本草》、《药对》，张仲景、王叔和、阮河南、范东阳、张苗、斩邵等诸部经方。又须妙解阴阳禄命、诸家相法，及灼龟五兆、《周易》六壬，并须精熟，如此乃得为大医。若不尔者，如无目夜游，动致颠殒。次须熟读此方，寻思妙理，留意钻研，始可与言於医道者矣。又须涉猎群书，何者？若不读五经，不知有仁义之道；不读三史，不知有古今之事；不读诸子，睹事则不能默而识之；不读《内经》，则不知有慈悲喜舍之德；不读《庄》、《老》，不能任真体运，则吉凶拘忌，触涂而生。至於五行休王、七耀天文，并须探赜。若能具而学之，则於医道无所滞碍，而尽善尽美者矣。
　　论大医精诚第二
　　张湛曰：夫经方之难精，由来尚矣。今病有内同而外异，亦有内异而外同，故五脏六腑之盈虚，血脉荣卫之通塞，固非耳目之所察，必先诊候以审之。而寸口关尺有浮沉弦紧之乱，俞穴流注有高下浅深之差，肌肤筋骨有厚薄刚柔之异，唯用心精微者，始可与言於兹矣。今以至精至微之事，求之於至粗至浅之思，岂不殆哉。若盈而益之，虚而损之，通而彻之，塞而壅之，寒而冷之，热而温之，是重加其疾而望其生，吾见其死矣。故医方卜筮，艺能之难精者也。既非神授，何以得其幽微。世有愚者，读方三年，便谓天下无病可治；及治病三年，乃知天下无方可用。故学者必须博极医源，精勤不倦，不得道听途说，而言医道已了，深自误哉。
　　凡大医治病，必当安神定志，无欲无求，先发大慈恻隐之心，誓愿普救含灵之苦。若有疾厄来求救者，不得问其贵贱贫富，长幼妍媸，怨亲善友，华夷愚智，普同一等，皆如至亲之想。亦不得瞻前顾后，自虑吉凶，护惜身命。见彼苦恼，若己有之，深心凄怆。勿避崄巇、昼夜寒暑、饥渴疲劳，一心赴救，无作功夫形迹之心。如此可为苍生大医，反此则是含灵巨贼。自古名贤治病，多用生命以济危急，虽曰贱畜贵人，至於爱命，人畜一也。损彼益己，物情同患，况於人乎。夫杀生求生，去生更远。吾今此方，所以不用生命为药者，良由此也。其虻虫、水蛭之属，市有先死者，则市而用之，不在此例。只如鸡卵一物，以其混沌未分，必有大段要急之处，不得已隐忍而用之。能不用者，斯为大哲，亦所不及也。其有患疮痍下痢，臭秽不可瞻视，人所恶见者，但发惭愧、凄怜、忧恤之意，不得起一念蒂芥之心，是吾之志也。　　　　　　　　　　　
　　夫大医之体，欲得澄神内视，望之俨然。宽裕汪汪，不皎不昧。省病诊疾，至意深心。详察形候，纤毫勿失。处判针药，无得参差。虽曰病宜速救，要须临事不惑。唯当审谛覃思，不得於性命之上，率尔自逞俊快，邀射名誉，甚不仁矣。又到病家，纵绮罗满目，勿左右顾盻；丝竹凑耳，无得似有所娱；珍羞迭荐，食如无味；醽醁兼陈，看有若无。所以尔者，夫一人向隅，满堂不乐，而况病人苦楚，不离斯须，而医者安然欢娱，傲然自得，兹乃人神之所共耻，至人之所不为，斯盖医之本意也。
　　夫为医之法，不得多语调笑，谈谴喧哗，道说是非，议论人物，衒耀声名，訾毁诸医，自矜己德。偶然治瘥一病，则昂头戴面，而有自许之貌，谓天下无双，此医人之膏肓也。老君曰：人行阳德，人自报之；人行阴德，鬼神报之。人行阳恶，人自报之；人行阴恶，鬼神害之。寻此二途，阴阳报施，岂诬也哉。所以医人不得恃己所长，专心经略财物，但作救苦之心，於冥运道中，自感多福者耳。又不得以彼富贵，处以珍贵之药，令彼难求，自衒功能，谅非忠恕之道。志存救济，故亦曲碎论之，学者不可耻言之鄙俚也。
　　论治病略例第三
　　夫天布五行，以植万类，人禀五常，以为五脏，经络腑输，阴阳会通，玄冥幽微，变化难极。《易》曰：非天下之至赜，其孰能与於此。观今之医，不念思求经旨，以演其所知，各承家技，始终循旧，省病问疾，务在口给，相对斯须，便处汤药，按寸不及尺，握手不及足，人迎趺阳，三部不参，动数发息，不满五十，短期未知决诊，九候曾无仿佛，明堂阙庭，尽不见察，所谓窥管而已。夫欲视死别生，固亦难矣。此皆医之深戒，病者可不谨以察之，而自防虑也。
　　古来医人，皆相嫉害。扁鹊为秦太医令李酰所害，即其事也。一医处方，不得使别医和合，脱或私加毒药，令人增疾，渐以致困。如此者非一，特须慎之。宁可不服其药，以任天真，不得使愚医相嫉，贼人性命，甚可哀伤。
　　夫百病之本，有中风伤寒，寒热温疟，中恶霍乱，大腹水肿，肠僻下痢，大小便不通，贲豚上气，咳逆呕吐，黄疸消渴，留饮癖食，坚积症痕，惊邪癫痫，鬼疰，喉痹齿痛，耳聋目盲，金疮踒折，痈肿恶疮，痔瘘瘤瘿，男子五劳七伤、虚乏赢瘦，女子带下崩中、血闭阴蚀，虫蛇蛊毒所伤，此皆大略宗兆，其间变动枝叶，各依端绪以取之。又有冷热劳损，伤饱房劳，惊悸恐惧，忧恚休惕；又有产乳落胎，堕下瘀血；又有贪饵五石，以求房中之乐。此皆病之根源，为患生诸枝叶也，不可不知其本末。但尚医说，男女长幼之病，有半与病源相附会者，便可服药也。男子者，众阳所归，常居於燥，阳气游动，强力施泄，便成劳损、损伤之病，亦以众矣。若比之女人，则十倍易治。凡女子十四已上，则有月事，月事来日得风冷湿热，四时之病相协者，皆自说之，不尔与治误相触动，更增困也。处方者，亦应问之。
　　凡用药，皆随土地所宜。江南岭表，其地暑湿，其人肌肤薄脆，腠理开疏，用药轻省；关中河北，土地刚燥，其人皮肤坚硬，胜理闭塞，用药重复。
　　世有少盛之人，不避风湿，触犯禁忌，暴竭精液，虽得微疾，皆不可轻以利药下之。一利大重，竭其精液，困滞着床，动经年月也。凡长宿病，宜服利汤，不须尽剂，候利之足则止。病源未除者，於后更合耳。稍有气力堪尽剂，则不论也。病源须服利汤取除者，服利汤后，宜将丸散，时时助之。
　　凡病服利汤得瘥者，此后慎不中服补汤也。若得补汤，病势还复成也。更重泻之，则其人重受弊也。若初瘥，气力未甚平复者，但消息之；须服药者，当以平药和之。夫常患之人，不妨行走，气力未衰，欲将补益，冷热随宜丸散者，可先服利汤，泻除胸腹中拥积痰实，然后可服补药也。夫极虚劳应服补汤者，不过三剂即止。若治风病应服治风汤者，皆非三五剂可知也。自有滞风洞虚，即服十数剂，乃至百余日可瘥也。故曰：实即泻之，虚则补之。
　　夫二仪之内，阴阳之中，唯人最贵。人者，禀受天地中和之气，法律礼乐，莫不由人。人始生，先成其精，精成而脑髓生。头圆法天，足方象地，眼目应日月，五脏法五星，六腑法六律，以心为中极。大肠长一丈二尺，以应十二时；小肠长二丈四尺，以应二十四气。身有三百六十五络，以应一岁。人有九窍，以应九州。天有寒暑，人有虚实；天有刑德，人有爱憎；天有阴阳，人有男女；月有大小，人有长短。所以服食五谷不能将节，冷热咸苦更相掁触，共为攻击，变成疾病。凡医诊候，固是不易。又问而知之，别病深浅，名曰巧医。仲景曰：凡欲和汤合药，针灸之法，宜应精思，必通十二经脉，辨三百六十孔穴，荣卫气行，知病所在，宜治之法，不可不通。古者上医相色，色脉与形不得相失，黑乘赤者死，赤乘青者生。中医听声，声合五音，火闻水声，烦闷千#2惊；木闻金声，恐畏相刑。脾者土也，生育万物，回助四傍，善者不见，死则归之。太过则四肢不举，不及则九窍不通。六识闭塞，犹如醉人。四季运转，终而复始。下医诊脉，知病源由，流转移动，四时逆顺，相害柑生，审知#3脏腑之微，此乃为妙也。
　　论诊候第四
　　夫欲理病，先察其源，候其病机，五脏未虚，六腑未竭，血脉未乱，精神未散，服药必活。若病已成，可得半愈。病势已过，命将难全。
　　夫诊候之法，常以平旦，阴气未动，阳气未散，饮食未进，经脉未盛，络脉调均，气血未乱，精取其脉，知其逆顺，非其时不用也，深察三部九候而明告之。古之善为医者，上医医国，中医医人，下医医病。又曰上医听声，中医察色，下医诊脉。又曰上医医未病之病，中医医欲病之病，下医医已病之病。若不加心用意，於事混淆，即病者难以救矣。
　　何谓三部？寸关尺也。上部为天，肺也；中部为人，脾也；下部为地，肾也。何谓九候？部各有三，合为九候。上部天，两额动脉，主头角之气也；上部地，两颊动脉，主口齿之气也；上部人，耳前动脉，主耳目之气也。中部天，手太阴，肺之气也；中部地，手阳明，胸中之气也；中部人，手少阴，心之气也。下部天，足厥阴，肝之气也；下部地，足少阴，肾之气也；下部人，足太阴，脾之气也。合为九候。
　　夫形盛脉细，少气不足以息者死；形瘦脉大，胸中多气者死；形气相得者生；参五不调者病；三部九候皆相失者死。愚医不通三部九候，及四时之经，或用汤药倒错，针灸失度，顺方治病，更增他疾，遂致灭亡。哀哉需民，枉死者半，可为世无良医，为其解释。经说：地水火风，和合成人。凡人火气不调，举身蒸热；风气不调，全身强直，诸毛孔闭塞；水气不调，身体浮肿，气满喘粗；土气不调，四肢不举，言无音声。火去则身冷，风止则气绝，水竭则无血，土散则身裂。然愚医不思脉道，反治其病，使脏中五行共相克切，如火炽燃，重加其油，不可不慎。凡四气合德，四神安和？一气不调，百一病生#4。四神动作，四百四病同时俱发。又云：一百一病，不治自愈；一百一病，须治而愈；一百一病，虽治难愈；一百一病，真死不治。
　　张仲景曰：欲疗诸病，当先以汤荡涤五脏六腑，开通诸脉，治道阴阳，破散邪气，润泽枯朽，悦人皮肤，益人气血。水能净万物，故用汤也。若四肢病久，风冷发动，次当用散，散能逐邪，风气湿痹，表裹移走，居无常处者，散当平之。次当用丸，丸药者，能逐风冷，破积聚，消诸坚癖，进饮食，调和荣卫。能参合而行之者，可谓上工。故曰：医者，意也。又曰：不须汗而强汗之者，出其津液，枯竭而死；须汗而不与汗之者，使诸毛孔闭塞，令人闷绝而死。又不须下而强下之者，令人开肠，洞泄不禁而死；须下而不与下之者，使人心内懊浓，胀满烦乱，浮肿而死。又不须灸而强与灸者，令人火邪入腹，干错五脏，重加其烦而死；须灸而不与灸之者，令人冷结重凝，久而弥固，气上冲心，无地消散，病笃而死。
　　黄帝问曰：淫邪浮衍奈何？岐伯对曰：正邪从外袭内，而未有定舍，及淫於脏，不得定处，与荣卫俱行，而与魂魄飞扬，使人卧不得安而喜梦也。凡气淫於腑，则有余於外，不足於内；气淫於脏，则有余於内，不足於外。问曰：有余不足有形乎？对曰：阴盛则梦涉大水而恐惧，阳盛则梦蹈大火而燔灼，阴阳俱盛则梦相杀毁伤；上盛则梦飞扬，下盛则梦堕坠；甚饱则梦与《巢源》云梦行，甚饥则梦取《巢源》云梦卧；肝气盛则梦怒，肺气盛则梦恐惧、哭泣，心气盛则梦喜笑及恐畏，脾气盛则梦歌乐、体重、手足不举，肾气盛则梦腰脊两解而不属。凡此十一盛者，至而泻之立已。厥气客於心，则梦见丘山烟火；客於肺，则梦飞扬，见金铁之器奇物；客於肝，则梦见山林树木；客於脾，则梦见丘陵大泽，坏屋风雨；客於肾，则梦见临渊，没居水中；客於膀胱，则梦见游行；客於胃，则梦见饮食；客於大肠，则梦见田野；客於小肠，则梦见聚邑、街衢；客於胆，则梦见斗讼、自刳；客於阴器，则梦交接斗内；客於项，则梦见斩首；客於胯，则梦见行走而不能前进，及池渠井窊中居；客於股，则梦见礼节拜跪；客於胞胪，则梦见没溺便利。凡此十五不足者，至而补之立已。善诊候者，亦可深思此意，乃尽善尽美矣。
　　《史记》曰：病有六不治：骄恣不论於理，一不治也；轻身重财，二不治也；衣食不能适，三不治也；阴阳并藏气不定，四不治也；飞羸不能服药，五不治也；信巫不信医，六不治也。生候尚存，形色未改，病未入胜理，针药及时，能将节调理，委以良医，病无不愈。
　　论处方第五
　　夫疗寒以热药，疗热以寒药，饮食不消以吐下药，鬼疰蛊毒以蛊毒药，痈肿疮瘤以疮瘤药，风湿以风湿药，风劳气冷各随其所宜。雷公云：药有三品，病有三阶。药有甘苦，轻重不同。病有新久，寒温亦异。重热腻滑、咸醉药石饮食等，於风病为治，余病非对；轻冷粗涩、甘苦药草饮食等，於热病为治，余病非对；轻热辛苦淡药饮食等，於冷病为治，余病非对。其大纲略显其源流，自余睹状可知，临事制宜，当识斯要。
　　《药对》曰：夫众病积聚，皆起於虚，虚生百病。积者，五脏之所积；聚者，六腑之所聚。如斯等疾，多从旧方，不假增损。虚而劳者，其弊万端，宜应随病增减。古之善为医者，皆自采药，审其体性所主，取其时节早晚，早则药势未成，晚则盛势已歇。今之为医，不自采药，且不委节气早晚，只共采取，用以为药，又不知冷热消息、分两多少，徒有疗病之心，永无必愈之效，此实浮惑。聊复审其冷热，记其增损之主耳。虚劳而苦头痛复热，加枸杞、萎蕤；虚而吐#5，加人参；虚而不安，亦加人参；虚而多梦纷纭，加龙骨；虚而多热，加地黄、牡蛎、地肤子、甘草；虚而冷，加当归、芎藭、乾姜；虚而损，加锺乳、棘刺、肉苁蓉、巴戟天；虚而大热，加黄苓、天门冬；虚而多忘，加茯神、远志；虚而惊悸不安，加龙齿、紫石英、沙参、小草，冷则用紫石英、小草，若客热即用沙参、龙齿，不冷不热无用之；虚而口乾，加麦门冬、知母；虚而吸吸，加胡麻、覆盆子、柏子仁；虚而多气，兼微咳，加五味子、大枣；虚而身强，腰中不利，加磁石、杜仲；虚而多冷，加桂心、吴茱萸、附子、乌头；虚而小便赤，加黄苓；虚而客热，加地骨皮、白水黄耆；虚而冷，用陇西黄耆；虚而痰复有气，加生姜、半夏、枳实；虚而小肠利，加桑螵蛸、龙骨、鸡肌豚；虚而小肠不利，加茯苓、泽泻；虚而痢白，加厚朴。诸药无有一一历而用之，但据体性冷热，的相主对，聊叙增损之一隅，入处方者宜准此。
　　论用药第六
　　上药一百二十种，为君，主养命以应天。无毒，多服、久服不伤人。欲轻身益气、不老延年者#6，本上经。
　　中药一百二十种，为臣，主养性以应人。有毒无毒，斟酌其宜。欲遏病、补虚赢者，本中经。
　　下药一百二十五种，为佐使，主治病#7以应地。多毒，不可久服。欲除寒热邪气、破积聚、愈疾者，本下经。
　　三品合三百六十五种，法三百六十五度，每一度应一日，以成一岁。倍其数，合七百三十名也。
　　凡药有君臣佐使，以相宣摄合和者，宜用一君、二臣、三佐、五使，又可一君、三臣、九佐使也。
　　又有阴阳配合，子母兄弟，根茎花实，草石骨肉。有单行者，有相须者，有相使者，有相畏者，有相恶者，有相反者，有相杀者。凡此七情，合和之时，用意审视，当用相须、相使者良，勿用相恶、相反者。若有毒宜制，可用相畏、相杀者，不尔勿合用也。
　　又有酸、咸、甘、苦、辛五味，又有寒、热、温、凉四气，及有毒、无毒、阴乾、曝乾、采造时月、生熟、土地所出、真伪陈新，并各有法。其相使、相畏七情，列之如左，处方之日，宜深而究之。
　　玉石上部
　　玉泉　畏款冬花。
　　玉屑　恶鹿角。
　　丹砂　恶磁石，畏咸水。
　　曾青　畏菟丝子。
　　石胆　水英为使，畏牡桂、菌桂、芫花、辛夷、白薇。
　　云母　泽泻为使，畏鮀鱼及流水，恶徐长卿。
　　朴硝　畏麦句姜。
　　锺乳　蛇床子、菟丝子为使，恶牡丹、玄石、牡蒙，畏紫石英、蘘草。
　　消石　火为使，恶苦参、苦菜、畏女苑。
　　芒硝　石韦为使，恶麦句姜。
　　矾石　甘草为使，恶牡蛎。
　　滑石　石韦为使，恶曾青。
　　白石英　恶马目毒公。
　　紫石英　长石为使，畏扁青、附子，不欲鮀甲、黄连、麦句姜。
　　赤石脂　恶大黄，畏芫花。
　　黄石脂　曾青为使，恶细辛，畏蜚蠊、扁青、附子。
　　白石脂　燕粪为使，恶松枝#8，畏黄苓。
　　太一余粮　杜仲为使，畏铁落、菖蒲及贝母。
　　玉石中部
　　水银　畏磁石。
　　殷孽　恶防己，畏木。
　　孔公孽　木兰为使，恶细辛。
　　凝水石　畏地榆，解巴豆毒。
　　阳起石　桑螵蛸为使，畏菟丝子，恶泽泻、菌桂、雷丸#9、蛇蜕皮。
　　石膏　鸡子为使，恶莽草、毒公。
　　磁石　柴胡为使，畏黄石脂，恶牡丹、莽草。
　　玄石　恶松脂、柏子仁、菌桂。
　　理石　滑石为使，畏麻黄。
　　玉石下部
　　青琅玕　得水银良，畏鸡骨，杀锡毒。
　　礜石　得火良，棘针为使，恶虎掌、毒公、鸯屎、细辛，畏水。
　　特生礜石　得火良，畏水。
　　方解石　恶巴豆。
　　代赭　畏天雄。
　　大盐　漏芦为使。
　　草药上部
　　六芝　薯蓣为使，得发良，恶恒山，畏扁青、茵萨。
　　天门冬　垣衣、地黄为使，畏曾青。
　　麦门冬　地黄、车前为使，恶款冬、苦瓠，畏苦参、青蘘。
　　术防风、地榆为使。
　　女萎、萎蕤 畏卤咸。
　　乾地黄得　麦门冬、清酒良，恶贝母，畏芜荑。
　　菖蒲　秦荒、秦皮为使，恶地胆、麻黄。
　　泽泻　畏海蛤、文蛤。
　　薯蓣　紫芝为使，恶甘遂。
　　远志　得茯苓、冬葵子、龙骨良，杀天雄、附子毒，畏真珠、蜚蠊、藜芦、齐蛤。
　　菊花　术、枸杞根、桑根白皮为使。
　　人参　茯苓为使，恶溲疏，反藜芦。
　　甘草　术、乾漆、苦参为使，恶远志，反甘遂、大戟、芫花、海藻。
　　石斛　陆英为使，恶凝水石、巴豆，畏白僵蚕、雷丸。
　　牛膝　恶萤火、龟甲、陆英，畏白前。
　　独活　蠡实为使。
　　柴胡　半夏为使，恶皂荚，畏女菀、华芦。
　　细辛　曾青、枣根为使，恶狼毒、山茱萸、黄耆，畏滑石、消石，反藜芦。
　　庵子　荆子、薏苡仁为使，恶细辛、乾姜。
　　菥蓂子　得荆子、细辛良，恶乾姜、苦参。
　　龙胆　贯众为使，恶防葵、地黄。
　　菟丝子　得酒良，薯蓣、松脂为使，恶雚菌。
　　巴戟天　覆盆子为使，恶朝生、雷丸、丹参。
　　蒺藜子　乌头为使。
　　防风　恶乾姜、藜芦、白敛、芫花，杀附子毒。
　　沙参　恶防己，反藜芦。
　　络石　杜仲、牡丹为使，恶铁落，畏菖蒲、贝母。
　　丹参　畏咸水，反藜芦。
　　天名精　垣衣为使。
　　决明子　蓍实为使，恶大麻子。
　　黄连　黄苓、龙骨、理石为使，恶菊花、芫花、玄参、白鲜皮，畏款冬，胜乌头，解巴豆毒。
　　芎藭　白芷为使。
　　续断　地黄为使，恶雷丸。
　　黄耆　恶龟甲。
　　杜若　得辛夷、细辛良，恶柴胡、前胡。
　　蛇床子 恶牡丹及巴豆、贝母。
　　茜根 畏鼠姑。
　　飞廉 得乌头良，恶麻黄。
　　薇衔　得秦皮良。
　　五味子　苁蓉为使，恶萎蕤，胜乌头。
　　草药中部
　　当归　恶茹，畏菖蒲、海藻、牡蒙。
　　秦艽　菖蒲为使。
　　黄苓　山茱萸、龙骨为使，恶葱实，畏丹砂及牡丹、藜芦。
　　稿本　恶茹。
　　麻黄　厚朴为使，恶辛夷、石韦。
　　乾姜　秦椒为使，恶黄连、黄苓、天鼠粪，杀半夏、苌菪毒。
　　葛根　杀野葛、巴豆及百药毒。
　　前胡　半夏为使，恶皂荚，畏藜芦。
　　芍药　雷丸为使，恶石斛、芒硝，畏消石、鳖甲、小蓟，反藜芦。
　　贝母　厚朴、白薇为使，恶桃花，畏秦艽、礜石、莽草，反乌头。
　　玄参　恶黄耆、乾姜、大枣、山茱萸，反藜芦。
　　石韦　滑石、杏仁为使，得菖蒲良。
　　栝蒌　枸杞为使，恶乾姜、牛膝，乾漆反乌头。
　　狗脊　萆薢为使，恶败酱。
　　苦参　玄参为使，恶贝母、漏芦及菟丝子，反藜芦。
　　瞿麦　蘘草、牡丹为使，恶桑螵蛸。
　　白芷　当归为使，恶旋复花。
　　石龙芮　大戟为使，畏蛇蜕皮、吴茱萸。
　　白鲜皮　恶桑螵蛸、桔梗、茯苓、萆薢。
　　萆薢　薏苡为使，畏葵根、大黄及柴胡、牡蛎、前胡。
　　紫参　畏辛夷。
　　仙灵脾　薯蓣为使。
　　紫菀　款冬为使，恶天雄、瞿麦及雷丸、远志，畏茵蔯。
　　防己　殷孽为使，恶细辛，畏萆薢，杀雄黄毒。
　　牡丹　畏菟丝子。
　　白薇　恶黄耆、大黄、大戟、乾姜及乾漆、大枣、山茱萸。
　　款冬花　杏仁为使，得紫菀良，恶皂荚、消石、玄参，畏贝母、辛夷、麻黄、黄苓、黄连、黄耆、青葙。
　　女菀　畏卤咸。
　　泽兰　防己为使。
　　地榆　得发良，恶麦门冬。
　　海藻　反甘草。
　　草药下部
　　大黄　黄苓为使。
　　桔梗　节皮为使，畏白芨、龙胆、龙胆、龙眼。
　　葶苈　榆皮为使，得酒良，恶僵蚕、石龙芮。
　　甘遂　瓜蒂为使，恶远志，反甘草。
　　芫花　决明为使，反甘草。
　　泽漆　小豆为使，恶薯蓣。
　　大戟　反甘草。
　　钩吻　半夏为使，恶黄苓。
　　藜芦　黄连为使，反细辛、芍药、五参，恶大黄。
　　天雄　远志为使，恶腐婢。
　　乌头、乌喙 莽草为使，反半夏、栝蒌、贝母、白敛、白友，恶藜芦。
　　贯众　翟菌为使。
　　虎掌蜀漆为使，恶莽草。
　　附子　地胆为使，恶娱蚣，畏防风、甘草、黄耆、人参、乌韭、大豆。
　　蜀漆　栝蒌为使，恶贯众。
　　恒山　畏玉札。
　　半夏　射干为使，恶皂荚，畏雄黄及生姜、乾姜、秦皮、龟甲，反乌头。
　　狼牙　芜荑为使，恶秦荒、地榆。
　　白敛　代赭为使，反乌头。
　　白芨　紫石英为使，恶理石、李核仁、杏核仁。
　　雚菌　得酒良，畏鸡子。
　　茹　甘草为使，恶麦门冬。
　　盖草　畏鼠妇。
　　夏枯草　土瓜为使。
　　狼毒　大豆为使，恶麦句姜。
　　鬼臼　畏垣衣。
　　木药上部
　　茯苓、茯神 马为使，恶白敛，畏牡蒙及地榆、雄黄、秦艽、龟甲。
　　柏子仁　牡蛎、桂心、瓜子为使，恶菊花、羊蹄、诸石、面曲。
　　杜仲　恶蛇蜕、玄参。
　　乾漆　半夏为使，畏鸡子。
　　蔓荆子　恶乌头、石膏。
　　牡荆实　防风为使，恶石膏。
　　五加皮　远志为使，畏蛇蜕、玄参。
　　黄檗　恶乾漆。
　　辛夷　芎藭为使，恶五石脂，畏菖蒲及蒲黄、黄连、石膏、黄环。
　　酸枣仁　恶防己。
　　槐子　天雄、景天为使。
　　木药中部
　　厚朴　乾姜为使，恶泽泻及寒水石、消石。
　　山茱萸　蓼实为使，恶桔梗、防风、防己。
　　吴茱萸　寥实为使，恶丹参、消石、白垩，畏紫石英。
　　秦皮　大戟为使，恶吴茱萸。
　　占斯　解狼毒毒。
　　栀子　解踯躅毒。
　　秦椒　恶栝蒌、防葵，畏雌黄。
　　桑根白皮　续断、桂心、麻子为使。
　　木药下部
　　黄环　鸢尾为使，恶茯苓、防己。
　　石南　五加皮为使。
　　巴豆　芫花为使，恶雚草，畏大黄及
　　黄连、藜芦，杀斑猫毒。
　　蜀椒　杏仁为使，畏款冬。
　　溲疏　漏芦为使。
　　栾华　决明为使。
　　雷丸　荔实、厚朴为使，恶葛根。
　　皂荚　柏子为使，恶麦门冬，畏空青、人参、苦参。
　　兽上部
　　龙骨　得人参、牛黄良，畏石膏。
　　龙角　畏乾漆、蜀椒、理石。
　　牛黄　人参为使，恶龙骨、地黄及龙胆、蜚蠊，畏牛膝。
　　白胶　得火良，畏大黄。
　　阿胶　得火良，畏大黄。
　　兽中部
　　犀角　松脂为使，恶雚菌、雷丸。
　　羖羊角　菟丝子为使。
　　鹿茸　麻勃为使。
　　鹿角　杜仲为使。
　　兽下部
　　麋脂　畏大黄，恶甘草。
　　虫鱼上部
　　蜜蜡　恶芫花、齐蛤。
　　蜂子　畏黄苓、芍药、牡蛎。
　　牡蛎　贝母为使，得#10甘草、牛膝、远志、蛇床良，恶麻黄、吴茱萸、辛夷。
　　桑螵蛸　畏旋复花。
　　海蛤　蜀漆为使，畏狗胆、甘遂、芫花。
　　龟甲　恶沙参、蜚蠊。
　　虫鱼中部
　　伏翼　苋实、云实为使。
　　猬皮　得酒良，畏桔梗、麦门冬。
　　蜥蜴　恶硫黄、斑猫、芜萸。
　　露蜂房　恶乾姜、丹参、黄苓、芍药、牡蛎。
　　□虫　畏皂荚、菖蒲。
　　脐蟾　蜚蠊为使，恶附子。
　　鮀鱼甲　蜀漆为使，畏狗胆、甘遂、芫花。
　　鳖甲　恶矾石。
　　乌贼鱼骨　恶白敛、白芨。
　　蟹　杀茛菪毒、漆毒。
　　天鼠粪　恶白敛、白薇。
　　虫鱼下部
　　蛇蜕　畏磁石及酒。
　　蜣螂　畏羊角、石膏。
　　斑猫　马刀为使，畏巴豆、丹参、空青，恶肤青。
　　地胆　恶甘草。
　　马刀　得水良。
　　果上部
　　大枣　杀乌头毒。
　　果下部
　　杏仁　得火良，恶黄耆、黄苓、葛根及解锡、胡粉毒，畏莽草。
　　菜上部
　　冬葵子　黄苓为使。
　　菜中部
　　葱实　解藜芦毒。
　　米上部
　　麻蕡、麻子畏牡蛎、白薇，恶茯苓。
　　米中部
　　大豆及黄卷 恶五参、龙胆，得前胡、乌喙、杏仁、牡蛎良，杀乌头毒。
　　大麦 食蜜为使。
　　酱 杀药毒、火毒。
　　右一百九十七种有相制使，其余皆无，故不备录。
　　或曰：古人用药至少，分两亦轻，瘥病极多。观君处方，非不烦重，分两亦多，而瘥病不及古人者，何也？答曰：古者日月长远，药在土中自养经久，气味真实，百姓少欲，禀气中和，感病轻微，易为医疗。今时日月短促，药力轻虚，人多巧诈，感病厚重，难以为医。病轻用药须少，重用药即多，此则医之一隅，何足怪也。又古之医者，自将采取，阴乾、曝乾，皆悉如法，用药必依土地，所以治十得九。今之医者，但知诊脉处方，不委采药时节，至於出处土地、新陈虚实，一皆不悉，所以治十不得五六者，实由於此。夫处方者，常须加意，重复用药，药乃有力，若学古人，徒自误耳。方来学者，须详而熟之。
　　凡紫石英、白石英、朱砂、雄黄、硫呈黄等，皆须光明映彻、色理鲜净者为佳。不然令人身体乾燥，发热口乾而死。
　　凡草石药，皆须土地坚实，气味浓烈，不尔治病不愈。
　　凡狼毒、枳实、橘皮、半夏、麻黄、吴茱萸，皆欲得陈久者良，其余唯须精新也。
　　论合和第七
　　问曰：凡合和汤药，治诸草石虫兽，用水升数，消杀之法则云何？答曰：凡草有根、茎、枝、叶、皮、骨、花、实，诸虫有毛、翅、皮、甲、头、足、尾、骨之属，有须烧炼炮炙，生熟有定，一如后法。顺方者福，逆之者殃。或须皮去肉，或去皮须肉，或须根茎，或须花实，依方炼治，极令净洁。然后升合秤两，勿令参差。药有相生相杀，气力有强有弱，君臣相理，佐使相持，若不广通诸经，则不知有好有恶。或医自以意加减，不依方分，使诸草石强弱相欺，入人腹中不能治病，更加斗争，草石相反，使人迷乱，力甚刀剑。若调和得所，虽未能治病，犹得安利五脏，於病无所增剧。例曰：诸经方用药，所以熬炼节度，皆脚注之，今方则不然，於此篇具条之，更不烦方下别注也。
　　凡药治择熬炮讫，然后秤之以充用，不得生秤。
　　凡用石药及玉，皆碎如米粒，绵裹内汤酒中。
　　凡‘锺乳等诸石，以玉槌水研，三日三夜，漂炼务令极细。
　　凡银屑，以水银和成泥。
　　凡礜石，赤泥团之，入火半日，乃熟可用，仍不得过之。不炼，生入药，使人破心肝。
　　凡朴硝、矾石，烧令汁尽，乃入丸散。芒硝、朴硝，皆绞扬讫，内汁中，更上火两三沸，烊尽乃服。
　　凡扬中用丹砂、雄黄者，熟末如粉，临服内扬中，搅令调和服之。
　　凡汤中用完物，皆擘破，乾枣、栀子之类是也。用细核物，亦打碎，山茱萸、五味子、蕤核、决明子之类是也。细花子物，正尔完用之，旋复花、菊花、地肤子、葵子之类是也。米、麦、豆、辈，亦完用之。
　　凡橘皮、吴茱萸、椒等，入汤不□咀。
　　凡诸果实仁，皆去尖及双仁者，汤揉挞去皮，仍切之。用栀子者，去皮；用蒲黄者，汤成下。
　　凡麦门冬、生姜入汤，皆切，三捣三绞，取汁，扬成去滓下之，煮五六沸，依如升数，不可共药煮之。一法薄切用。
　　凡麦门冬，皆微润，抽去心。
　　凡麻黄，去节，先别煮两三沸，掠去沫，更益水如本数，乃内余药，不尔令人烦，寸斩之。小草、瞿麦五分斩之，细辛、白前三分斩之，膏中细锉也。
　　凡牛膝、石斛等，入汤酒拍碎用之；石斛入丸散者，先以砧槌极打令碎，乃入臼，不尔捣不熟，入酒亦然。
　　凡桂、厚朴、杜仲、秦皮、木兰辈，皆削去上虚软甲错，取裹有味者秤之。茯苓、猪苓，削除黑皮。牡丹、巴戟天、远志、野葛等，皆槌破去心。紫菀，洗去土，曝乾，乃秤之。薤白、葱白，除青令尽。莽草、石南、茵芋、泽兰，剔取叶及嫩茎，去大枝。鬼臼、黄连，皆除根毛。石韦、辛夷，拭去毛，辛夷又去心。蜀椒，去闭口者及目。用大枣、乌梅，皆去核。用鬼箭，削取羽皮。
　　凡茯苓、芍药，补药须白者，泻药唯赤者。
　　凡菟丝子，暖汤淘伏去沙土，乾洒，缓酒渍，经一宿洒出，曝微白，捣之；不尽者，更以酒渍，经三五日乃出，更晒微乾，捣之，须使悉尽，极易碎。
　　凡用甘草、厚朴、枳实、石南、茵芋、藜芦、皂荚之类，皆炙之。而枳实去禳，藜芦去头，皂荚去皮、子。
　　凡用椒实，微熬令汗出，则有势力。
　　凡汤、丸、散用天雄、附子、乌头、乌喙、侧子，皆煻灰炮令微拆，削去黑皮乃秤之。唯姜附汤及膏酒中生用，亦削去皮乃秤之，直理破作七八片。
　　凡半夏，热汤洗去上滑，一云十洗四破，乃秤之，以入汤；若膏、酒、丸散，皆煻灰炮之。
　　凡巴豆，去皮、心、膜，熬令紫色。桃仁、杏仁、葶苈、胡麻诸有脂膏药，皆熬黄黑，别捣令如膏，指□视泯泯尔，乃以向成散，稍稍下臼中，合研，捣令消散，乃复都以轻绢筛之，须尽，又内臼中，依法捣数百杵也。汤、膏中虽有生用者，并捣破。
　　凡用麦糵、曲末、大豆黄卷、泽兰、芜荑，皆微炒。乾漆，炒令烟断。用乌梅入丸散者，熬之。用熟艾者，先炒，细擘，合诸药捣令细散不可筛者，内散中和之。
　　凡用诸毛羽、齿牙、蹄甲，龟鳖、鲮鲤等甲、皮、肉、骨、角、筋，鹿茸等，皆炙之。蛇蜕皮，微炙。
　　凡用斑猫等诸虫，皆去翅足，微熬。用桑螵蛸，中破炙之。牡蛎，熬令黄色。僵蚕、蜂房，微炒之。
　　凡汤中用麝香、犀角、鹿角、羚羊角、牛黄，须末如粉，临服内汤中，搅令调和服之。
　　凡丸、散用胶，先炙，使通体沸起燥，乃可捣，有不沸处，更炙之；断下汤直尔用之，勿炙；诸汤中用阿胶，皆绞汤毕，内汁中，更上火两三沸，令烊。
　　凡用蜜，先火煎，掠去沫，令色微黄，则丸经久不坏。掠之多少，随蜜精粗，遂至大稠，於丸弥佳。
　　凡丸中用蜡，烊，投少蜜中，搅调以和药。
　　凡汤中用饴糖，皆汤成下。诸汤用酒者，皆临熟下之。
　　凡药有宜丸者，宜散者，宜汤者，宜酒渍者，宜膏煎者，亦有一物兼宜者，亦有不入汤酒者，并随药性，不得违之。其不宜汤酒者，列之如左：
　　朱砂熟入酒#11雌黄　云母　阳起石入酒　矾石入酒　硫黄入酒　锺乳入酒　孔公孽入酒　礜石入酒　银屑　白垩　铜镜鼻　胡粉　铅丹　卤咸入酒　石灰入酒　藜灰
　　右石类一十七种。
　　野葛　狼毒　毒公　鬼臼　莽草　蒴藋入酒　巴豆　踯躅入酒　皂荚入酒　雚菌　藜芦　茹　贯众入酒　芜荑　雷丸　狼牙　鸢尾　蒺藜入酒　女菀　葈耳　紫葳入酒　薇衔入酒　白芨　牡蒙　飞廉　蛇衔　占斯　辛夷　石南入酒　楝实　虎杖入酒，单渍　虎掌　蓄根　羊桃入酒　麻勃　苦瓠　瓜蒂　陟厘　狼跋子入酒　云实　槐子入酒　地肤子　蛇床子入酒　青葙子　茺蔚子　王不留行　菥蓂子　菟丝子入酒
　　右草木之类四十八种。
　　蜂子　蜜蜡　白马茎　狗阴　雀卵　鸡子　雄鹊　伏翼　鼠妇　樗鸡　萤火　蠮螉蠮旧作□　僵蚕　蜈蚣　蜥蜴　斑猫　芫青　亭长　蛇胆　虻虫　蜚蠊　蝼蛄　马刀　赭魁　虾蟆　猬皮　生鼠　生龟入酒　蜗牛　诸乌兽入酒　虫鱼膏骨髓胆血屎溺
　　右虫兽之类二十九种。
　　古秤唯有铢两，而无分名。今则以十黍为一铢，六铢为一分，四分为一两，十六两为一斤，此则神农之称也。吴人以二两为一两，隋人以三两为一两。今依四分为一两称为定。方家凡云等分者，皆是丸散，随病轻重，所须多少，无定铢两，三种五种皆悉分两伺等耳。凡丸散云若干分两者，是品诸药宜多宜少之分两，非必止於若干之分两也。假令日服三方寸匕，须瘥止，是三五两药耳。凡散药有云刀圭者，十分方寸匕之一，准如梧桐子大也。方寸匕者，作匕正方一寸，抄散，取不落为度。钱匕者，以大钱上全抄之。若云半钱匕者，则是一钱抄取一边尔，并用五铢钱也。钱五匕者，今五铢钱边五字者以抄之，亦令不落为度。一撮者，四刀圭也。十撮为一勺，两勺为一合。以药升分之者，谓药有虚实轻重，不得用斤两，则以升平之。药升方作上径一寸，下径六分，深八分，内散药勿按抑之，正尔微动，令平调耳。令人分药，不复用此。
　　凡丸药，有云如细麻大者，即胡麻也，不必扁扁，但令较略大小相称尔。如黍粟者亦然，以十六黍为一大豆也。如麻子者，即今大麻子，准三细麻也。如胡豆者，今青斑豆也，以二大麻子准之。如小豆者，今赤小豆也，粒有大小，以三大麻子准之。如大豆者，以二小豆准之。如梧桐子者，以二大豆准之。一方寸匕散，以蜜和得如梧桐子十丸为定。如弹丸及鸡子黄者，以十梧桐子准之。
　　凡方云巴豆若干枚者，粒有大小，当先去心皮，乃秤之，以一分准十六枚。附子、乌头若干枚者，去皮毕，以半两准一枚。枳实若干枚者，去穰毕，以一分准二枚。橘皮一分准三枚。枣有大小，以三枚准一两。云乾姜一累者，以半两为正。本草云一两为正。
　　凡方云半夏一升者，洗毕秤，五两为正。椒一升，三两为正。吴茱萸一升，五两为正。菟丝子一升，九两为正。庵子一升，四两为正。蛇床子一升，三两半为正。地肤子一升，四两为正。此其不同也。云某子一升者，其子各有虚实，轻重不可通以秤准，皆取平升为正。
　　凡方云桂一尺者，削去皮毕，重半两为正。甘草一尺者，重二两为正。云某草一束者，重三两为正。一把者，重二两为正。
　　凡云蜜一斤者，有七合。猪膏一斤者，一升二合。
　　凡汤酒膏药，旧方皆云□咀者，谓秤毕，捣之如大豆，又使吹去细末。此於事殊不允当，药有易碎难碎，多末少末，秤两则不复均平。今皆细切之，较略令如□咀者，乃得无末，而片粒调和也。
　　凡云末之者，谓捣筛如法也。
　　凡丸散，先细切，曝燥，乃捣之。有各捣者，有合捣者，并随方所言。其润湿药，如天门冬、乾地黄辈，皆先切，曝乾，独捣令偏碎，更出细擘，曝乾。若值阴雨，可微火烘之，既燥，小停冷，乃捣之。
　　凡湿药，燥皆大耗，当先增分两，须得屑乃秤之为正，其汤酒中不须如此。
　　凡筛丸药，用重密绢，令细，於蜜丸即易熟。若筛散，草药用轻疏绢，於酒中服即不泥。其石药亦用细绢筛，令如丸药者。
　　凡筛丸散药毕，皆更合於臼中，以杵捣之数百过，视其色理和同为佳。
　　凡煮汤，当取井花水，极令净洁，升斗分量勿使多少，煮之调和，候火用心，一如炼法。
　　凡煮汤，用微火令小沸，其水数依方多少，大略二十两药用水一斗，煮取四升，以此为率。皆绞去滓，而后酌量也。然则利汤欲生，少水而多取汁者，为病须快利，所以少水而多取汁；补汤欲熟，多水而少取汁者，为病须补益，是以多水而少取汁。好详视之，不得令水多少。汤熟，用新布两人以尺木绞之，澄去垽浊。分再服、三服者，第二、第三服以纸覆令密，勿令泄气。欲服以铜器於热汤上暖之，勿令器中有水气。
　　凡渍药酒，皆须切细，生绢袋盛之，乃入酒，密封，随寒暑日数，视其浓烈，使#12可洒出，不必待至酒尽也。滓可曝燥，微捣，更渍饮之，亦可散服。
　　凡建中、肾沥诸补汤滓，合两剂加水煮竭饮之，亦敌一剂新药，贫人当依此用，皆应先曝令燥也。
　　凡合膏，先以苦酒渍，令淹浃，不用多汁，密覆勿泄。云眸时者，周时也，从今旦至明旦。亦有止一宿。煮膏当三上三下，以泄其热势，令药味得出，上之，使匝匝沸，乃下之，取沸静良久乃止，宁欲小生。其中有薤白者，以两头微熬黄为候。有白芷、附子者，亦令小黄色为度。猪肪皆勿令经水，腊月者弥佳。绞膏亦以新布绞之。若是可服之膏，膏滓亦堪酒煮饮之，可摩之膏，膏滓则宜以傅病上。此盖欲兼尽其药力故也。
　　凡膏中有雄黄、朱砂辈，皆别捣，细研如面，须绞膏毕乃投中，以物疾搅，至於凝强，勿使沉聚在下不#13调也。有水银者，於凝膏中研令消散，胡粉亦尔。
　　凡捣药法，烧香，洒扫净洁，不得杂语喧呼，当使童子捣之，务令细熟，杵数可至千万杵，过多为佳。
　　凡合肾气、薯蓣及诸大补五石、大麝香丸、金牙散、大酒煎膏等，合时、煎时，并不令妇人、小儿、产母、丧孝、痼疾、六根不具足人，及鸡、犬、六畜等见之，大忌，切宜慎之。其续命汤、麻黄等诸小汤，不在禁忌之限。比来田野下里家，因市得药，随便市上顾人捣合，非止诸不如法，至於石斛、菟丝子等难捣之药，费人功力，赁作捣者，隐主悉盗弃之。又为尘埃秽气入药中，罗筛粗恶，随风飘扬，众口尝之，众鼻嗅之，药之精气，一切都尽，与朽木不殊。又复服饵，不能尽如法，服尽之后，反加虚损，遂谤医者处方不效。夫如此者，非医之咎，自缘发意甚误，宜熟思之。
　　论服饵第八
　　若用毒药治病，先起如黍粟，病去即止，不去倍之，不去十之，取去为度。病在胸膈已上者，先食而后服药；病在心腹已下者，先服药而后食；病在四肢血脉者，宜空腹而在旦；病在骨髓者，宜饱满而在夜。
　　凡服丸散，不云酒、水饮者，本方如此，是可通用也。
　　凡服利汤，欲得侵早。凡服汤，欲得稍热服之，即易消下不吐，若冷则吐呕不下，若太热即破人咽喉，务在用意。汤必须澄清，若浊令人心闷不解。中间相去如步行十里久再服，若太促数，前汤未消，后汤来冲，必当吐逆，仍问病者腹中药消散，乃可进服。
　　凡服汤法，大约皆分为三服，取三升，然后乘病人谷气强进一服，最须多，次一服渐少，后一服最须少。如此即甚安稳。所以病人於后气力渐微，故汤须渐少。
　　凡服补汤，欲得服三升半，昼三夜一，中间间食，则汤气溉灌百脉，易得药力。
　　凡服汤不得太缓太急也，又须左右仰覆卧各一，食顷即汤势遍行腹中，又於室中行，皆可一百步许，一日勿出外，即大益。
　　凡服汤三日，常忌酒，缘汤忌酒故也。
　　凡服治风汤，第一服厚覆取汗，若得汗即须薄覆，勿令大汗，中间亦须间食，不尔令人无力，更益虚赢。
　　凡丸药，皆如梧桐子大，补者十丸为始，从一服渐加，不过四十丸，过亦损人。云一日三度服，欲得引日，多时不阙，药气渐渍，熏蒸五脏，积久为佳，不必顿服，早尽为善，徒弃名药，获益甚少。
　　凡人四十己下有病，可服泻药，不甚须服补药。必若有所损，不在此限。四十已上，则不可服泻药，须服补药。五十已上，四时勿阙补药，如此乃可延年，得养生之术耳。其方备在第二十七卷中。《素问》曰：实即泻之，虚即补之，不虚不实，以经调之。此其大略也。凡有脏腑积聚，无问少长，须泻则泻。凡有虚损，无问少长，须补即补。以意量度而用之。
　　凡服痔漏疳□等药，皆慎猪、鸡、鱼、油等味，至瘥。
　　凡服泻药，不过以利为度，慎勿过多，令人下利无度，大损人也。
　　凡诸恶疮，瘥后皆百日慎口味，不尔，而疮即发也。
　　凡服酒药，欲得使酒气相接，无得断绝，绝则不得药力，多少皆以知为度。不可令至醉及吐，则大损人也。
　　凡服药，皆断生冷、酢滑、猪、犬、鸡、鱼、油、面、蒜及果实等。其大补丸散，切忌陈臭宿滞之物。有空青忌食生血物，天门冬忌鲤鱼，白木忌桃李及雀肉、葫荽、大蒜、青鱼、酢等物，地黄忌芜荑，甘草忌菘菜、海藻，细辛忌生菜，菟丝子忌兔肉，牛膝忌牛肉，黄连、桔梗忌猪肉，牡丹忌葫萎，藜芦忌狸肉，半夏、菖蒲忌饴糖及羊肉，恒山、桂心忌生葱、生菜，商陆忌犬肉，茯苓忌醋物，柏子仁忌湿面，巴豆忌芦笋羹及猪肉，鳖甲忌苋菜。
　　凡服药，忌见死尸及产妇秽污触之，兼及忿怒忧劳。
　　凡饵汤药，其粥食肉菜皆须大熟，熟即易消，与药相宜，若生则难消，复损药力。仍须少食菜及硬物，於药为佳。亦少进盐、醋乃善。亦不得苦心用力，及房室喜怒。是以治病用药力，惟在食治将息得力，太半於药有益，所以病者务在将息节慎，节慎之至，可以长生，岂惟愈病而已。
　　凡服泻汤及诸丸散酒等，至食时须食者，皆先与一口冷醋饮#14，须臾乃进食为佳。
　　凡人忽遇风，发身心顿恶，或不能言，有如此者，当服大、小续命汤，及西州续命、排风、越婢等汤，於无风处密室之中，日夜四五服，勿计剂数多少，亦勿虑虚，常使头面、手足、腹背汗出不绝为佳。服汤之时，汤消即食粥，粥消即服汤，亦少与羊肉臛将补。若风大重者，相续五日五夜服汤不绝，即二日停汤，以羹臛自补，将息四体。若小瘥即当停药，渐渐将息。如其不瘥，当更#15服汤攻之，以瘥为度。
　　凡患风服汤，非得大汗，其风不去，所以诸风方中皆有麻黄，至如西州续命即用八两，越婢六两，大、小续命或用一两、三两、四两，故知非汗不瘥。所以治风非密室不得辄服汤药，徒自误耳，惟更加增，未见损减矣。
　　凡人五十已上大虚者，服三石更生，慎勿用五石也。四时常以平旦服一二升，暖饮，终身勿绝，及一时勿食蒜、油、鱼、猪、牛、马、鸡、鹅、鸭等肉，即无病矣。
　　论药藏第九
　　存不忘亡，安不忘危，大圣之至教。救民之瘼，恤民之隐，贤人之用心。所以神农鸠集百药，黄帝纂录《针经》，皆备预之常道也。且人疗，多起仓卒，不与人期，一朝婴已，岂遑知。想诸好事者，可贮药藏用，以备不，所谓起心虽微，所救惟广。见诸世禄之家，有善养马者，尚贮马药数十斤，不见养身者有蓄人药一锱铢，以此类之，极可愧矣。贵畜而贱身，诚可羞矣。伤人乎不问马，此言安用哉？至如人或有公私使命，行迈边隅，地既不毛，药物焉出，忽逢瘴疠，素不资贮，无以救疗，遂拱手待毙，以致夭殁者，斯为自致，岂是枉横。何者？既不能深心以自卫，一朝至此，何叹惜之晚哉。故置药藏法，以防危殆云尔。
　　石药、灰土药、水药、根药、茎药、叶药、花药、皮药、子药、五谷、五果、五菜，诸兽齿牙、骨角、蹄甲、皮毛、尿屎等药，酥髓、乳酪、醍醐、石蜜、沙糖、饴糖、酒醋、胶面、蘖豉等药。
　　右件药，依时收采以贮藏之。虫蚕之药不收采也。
　　秤、斗、升、合、铁臼、木臼、绢罗、纱罗、马尾罗、刀砧、玉槌、瓷钵、大小铜姚、铛釜、铜铁匙等。
　　右合药所须，极当预备。
　　凡药皆不欲数数晒曝，多见风日，气力即薄歇，宜熟知之。
　　诸药未即用者，候天大晴时，於烈日中曝之，令大乾，以新瓦器贮之，泥头密封。须用开取，即急封之，勿令中风湿之气，虽经年亦如新也。其丸散以瓷器贮，密蜡封之，勿令泄气，则三十年不坏。诸杏仁及子等药，瓦器贮之，则鼠不能得之也。凡贮药法，皆须去地三四尺，则土湿之气不中也。
　　孙真人备急千金要方卷之一竟
　　#1医学诸论：此四字原缺，据目录补。
　　#2千：影宋刻本作『干』。
　　#3知：原作『之』，据影宋刻本改。
　　#4百一病生：原作『百病一生』，据影宋刻本改。
　　#5吐：影宋刻本『吐』上有『欲』字。
　　#6者：原作『老』，据影宋刻本改。
　　#7治病：此二字原脱，据影宋刻本补。
　　#8枝：影宋刻本作『脂』 。
　　#9丸：原作『也』，据影宋刻本改。
　　#10 得：原脱，据影宋刻本补。
　　#11酒：影宋刻本作『汤』。
　　#12使．□ 影宋刻本作『便』。
　　#13不：原作『勿』，据影宋刻本改。
　　#14饮：影宋刻本作『饭』 。
　　#15更：原脱，据影宋刻本补。
　　孙真人备急千金要方凡例
　　《千金方》旧有例数十条，散在诸篇。凡用一法，皆宜遍知之，虽素熟其书者，临事尚虑有所遗失，况仓卒遘疾，按证为治、不能无未达之惑。及新加撰次，不可无法。今撮集旧凡，并新校之意，为例一篇，次於今序之末，庶后之施用者无凝滞焉。
　　凡和剂之法，有斤、两、升、合、尺、寸之数，合汤药者，不可不知。按吴有复秤、单秤，隋有大升、小升，此制虽复纷纭，正惟求之太深，不知其要耳。陶隐居撰《本草序录》，一用累黍之法，神农旧秤为定，孙思邈从而用之。孙氏生於隋末，终於唐永淳中，盖见《隋志》、《唐令》之法矣。则今之此书，当用三两为一两、三升为一升之制。世之妄者，乃谓古今之人大小有异，所以古人服药剂多。无稽之言，莫此为甚。今之用药，定以三两为今一两，三升为今一升，方中虽时复有用尺寸处，旧例已有准折斤两法，今则不复重述也。
　　凡古方治疾，全用汤法，百千之中，未有一用散者。今世医工，汤散未辨，宜其多说异端，承疑传谬。按汤□咀为各切如麻豆，散法治筛为治择捣筛。卒病贼邪，须汤以荡涤；长病痛疾，须散以渐渍。此古人用汤液、煮散之意也。后世医工，惟务力省，一切为散，遂忘汤法，传用既久，不知其非。一旦用汤，妄生疑讶，殊不知前世用#1汤，药剂虽大，而日饮不过三数服，而且方用专一。今人治病，剂料虽薄而数药竞进，每药数服。以古较今，岂不今反多乎？又昔人长将药者，多作煮散法，盖取其积日之功。故每用一方寸匕为一服，多不过三方寸匕，然而须以帛裹，煮时微微振动。是古人之意，岂须欲多服药哉。又服丸之法，大率如梧子者二十丸，多不过三十、四十丸。及服散者，少则刀圭钱五匕，多则方寸而已。岂服汤特多，煮散、丸散则少乎？是知世人既不知斤、两、升、合之制，又不知汤液、煮散之法。今从旧例，率定以药二十古两，水一小斗，煮取今一升五合，去滓蜇，分三服。自余利汤欲少水而多取数，补汤欲多水而少取数，各依方下别法。
　　凡古经方用药，所有熬炼节度皆脚注之。今方则不然，撮合诸家之法而为合和一篇，更不於方下各注。各注则徒烦而不备，集出则详审而不烦。凡合和者，於第一卷检之。常用乌头，止言炮裂，此物大毒，难循旧制，当依治历节防己汤云：凡用乌头，皆去皮、熬令黑，乃堪用，不然至毒人，特宜慎之。又桂本畏火，所不可近，若妇人妊娠，又虑动胎，当依《恶阻篇》狭苓丸方云：妊娠忌桂，故熬后用之。又方中用大黄者，当依治瘫疽地黄丸方云：薄切，五升米下蒸熟，曝乾用之。
　　凡诸方用药，多出《神农本经》。但古今不同，详略或异，施於达者，不假缕陈，与众共之，事须诠诏。古文从简，则茱萸浑於山、昊，门冬隐於天、麦，椒不判於秦、蜀，刑罔分於牡、蔓。今则检从本草，各以一二而详之。又近世用药，相承其谬，若不辨正，为损滋多。求真珠者，罕知朱砂之为末，多以水银朱充用；择通草者，鲜知木通之别号，皆以通脱木为名；以杜蔷而当细辛，用黄耆而得苜蓿；白羡华，羡华之伪，以刺者为良；青木香，木香之佳，以土者为恶；桂心盖取其枝中之肉，狗脊何尚乎金色之毛；山栀子、栀子本为一物，诃黎勒、诃子元无二条；槟榔、大腹，古昔用之无别；根实、根壳，后世曲生异端；蚱蝉以声而命名，用哑者则显知其谬；胡麻以国而为号，以乌者正得其真；天南星、虎掌名异而实同，茵陈蒿、茵荫名同而实异。斯实药家之消息，为医者可不留心。又如白木一物，古书惟只言木，近代医家咸以木为苍木，今则加以『白』字，庶乎临用无惑矣。
　　凡诸方中用药，问复有不出本草旧经者，咸名医垂记，或累世传良，或博闻有验，或自用得力，故孙氏不得而弃之，传之方来，岂小补哉。
　　凡古名贤治病，多用生命以济灾急。虽日贱畜贵人，至於爱命，人畜一也。损彼益己，物情同患，瓦於人乎？夫杀生求生，去生更远。今之此方，所以不用生命物为药也。其虻虫、水蛭辈，市有先死者，可市而用之，不在此例。又云用鹦子者，皆取先破者用之，完者无力。
　　凡古今病名，率多不同。缓急寻检，常致疑阻，若不判别，何以示众？且如世人呼阴毒伤寒最为剧病，尝深摭其由，然口称阴毒之名，意指少阴之证，病实阴易．之候。命一疾而涉三病，以此为治岂不远。而殊不知阴毒、少阴、阴易自是三候，为治全别。古有方证，其说甚明，今而混淆，害人最急。又如肠风、脏毒、咳逆、慢惊，遍稽方论，无此名称。深穷其状，肠风乃肠痔下血，脏毒乃痢之蛊毒，咳逆者喊逆之名，慢惊者阴痛之病。若不知古知今，何以为人司命。加以古之经方，言多雅奥，以利为滞下，以蹙为脚气，以淋为瘾，以实为秘，以天行为伤寒，以白虎为历节，以膈气为膏肓，以喘嗽为咳逆，以强直为痉，以不语为愈，以缓纵为痱，以怔忪为悸，以痰为饮，以黄为瘴，诸如此类#3，可不讨论。而况病有数候相频，二病同名者哉。宜其视伤寒、中风、热病、温疫，通曰伤寒，肤胀、鼓胀、肠覃、石痕，率为水气。疗中风专用乎痰药，指滞下或以为劳疾，伏梁不辨乎风根，中风不分乎时疾。此今天下医者之公患也，是以别白而言之。
　　凡方后旧有禁忌法，或有或无，或详或略，全无类例，今则集诸药反、恶、畏、忌及诸杂忌为一篇，凡服饵者，於第一卷检之。
　　凡下丸散不云酒、水、饮者，本方如此，而别说用酒、水、饮，则是可通用三物服也。
　　凡诸方论，咸出前古诸家及唐代名医，加减为用而各有效。今则遍寻诸家，有增损不同者，各显注於方下，庶后人用之，左右逢其源也。　　
　　凡诸卷有一篇治数病者，今则各以类次，仍於卷首目下注云：某病附焉。
　　凡诸方与篇题各不相符者，卒急之际，难於寻检，今则改其诠次，庶几历然易晓。
　　凡诸方有一方数篇重出，主治不殊者黠则去之；各有治疗者，则云方见某卷某篇。
　　凡诸篇类例之体，则论居首；脉次之，大方在前，单方次之，针灸法处末焉。缓急检寻，繁而不杂也。
　　妇人卷中有虚损一篇、补益一篇，事涉相类，详而察之，亦自有条，诸丸大方皆在补益，诸汤与煎尽属虚损。又头面篇中备载风眩之治，小肠腑卷重出风眩一门，求之类例，不当复出。盖前篇杂疏诸家之法，广记而备言之；后篇特记徐嗣伯十方，欲后人知所适从耳。
　　凡妇人之病，比之男子十倍难治，所以别立方也。若是四时节气为病，虚实玲热为患者，故与丈夫同也。其杂病与丈夫同者，散在诸卷。
　　凡小儿之病，与大人不殊，惟用药有多少为异。其惊痛、客性、解颇、不行等八九篇合为一卷，自余下利等方，并散在诸篇中，可披而得也。
　　凡针灸孔穴，已具《明堂篇》中，其逐篇诸穴，多有不与《明堂》同者，及《明堂》中所无者，亦广记当时所传得效者耳，故不必尽同旧经也。
　　凡诸卷中用字，文多假借，如乾字作干、屎字作矢、锐字作兑，其类非一，今则各仍旧文，更不普加改定，亦从古之意也。
　　凡诸方论，今各检见所从来及所流派，比欲各加题别，窃为非医家之急，今但按文校定，其诸书之名，则隐而不出，以成一家之美焉。
　　＃１用：原脱，据影宋刻本补。
　　＃２易：原作『阳」，据影宋刻本改。下『阴易」仿此。
　　＃３类：原作『论」，据影宋刻本改。
　　孙真人备急千金要方卷二
　　宋朝奉郎守太常少卿充秘阁校理林亿等校正
　　妇人方
　　求子第一论　方　灸法　转女为男法
　　论曰：夫妇人之别有方者，以其胎妊、生产、崩伤之异故也。是以妇人之病，比之男子十倍难疗。经言：妇人者，众阴所集，常与湿居。十四已上，阴气浮溢，百想经心，内伤五脏，外损姿颜，月水去留，前后交互，瘀血停凝，中道断绝，其中伤堕，不可具论。生熟二脏，虚实交错，恶血内漏，气脉损竭。或饮食无度，损伤非一；或疮痍末愈，便合阴阳；或便利於悬厕之上，风从下入，便成十二痼疾，所以妇人别立方也。若是四时节气为病，虚实冷热为患者，故与丈夫同也。惟怀胎妊而挟病者，避其毒药耳。其杂病与丈夫同，则散在诸卷中，可得而知也。然而女人嗜欲多於丈夫，感病倍於男子，加以慈恋爱憎、嫉妒忧恚，染着坚牢，情不自抑，所以为病根深，疗之难瘥。故养生之家，特须教子女学习此三卷妇人方，令其精晓，即於仓卒之秋，何忧畏也？夫四德者，女子立身之枢机；产育者，妇人性命之长务。若不通明於此，则何以免於夭枉者哉。故傅母之徒，亦不可不学，常宜缮写一本，怀挟随身，以防不虞也。
　　论曰：人之情性，皆愿贤己而疾不及人；至於学问，则随情逐物，堕於事业，讵肯专一推求至理，莫不虚弃光阴，没齿无益。夫婚姻养育者，人伦之本，王化之基，圣人设教，备论厥旨，后生莫能精晓，临事之日，惛尔若愚，是则徒愿贤己而疾不及人之谬也。所实不达贤己之趣，而妄徇虚声，以终无用。今具述求子之法，以贻后嗣，同志之士，或可览焉。
　　论曰：夫欲求子者，当先知夫妻本命，五行相生，及与德合，并本命不究在子休废死墓中者，则求子必得；若其本命五行相克，及与刑杀冲破，并在子休废死墓中者，则求子了不可得，慎无措意。纵或得者，於后终亦累人。若其相生，并遇福德者，仍须依法如方，避诸禁忌，则所诞儿子尽善尽美，难以具陈。禁忌法、受胎时日、推王相、贵宿日法，在二十七卷中。
　　论曰：凡人无子，当为夫妻俱有五劳七伤、虚赢百病所致，故有绝嗣之患。夫治之之法，男服七子散，女服紫石门冬圆，及坐药、荡胞汤，无不有子也。
　　七子散，治丈夫风虚目暗，精气衰少，无子，补不足方：
　　五味子　锺乳粉　牡荆子　菟丝子　车前子　菥蓂子　石斛　乾地黄　薯蓣　杜仲　鹿茸　远志各八铢　附子　蛇床子　芎藭各六铢　山茱萸　天雄　人参　茯苓　黄耆　牛膝各五铢#1　桂心十铢　苁蓉十一铢　巴戟天十二铢
　　右二十四味，治下筛，酒服方寸匕，日二，不知增至二匕，以知为度。禁如药法。不能酒者，蜜和圆服亦得。一方加覆盆子八铢。求子法，一依后房中篇。
　　朴消荡胞汤，治妇人立身已来全不产，及断绪久不产三十年者方：
　　朴消　牡丹　当归　大黄　桃仁生用，各三铢　细辛　厚朴　桔梗　人参　赤芍药　茯苓　桂心　甘草　牛膝　橘皮各二铢#2　附子六铢　虻虫　水蛭各十枚
　　右十八味，□咀，以清酒五升、水五升合煮，取三升，分四服，日三夜一，每服相去三时，更服如常。覆被取少汗，汗不出，冬日着火笼之，必下积血及冷赤脓如赤小豆汁，本为妇人子宫内有此恶物使然。或天阴脐下痛，或月水不调，为有冷血，不受胎。若斟酌下尽，气力弱，大困，不堪更服，亦可二三服即止。如大闷不堪，可食酢饭冷浆，一口即止。然恐去恶物不尽，不大得药力，若能忍服尽，大好。一日后，仍着导药。《千金翼方》不用桔梗、甘草。
　　治全不产及断绪，服前朴消汤后，着坐导药方：
　　皂荚　山茱萸《千金翼》作苦瓠　当归各一两　细辛　五味子　乾姜各二两　大黄　矾石　戎盐　蜀椒各半两
　　右十味，为末，以绢袋盛，大如指，长三寸，盛药令满，内妇人阴中，坐卧任意，勿行走急，小便时去之，更安新者。一日一度。必下青黄冷汁，汁尽即止，可幸御，自有子。若未见病出，亦可至十日安之。一本别有葶苈、砒霜各半两。此药为服朴消汤，恐去冷恶物出不尽，以导药下之。值天阴冷不疼，不须着导药。亦有着盐为导药者，然不如此药。其服朴消汤后，即安导药，经一日外，服紫石门冬丸。
　　紫石门冬圆，治全不产及断绪方：
　　紫石英　天门冬各三两　当归　芎藭　紫葳　卷柏　桂心　乌头　乾地黄　牡蒙《千金翼》作牡荆，《外台》作牡蒙　禹余根　石斛　辛夷各二两　人参　桑寄生　续断　细辛　厚朴　乾姜　食茱萸　牡丹　牛膝各三十铢#3　柏子仁一两　薯蓣　乌贼骨　甘草各一两半
　　右二十六味，为末，蜜和丸如梧桐子大。酒服十丸，日三，渐增至三十丸，以腹中热为度。不禁房室，夫行不在不可服，禁如药法。比来服者，不至尽剂即有娠。
　　白薇圆，主令妇九有子方：
　　白薇　细辛　防风　人参　秦椒　白敛一云白芷　桂心　牛膝　秦艽　芜荑　沙参　芍药　五味子　白僵蚕　牡丹　蛴螬各一两　乾漆　柏子仁　乾姜　卷柏　附子　芎藭各三十铢#4　桃仁　紫石英各一两半　锺乳　乾地黄　白石英各二两#5 鼠妇半两　水蛭　虻虫各十五枚　吴茱萸十八铢 麻布叩复头一尺，烧
　　右三十二味，为末，蜜和丸，如梧桐子大。酒服十五丸，日再，稍加至三十丸，当有所去，小觉有异即停服。
　　又方，治久无子或断绪，上热下冷，百病皆治之方：
　　白薇　乾地黄　乾姜　车前子　蜀椒各十八铢　紫石英　稿本　石膏　庵子　卷柏各三十铢#6 泽兰　赤石脂　白龙骨　远志　麦门冬　茯苓　太乙余粮各二两　当归　芎藭　蛇床子各一两　白芷　覆盆子　桃仁#7 　人参各一两半　桂心　蒲黄各二两半　细辛三两　橘皮半两
　　右二十八味，为末，蜜和丸如梧子大。酒服十五丸，日再，渐增，以知为度，亦可至五十丸。慎猪、鸡、生冷、酢滑、鱼、蒜、驴、马、牛肉等。觉有娠即停。三月正择食时，可食牛肝及心，至四月、五月不须，但不可故杀，令子短寿，遇得者大良。
　　金城太守白薇圆，治月水不利、闭塞，绝产十八年，服此药二十八日有子，方：
　　白薇　细辛各三＋铢　人参　杜蘅《古今录验》用牡蛎　牡蒙　厚朴　半夏　白僵蚕　当归　紫苑各十八铢　牛膝　沙参　乾姜　秦艽各半两　蜀椒　附子　防风各一两半
　　右十七味，为末，蜜和丸如梧子大。先食服三丸，不知，稍增至四五丸。此药不可长服，觉有娠即止，用之大验。《崔氏》有桔梗、丹参十八铢。
　　论曰：古者求子，多用庆云散、承泽圆，今代人绝不用此，虽未试验，其法可重，故述之。
　　庆云散，治丈夫阳气不足，不能施化，施化无成方：
　　覆盆子　五味子各一升　菟丝子二升　天雄一两　石斛　白木各三两　桑寄生四两　天门冬九两　紫石英二两
　　右九味，治下筛。酒服方寸匕，先食服，日三。素不耐冷者，去寄生，加细辛四两；阳气不少而无子者，去石斛，加槟榔十五枚。
　　承泽圆，治妇人下焦三十六疾，不孕绝产方：
　　梅核仁　辛夷各一升　葛上亭长七枚　溲疏三两#8 　稿本一两　泽兰子五合
　　右六味，为末，蜜和丸如大豆。先食服二丸，日三，不知稍增。若腹中无坚癖积聚者，去亭长，加通草一两；恶甘者#9，和药先以苦酒搜散，乃纳少蜜和为丸。
　　大黄圆，治带下百病，无子，服药十日下血，二十日下长虫及青#10黄汁，三十日病除，五十日肥白方：
　　大黄破如米豆，熬令黑 柴胡　朴消　乾姜各一升　芎藭五两　蜀椒二两　茯苓如鸡子大一枚
　　右七味，为末，蜜和丸，如梧桐子大。先食服七丸，米饮下，加至十丸，以知为度，五日微下。
　　吉祥圆，治女人积年不孕方：
　　天麻　柳絮　牡丹　茯苓　乾地黄　桂心各一两　五味子　桃花　白术　芍藭各二两　覆盆子一斗#11　桃仁一百枚　菟丝子　楮实子各一升
　　右十四味，为末，蜜和丸，如豆大。每服空心，饮黄#12酒下五丸，日中一服，晚一服。
　　消石大黄圆，治十二瘕癖，及妇人带下，绝产无子，并服寒食药而腹中有癖者，当先服大丸下之，乃服寒食药。大丸不下水谷，但下病耳，不至令人虚极。方见第十一卷中。
　　秦椒圆，治妇人绝产，生来未产，荡涤腑脏，使玉门受子精方#13：
　　秦椒　天雄各十八铢　玄参　人参　白敛　鼠妇　白芷　黄耆　桔梗　露蜂房　白僵蚕　桃仁　蛴螬　白薇　细辛　芜荑各一两　牡蒙　沙参　防风　甘草　牡丹皮　牛膝　卷柏　五味子　芍药　桂心　大黄　石斛　白木各三＋铢#14　柏子仁　茯苓　当归　乾姜各一两半　泽兰　乾地黄　芎藭各一两十八铢　乾漆　白石英　紫石英　附子各二两　锺乳二两半　水蛭七十枚　虻虫一百枚　麻布叩复头七尺#15，烧
　　右四十四味，为末，蜜丸如梧子大。酒服十丸，日再，稍加至二十丸。若有所去如豆汁、鼻涕，此是病出。觉有异即停。
　　灸法：
　　妇人绝子，灸然谷五十壮，在内踝前直下一寸。
　　妇人绝嗣不生，胞门闭塞，灸关元三十壮，报之。
　　妇人妊子不成，若堕落，腹痛，漏见赤，灸胞门五十壮，在关元左边二寸是也，右边二寸名子户。
　　妇人绝嗣不生，灸气门穴，在关元傍三寸，各百壮。
　　妇人子脏闭塞，不受精，疼，灸胞门五十壮。
　　妇人绝嗣不生，漏赤白，灸泉门十壮，三报，穴在横骨当阴上际。
　　论曰：阴阳调和，二气相感，阳施阴化，是以有娠，而三阴所会则多生女。但妊娠二月名曰始膏，精气成於胞裹。至於三月名曰始胎，血脉不流，象形而变，未有定仪，见物而化。是时男女未分，故未满三月者，可服药、方术转之，令生男也。
　　丹参圆，治妇人始觉有娠，养胎并转女为男方：
　　丹参　续断　芍药　白胶　白术　柏子仁　甘草各二两　人参　芎藭　乾姜各三＋铢　吴茱萸　橘皮　当归各一两＋八铢　白芷　冠缨烧灰，各一两乾地黄一两半　芜荑十八铢　犬卵一具，乾　东门上雄鸡头一枚
　　右十九味，为末，蜜和丸如梧子大，酒服十丸，日再，稍加至二十丸。
　　又方：
　　取原蚕屎一作矢一枚，井花水服之，日三。
　　又方：
　　取弓弩弦一枚，绛囊盛，带妇人左臂。一法以击腰下，满百日去之。
　　又方：取雄黄一两，绛囊盛，带之。要女者，带雌黄。
　　又方：以斧一柄，於产妇卧床下置之，仍击刃向下，勿令人知。如不信者，待鸡抱卵时，依此置於窠下，一窠儿子尽为雄也。
　　妊娠恶阻第二论　方　法
　　论曰：何以知妇人妊娠？脉平而虚者，乳子法也。经云：阴搏阳别，谓之有子。此是血气和调，阳施阴化也。诊其手少阴脉动甚者，妊子也。少阴，心脉也，心主血脉。又肾名胞门、子户？尺屯，肾脉也。尺中之脉按之不绝，法妊娠也。三部脉沉浮正等，按之无绝者，有娠也。
　　妊娠初时，寸微小，呼吸五至，三月而尺数也。妊娠四月欲知男女者，左疾为男，右疾为女；左右俱疾，为产二子。又法，左手沉实为男，右手浮大为女；左右手俱沉实，猥生二男；俱浮大，猥生二女。尺脉若左偏、大为男，右偏大为女；左右俱大，产二子。大者，如实状。又法，左手尺中浮大者男；右手尺中沉细者女；若来而断绝者，月水不利。又法，左右尺俱浮为产二男，不然女作男生；俱沉为产二女，不尔男作女生。又法，得太阴脉为男，得太阳脉为女；太阴脉沉，太阳脉浮。又，遣妊娠人面南行，还复呼之，左回首者是男，右回首者是女。又，看上圊时，夫从后急呼之，左回首是男，右回首是女。又，妇人妊娠，其夫左乳房有核是男，右乳房有核是女。
　　妊娠欲知将产者，怀妊离经其脉浮，设腹痛引腰脊为今出也。但离经者，不病也。又法，欲生，其脉离经，夜半觉痛，日中则生也。
　　论曰：凡妇人虚赢，血气不足，肾气又弱，或当风饮冷太过，心下有淡水者，欲有胎而喜病阻。所谓欲有胎者，其人月水尚来，颜色、肌肤如常，但苦沉重愤闷，不欲食饮，又不知其患所在，脉理顺时平和，则是欲有妊也。如此经二月日后，便觉不通，则结胎也。阻病者，患心中愤愤，头重眼眩，四肢沉重懈惰，不欲执作，恶闻食气，欲啖咸酸果实，多卧少起，世谓恶食。其至三四月日已上，皆大剧吐逆，不能自胜举也。此由经血既闭，水渍於脏，脏气不宣通，故心烦愤闷，气逆而呕吐也。血脉不通，经络否涩，则四肢沉重，挟风则头目眩也。觉如此候者，便宜服半夏茯苓汤数剂，后将茯苓丸，淡水消除，便欲食也。既得食力，体强气盛，力足养胎，母便健矣。古今治阻病方有十数首，不问虚实、冷热、长少，殆死者，活於此方。
　　半夏茯苓汤，治妊娠阻病，心中愤闷，空烦吐逆，恶闻食气，头眩体重，四肢百节疼烦沉重，多卧少起，恶寒汗出，疲极黄瘦方：
　　半夏　生姜各三＋铢　乾地黄　茯苓各十八铢　橘皮　旋复花　细辛　人参　芍药　芎藭　桔梗　甘草各十二铢
　　右十二味，□咀，以水一斗，煮取三升，分三服。若病阻积月日不得治，及服药冷热失候，病变客热烦渴，口生疮者，去橘皮、细辛，加前胡、知母各十二铢；若变冷下痢者，去乾地黄，入桂心十二铢；若食少，胃中虚，生热，大便闭塞，小便赤少者，宜加大黄十八铢，去地黄，加黄苓六铢。余依方服一剂得下后，消息看气力、冷热增损，方调定，更服一剂汤，便急服茯苓丸，令能食便强健也。忌生冷、醋滑、油腻、嵩菜、海藻。
　　茯苓圆，治妊娠阻病，患心中烦闷，头眩重，憎闻饮食气，便呕逆吐闷颠倒，四肢垂弱，不自胜持，服之即效。要先服半夏茯苓汤两剂，后可服此方：
　　茯苓　人参　桂心熬　乾姜　半夏　橘皮各一两　白术　葛根　甘草　枳实各二两
　　右十味，为末，蜜和为丸如梧子。饮服二十丸，渐加至三十丸，日三。《肘后》不用乾姜、半夏、橘皮、白术、葛根，只五味。又云：妊娠忌桂，故熬。
　　治妊娠恶阻，呕吐，不下食方：
　　青竹茹　橘皮各十八铢　茯苓　生姜各一两　半夏三＋铢
　　右五味，□咀，以水六升，煮取二升半，分三服，不瘥频作。
　　橘皮汤，治妊娠呕吐，不下食方：
　　橘皮　竹茹　人参　白术各十八铢　生姜一两　厚朴十二铢
　　右六味，□咀，以水七升，煮取二升半，分三服，不瘥重作。
　　养胎第三论　方　禁忌　逐月养胎
　　论曰：旧说凡受胎三月，逐物变化，禀质未定。故妊娠三月，欲得观犀象猛兽、珠玉宝物；欲得见贤人君子、盛德大师；观礼乐、锺鼓、俎豆，军旅陈设，焚烧名香；口诵诗书、古今箴诫；居处简静，割不正不食，席不正不坐，弹琴瑟，调心神，和情性，节嗜欲。庶事清净，生子皆良，长寿忠孝，仁义聪慧，无疾。斯盖文王胎教者也。
　　论曰：儿在胎，日月未满，阴阳未备，腑脏骨节皆未成足，故自初讫於将产，饮食居处，皆有禁忌。
　　妊娠食羊肝，令子多厄；食山羊肉，令子多病。
　　妊娠食驴马肉，令子延月。
　　妊娠#16食骡肉，产难。
　　妊娠食兔肉、犬肉，令子无音声并缺唇。
　　妊娠食鸡子及乾鲤鱼，令子多疮。
　　妊娠食鸡肉、糯米，令子多寸白虫。
　　妊娠食椹并鸭子，令子倒出，心寒。
　　妊娠食雀肉并豆酱，令子满面多黑子。
　　妊娠食雀肉、饮酒，令子心淫情乱，不畏羞耻。
　　妊娠食鳖，令子短项。
　　妊娠食冰浆，绝胎。
　　妊娠勿向非常地大小便，必半产杀人。
　　徐之才逐月养胎方：
　　妊娠一月，名始胚。饮食精熟，酸美受御，宜食大麦，毋食腥辛，是谓才正。
　　妊娠一月，足厥阴脉养，不可针灸其经。足厥阴内属於肝，肝主筋及血。一月之时，血行否涩，不为力事，寝必安静，无令恐畏。
　　妊娠一月，阴阳新合为胎。寒多为痛，热多卒惊，举重腰痛，腹满胞急，卒有所下，当预安之，宜服乌雌鸡汤方：
　　乌雌鸡一只，治如食法　茯苓　阿胶各二两　吴茱萸一升　麦门冬五合　人参　芍药　白术各三两　甘草　生姜各一两
　　右十味，□咀，以水一斗二升煮鸡，取汁六升；去鸡下药，煎取三升，内酒三升并胶，烊尽，取三升，放温。每服一升，日三。
　　补胎汤，若曾伤一月胎者，当预服此方：
　　细辛一两　防风二两　乾地黄　白术各三两　生姜四两　吴茱　英大麦各五合　乌梅一升
　　右八味，□咀，以水七升，煮取二升半。分三服，先食服。寒多者，倍细辛、茱萸；热多渴者，去之加栝蒌根二两；若有所思，去大麦，加柏子仁三合。一方有人参一两。
　　妊娠二月，名始膏。无食辛臊，居必静处，男子勿劳，百节皆痛，是为胎始结。
　　妊娠二月，足少阳脉养，不可针灸其经。足少阳内属於胆，主精。二月之时，儿精成於胞裹，当慎护惊动也。
　　妊娠二月，始阴阳踞经。有寒多坏不成，有热即萎悴；中风寒，有所动摇，心满，脐下悬急，腰背强痛，卒有所下，乍寒乍热，宜服艾叶汤方：
　　艾叶 丹参当归 麻黄各二两 人参阿胶各三两  甘草四两#17   生姜六两大枣十二枚
　　右九味，□咀，以酒三升，水一斗，煮减半，去滓内胶，煎取三升，分三服。一方用乌雌鸡一只，宿肥者，治如食法，割头取血，内三升酒中相和；次以水一斗二升，先煮取汁，去鸡内药，煎取三升，内血、酒并胶，煎取三升。分温三服。
　　黄连汤，若曾伤二月胎者，当预服此方：
　　黄连　人参各一两　吴茱萸五合　生姜三两　生地黄五两，一方用阿胶
　　右五味，□咀，以酢浆七升，煮取三升。分四服，日三夜一，十日一修合。若颇觉不安，加乌梅一升，加乌梅者，不用浆，直用水耳。一方用当归半两。
　　妊娠三月，名始胎。当此之时，未有定仪，见物而化。欲生男者，操弓矢；欲生女者，弄珠玑。欲子美好，数视璧玉；欲子贤良，端坐清虚，是谓外象而内感者也。
　　妊娠三月，手心主脉养、不可针灸其经。手心主内属於心，无悲哀、思虑、惊动。
　　妊娠三月，为定形。有寒大便青，有热小便难，不赤即黄。卒惊恐、忧愁、嗔怒、喜、顿仆，动於经脉，腹满，绕脐苦痛，或腰背痛#18，卒有所下，雄鸡汤方：
　　雄鸡一只，治如食法　黄苓　白术　生姜各一两　麦门冬五合　芍药四两　大枣十二枚，擘　甘草　人参　茯苓　阿胶各二两
　　右十一味，□咀，以水一斗三升#19 ，煮鸡减半，出鸡内药，煮取半，内清酒三升并胶，煎取三升。分三服，一日令尽，当温卧。一方用当归、芎藭各二两，不用黄苓、生姜。
　　茯神汤，若曾伤三月胎者，当预服此方：
　　茯神　丹参　龙骨各一两　阿胶　当归　甘草　人参各二两　大枣二十一枚　赤小豆二十一枚
　　右九味，□咀，以酢浆一斗，煮取三升。分四服，先食服，七日后服一剂。腰痛者，加桑寄生二两。《深师》有薤白二两、麻子一升。
　　妊娠四月，始受水精，以成血脉。食宜稻粳，羹宜鱼雁，是谓盛血气，以通耳目，而行经络。
　　妊娠四月，手少阳脉养，不可针灸宁其经。手少阳内输三焦。四月之时，儿六腑顺成。当静形体，和心志，节饮食。
　　妊娠四月，有寒心下愠愠欲呕，胸膈满，不欲食；有热小便难，数数如淋状，脐下苦急。卒风寒，颈项强痛，寒热。或惊动身躯，腰背腹痛，往来有时，胎上迫胸，心烦不得安，卒有所下，菊花汤方：
　　菊花如鸡子大一枚　麦门冬一升　大枣十二枚　人参一两半　甘草　当归各二两　麻黄　阿胶各三两　半夏四两　生姜五两
　　右十味，□咀，以水八升，煮减半，内清酒三升并阿胶，煎取三升。分三服，温卧。当汗，以粉粉之，护风寒四五日。一方用乌雌鸡一只，煮水煎药。
　　调中汤，若曾伤四月胎者，当预服此方：
　　白芍药　生姜各四两　厚朴　枳实　生李根白皮　白术　柴胡各三两　续断　芎藭　甘草各一两　当归一两半　乌梅一升
　　右十二味，□咀，以水一斗，煮取三升。分四服，日三夜一，八日后复服一剂。
　　妊娠五月，始受火精，以成其气。卧必晏起，沐浴浣衣，深其居处，厚其衣服。朝吸天光，以避寒殃。其食稻麦，其羹牛羊，和以茱萸，调以五味，是谓养气，以定五脏。
　　妊娠五月，足太阴脉养，不可针灸其经。足太阴内输於脾。五月之时，儿四肢皆成，无大饥，无甚饱，无食乾燥，无自炙热，无大劳倦。
　　妊娠五月，有热苦头眩，心乱呕吐；有寒苦腹满痛，小便数。卒有恐怖，四肢疼痛，寒热，胎动无常处，腹痛，闷顿欲仆，卒有所下，阿胶汤主之之方：
　　阿胶四两　人参一两　生姜六两　当归　芍药　甘草　黄苓各二两　旋复花二合　吴茱萸七合　麦门冬一升
　　右十味，□咀，以水九升，煮药减半，内清酒三升并胶，微火煎，取三升半。分四服，日三夜一，先食服便愈，不瘥再服。一方用乌雌鸡一只，割取咽血，内酒中；以水煮鸡以煎药，减半，内酒并胶，煎取三升半，分四服。
　　安中汤，曾伤五月胎者，当预服此方：
　　黄苓一两　当归　芎藭　乾地黄　人参各二两　甘草　芍药各三两　生姜六两　麦门冬一升　五味子　大麻仁各五合　大枣二＋五枚#20
　　右十二味，□咀，以水七升、清酒五升，煮取三升半。分四服，日三夜一，七日复服一剂。
　　妊娠六月，始受金精，以成其筋。身欲微劳，无得静处，出游於野，数观走犬，及视走马。食宜鸶乌、猛兽之肉，是谓变腠理纫筋，以养其力，以坚背膂。
　　妊娠六月，足阳明脉养，不可针灸其经。足阳明内属於胃，主其口目。六月之时，儿口目皆成。调五味，食甘美，无大饱。
　　妊娠六月，卒有所动不安，寒热往来，腹内胀满，身体肿，惊怖，忽有所下，腹痛如欲产，手足烦疼，宜服麦门冬汤方：
　　麦门冬一升　人参　甘草　黄苓各二两　乾地黄三两　阿胶四两　生姜六两　大枣十五枚
　　右八味，以水七升，煮减半，内清酒二升并胶，煎取三升。分三服，中间进糜粥。一方用乌雌鸡一只，煮水以煎药。
　　柴胡汤，若曾伤六月胎者，当预服此方：
　　柴胡四两　苁蓉一两　白术　芍药一作紫岁　甘草　麦门冬　芎藭各二两　生姜六两　乾地黄五两　大枣三＋枚
　　右十味，□咀，以水一斗，煮取三升。分四服，日三夜一，中间进糜粥。勿食生冷及坚硬之物。七日更服一剂。
　　妊娠七月，始受木精，以成其骨。劳身摇肢，无使定止，动作屈伸，以运血气。居处必燥，饮食避寒，常食稻粳，以蜜#21胜理，是谓养骨而坚齿。
　　妊娠七月，手太阴脉养，不可针灸其经。手太阴内属於肺，主皮毛。七月之时，儿皮毛已成。无大言，无号哭，无薄衣，无洗浴，无寒饮。
　　妊娠七月，忽惊恐摇动，腹痛，卒有所下，手足厥冷，脉若伤寒，烦热，腹满，短气，常苦颈项及腰背强，葱白汤主之之方：
　　葱白长三四寸，十四茎　半夏　麦门冬各一升　旋复花二合#22 黄苓一两　人参一两半　甘草　当归　黄耆各三两　阿胶四两　生姜八两
　　右十一味，□咀，以水八升，煮减半，内清酒三升及胶，煎取四升。每服一升，日三夜一。温卧，当汗出。若不出者，加麻黄一两#23，煮，服如前法。若秋后，勿强渍#24汗。一方以黄雌鸡一只，割咽取血，内酒中，煮鸡取汁以煎药。
　　杏仁汤，若曾伤七月胎者，当预服此方：
　　杏仁　甘草各二两　紫菀一两　锺乳　乾姜各三两#25 麦门冬　吴茱萸各一升　粳米五合　五味子三合#26
　　右九味，□咀，以水八升，煮取三升半。分四服，日三夜一，中间进食，七日服一剂。一方用白鸡一只，煮汁煎药。
　　妊娠八月，始受土精，以成肤革。和心静息，无使气极，是谓密腠理，而光泽颜色。
　　妊娠八月，手阳明脉养，不可针灸其经。手阳明内属於大肠，主九窍。八月之时，儿九窍皆成。无食燥物，无辄失食，无忍大起。
　　妊娠八月，中风寒，有所犯触，身体尽痛，乍寒乍热，胎动不安，常苦头眩痛，绕脐下寒，时时小便白如米汁，或青或黄，或使寒栗，腰背苦冷而痛，目□□，芍药汤主之之方：
　　芍药四两　生姜四两　厚朴二两　甘草　当归　白术　人参各三两　薤白切，一升
　　右八味，□咀，以水五升、清酒四升合煮，取三升。分三服，日再夜一。一方用乌雌鸡煮汁以煎药。
　　葵子汤，若曾伤八月胎者，当预服此方：
　　葵子二升　甘草　厚朴各二两　白术　柴胡各三两　芍药四两　生姜六两　大枣二十枚
　　右八味，□咀，以水九升，煮取三升。分三服，日三，凡十日一剂。一方用乌雌鸡一只，煮水以煎药。
　　妊娠九月，始受石精，以成皮毛，六腑百节，莫不毕备。饮醴食甘，缓带自持而待之，是谓养毛发、致才力。
　　妊娠九月，足少阴脉养，不可针灸其经。足少阴内属於肾，肾主续缕。九月之时，儿脉续缕皆成。无处湿冷，无着炙衣。
　　妊娠九月，若卒得下痢，腹满悬急，胎上冲心，腰背痛，不可转侧，短气，半夏汤方：
　　半夏　麦门冬　吴茱萸　当归　阿胶各三两#27 乾姜一两　大枣十二枚
　　右七味，□咀，以水九升，煮取三升，去滓，内白蜜八合，微火上温。分#28四服，痢即止。一方用乌雌鸡一只，煮汁煎药。
　　猪肾汤，若曾伤九月胎者，当预服此方：
　　猪肾一具　茯苓　桑寄生　乾姜　乾地黄　芎藭各三两　白术四两　附子中者一牧　大豆三合　麦门冬一升
　　右十味，□咀，以水一斗，煮肾令熟，去肾，纳诸药，煎取三升半。分四服，日三夜一，凡十日更一剂。
　　妊娠十月，五脏俱备，六腑齐通，纳天地气於丹田，故使关节、人神皆备，但俟时而生。
　　妊娠一月始胎，二月始膏，三月始胞，四月形体成，五月能动，六月筋骨立，七月毛发生，八月脏腑具，九月谷气入胃，十月诸神备，日满即产矣。宜服滑胎药，入月即服。
　　丹参膏，养胎，临月服，令滑而易产方：
　　丹参半斤　芎藭　当归各二两#29　蜀椒五合，有热者，以大麻仁五合代
　　右四味，□咀，以清酒溲湿，停一宿，以成煎猪膏四升，微火煎，膏色赤如血，膏成，新布绞去滓。每日取如枣许，内酒中服之，不可逆服。至临月乃可服，旧用常验。
　　甘草散，令易生，母无疾病，未生一月日预服，过三十日，行步动作如故，儿生堕地，皆不自觉方：
　　甘草一两#30 黄苓一用茯苓　乾姜　吴茱萸　大豆黄卷　麻子仁　桂心　大麦蘖各三两，一方用粳米
　　右八味，治下筛。酒服方寸匕，日三。暖水服亦得。
　　千金圆，主养胎，治产难颠倒、胞不出，服一丸；伤毁不下，产余病汗不出，烦满不止，气逆满，以酒服一丸。一名保生丸
　　甘草　具母　秦椒　大豆黄卷　乾姜　桂心　黄苓　粳米一作糯米　石斛　石膏各六铢　当归十二铢#31　麻子三合
　　右十二味，为末，蜜和丸如弹子大。每服一丸，日三，用枣汤下。一方用蒲黄一两。
　　蒸大黄圆，治妊娠养胎，令易产方：
　　大黄三十铢，蒸　枳实　芎藭　白术　杏仁各十八铢　芍药　乾姜　厚朴各十二铢　吴茱萸一两
　　右九味，为末，蜜丸如梧桐子大。空腹酒下二丸，日三，不知稍加之。
　　滑胎，令易产方：
　　阿胶八两　滑石二两　车前子一升
　　右三味，治下筛。饮服方寸匕，日再。至生月乃服。药利九窍，不可先服
　　孙真人备急千金要方卷之二竟
　　#1各五铢：影宋刻本作『各三铢』
　　#2各二炼：影宋刻本作『各一铢』 。
　　#3 各三十铢：影宋刻本作『各二十铢』 。
　　#4各三十铢：影宋刻本作『各二十铢』 。
　　#5各二两：『二』字原脱，据影宋刻本补。
　　#6各三十铢：影宋刻本作『 各二十铢』 。
　　#7覆盆子、桃仁：影宋刻本此二味各用『二两半』。
　　#8 三两：影宋刻本作『二两』。
　　#9者：原作『草』，据影宋刻本改。
　　#10青：影宋刻本作『清』 。
　　#11 一斗：影宋刻本作『 一升』 。
　　#12黄：影宋刻本作『 若弋
　　#13方：原脱，据影宋刻本补。
　　#14 各三十铢：影宋刻本作『各二十铢』。
　　#15 七尺：影宋刻本作『七寸』 。
　　#16妊娠：此二字原脱，据影宋刻本补。
　　#17四两：影宋刻本作『一两』 。
　　#18痛：原脱，据影宋刻本补。
　　#19一斗三升：影宋刻本作『一斗五升』。
　　#20二十五枚：影宋刻本作『三十五枚』。
　　#21蜜：影宋刻本作『密』。按『蜜』 用同『密』。
　　#22二合：影宋刻本作『一合』 。
　　#23一两：影宋刻本作『二两』 。
　　#24渍：影宋刻本作『责』 。
　　#25各三两：影宋刻本作『各二两』。
　　#26三合：影宋刻本作『五合』
　　#27各三两： 影宋刻本『半夏、麦门冬』各用『 五两』。
　　#28分：原作『 服』 ，据影宋刻本改。
　　#29各二两：影宋刻本作『各三两』。
　　#30一两：影宋刻本作『二两』。
　　#31十二铢：影宋刻本作『十三铢』。
　　孙真人备急千金要方目录
　　卷之一
　　医学诸论凡九条
　　论大医习业第一
　　论大医精诚第二
　　论治病略例第三
　　论诊候第四
　　论处方第五
　　论用药第六
　　玉石部 草药部 木药部 兽部
　　虫鱼部 果部 菜部 米部
　　论合和第七
　　论服饵第八
　　论药藏第九
　　卷之二
　　妇人方凡二十一类，至七卷止
　　求子第一
　　论六首　七子散　朴消盐胞汤　紫石门冬圆　白薇圆　庆云散　承泽圆　大黄圆　吉祥圆　消石大黄圆　秦椒圆　丹参圆　灸法六首　转女为男法　余方无名者散见本类
　　妊娠恶阻第二
　　论二首茯苓圆　橘皮汤　辨男女法　辨将产法　余方无名者散见本类
　　养胎第三附禁忌、滑胎
　　论二首　乌雌鸡汤　补胎汤　艾叶汤　黄连汤　雄鸡汤　狭神汤　菊花汤　调中汤　阿胶汤　安中汤　麦门冬汤　柴胡汤　葱白汤　杏仁汤　芍药汤　葵子汤　半夏汤　猪肾汤　丹参膏　甘草散　千金圆蒸大黄圆　禁忌法　逐月养胎法　余方无名者散见本类
　　卷之三
　　妇人方
　　妊娠诸病第四
　　葱白　汤旋复花汤　马通汤　胶艾汤　蟹爪汤　香豉汤　鲤鱼汤　灸法　余方无名者散见本类
　　产难第五附运闷
　　论一首八条　羚羊角散　针法　余方无名者散见本类
　　子死胎中第六　附得病须去胎
　　论一首　真珠汤　余方无名者散见本类
　　逆生第七
　　论二首方皆无名，散见本类
　　胞胎不出第八
　　牛膝汤　余方无名者散见本类
　　下乳第九
　　锺乳汤　漏芦汤　漏芦散　石膏汤　麦门冬散　鬼箭汤　甘草散　鲫鱼汤　余方无名者散见本类
　　卷之四
　　妇人方
　　虚损第十附盗汗
　　论一首三条　四顺理中圆　桃仁煎石斛地黄煎　地黄羊脂煎　地黄酒　羊肉汤　猪肾汤　羊肉黄蓍汤　鹿肉汤　獐骨汤　当归芍药汤　杏仁汤　乳蜜汤　五石汤　三石汤　内补黄蓍汤　吴茱萸汤　猪膏煎鲤鱼汤　桂枝附子汤　余方无名者散见本类
　　虚烦第十一
　　薤白汤　竹根汤　人参当归汤　甘竹茹汤　知母汤　竹叶汤　淡竹茹汤 赤小豆散蒲黄散 蜀漆汤 芍药汤
　　中风第十二附心虚惊悸
　　论一首 大豆紫汤 独活紫汤 小独活汤 甘草汤二方 独活汤鸡粪酒 竹叶汤 防风汤 鹿肉汤 独活酒 大豆汤 五石汤 四石汤 小柴胡汤 三物黄苓汤 羊肉汤 葛根汤 防风酒 木防己膏 浴汤 茯神汤 远志汤 茯苓汤 安心汤 甘草圆人参圆 大远志圆
　　心腹痛第十三
　　蜀椒汤 大岩蜜汤 乾地黄汤 芍药汤　当归汤　桃仁芍药汤　羊肉汤　羊肉当归汤　羊肉杜仲汤　羊肉生地黄汤　内补当归建中汤　内补芎藭汤　大补中当归汤　桂心酒　生牛膝酒　吴茱萸汤　蒲黄汤　败酱汤　芎藭汤　独活汤　芍药黄耆汤　余方无名者散见本类
　　卷之五
　　妇人方
　　恶露第十四附血瘕
　　乾地黄汤　桃仁汤　泽兰汤　甘草汤　大黄汤　柴胡汤　蒲黄汤　铜镜鼻汤　小铜镜鼻汤　栀子汤　生地黄汤　大黄乾漆汤　麻子酒　升麻汤　余方无名者散见本类
　　下痢第十五
　　胶蜡汤　桂蜜汤　当归汤　白头翁汤　鳖甲汤　龙骨圆　阿胶圆　泽兰汤　乾地黄汤　生地黄汤　蓝青圆　赤石脂圆　赤散　黑散　黄散　龙骨散　余方无名者散见本类
　　淋渴第十六
　　括蒌汤　鸡肶胵汤　石韦汤　葵根汤　茅根汤　滑石散　竹叶汤　余方无名者散见本类
　　杂治第十七
　　竹茹汤　厚朴汤　温经汤　半夏厚朴汤　昆布圆　五加酒　黄苓散　硫黄散　当归散　当归汤　阴疮膏　白玉汤　桑根白皮汤　灸法九首余方无名者散见本类
　　卷之六
　　妇人方
　　补益第十八论
　　柏子仁圆　大五石泽兰圆　小五石泽兰圆　增损泽兰圆　大补益当归圆　白芷圆　紫石英柏子仁圆　锺乳泽兰圆　大泽兰圆　小泽兰圆　紫石英天门冬圆　三石泽兰圆　泽兰圆　大平胃泽兰圆
　　月水不通第十九附症瘕
　　桃仁汤二方　乾姜圆　乾漆汤　硭硝汤　前胡牡丹汤　乾地黄当归圆　牡丹圆　黄苓牡丹汤　乾漆圆　当归圆二方　鳖甲圆二方　禹余根圆　牡蒙圆　大虻虫圆　桂心酒　虎杖煎二方　桃仁煎　五京圆　鸡鸣紫圆　辽东都尉所上圆　牡蛎圆　消石汤　余方无名者散见本类
　　卷之七
　　妇人方
　　赤白带下崩中漏下第二十
　　论二首　白垩圆　白石脂圆　小牛角□散　龙骨散　白马蹄圆　白马驰散　大豆紫汤方见四卷　云母芎藭散　慎火草散　禹余根圆　增损禹余根圆　当归汤　伏龙肝汤　大牛角中人散　生地黄汤　丹参酒　牡丹皮汤　芍羹汤　马通汤　马蹄屑汤　马蹄圆　蒲黄散　灸法八首　余方无名者散见本类
　　月水不调第二十一
　　白垩圆　桃仁汤　杏仁汤　大黄朴消汤　茱萸虻虫汤　抵党汤　七熬圆　桃仁散　阳起石汤　牛膝圆　灸法一首　余方无名者散见本类
　　卷之八
　　少小婴孺方凡九类，至十四卷止
　　序例第一
　　论五条　紫圆　黑散　择乳母法
　　卷之九
　　少小婴孺方
　　初生出腹第二
　　论二首凡十二事　拭儿口　治生不作声　断脐　裹脐　衣儿　甘草汤　朱蜜　哺乳　浴儿法并方　鹅口　治生辄死法　相儿寿夭法
　　卷之十
　　少小婴孺方
　　惊痫第三附中风
　　论三首　候痫法一首　龙胆汤　大黄汤　白羊鲜汤　增损续命汤　石膏汤　二物石膏汤　桂枝汤　二物驴毛散　茵芋圆　镇心圆　丹参赤膏　五物甘草生摩膏　灸法二＋三首　余方无名者散见本类
　　卷之十一
　　少小婴孺方
　　客忤第四
　　论二首　一物猪蹄散　二物烧发散　一物马通浴汤　一物猪通浴汤灸法一首　咒法二首　白鲜皮汤　龙角圆　芎藭散　一物前胡圆　千金汤　余方无名者散见本类
　　伤寒第五附寒热　温疟
　　论一首　麦门冬汤　芍药四物解肌汤　麻黄汤　五味子汤　莽草浴汤二方　雷丸浴汤　李叶浴汤　柳枝浴汤　青木香浴汤　十二物寒水石散　李根汤　升麻汤　大黄汤　蜀漆汤　竹叶汤二方　调中汤　生地黄汤　二物通汗散　二物茯苓粉散　三物黄连粉散　犀角饮子　恒山汤　灸法一首　余方无名者散见本类
　　卷之十二
　　少小婴孺方
　　咳嗽第六
　　竹沥汤　紫菀汤　五味子汤　射干汤　杏仁圆　八味生姜煎　四物款冬圆　菖蒲圆　桂枝汤　麻黄汤　余方无名者散见本类
　　癖结胀满第七附霍乱
　　双紫圆　牛黄圆　硭硝紫圆　牛黄双圆　牛黄鳖甲圆　芫花圆　真珠圆　鳖甲圆　鳖头圆　桂心橘皮汤　地黄圆　马通粟圆　当归圆　一名黑圆　马齿矾圆　半夏圆　霍香汤　灸法一首　余方无名者散见本类
　　卷之十三
　　少小婴孺方
　　痈疽瘰第八附丹毒　疮疖　疥癣　风瘙瘾疹
　　论一首　漏芦汤　五香连翘汤　连翘圆　麻黄汤二方　拓汤　五味枳实汤　水银膏　苦参汤二方　根实圆 泽兰汤 藜芦膏 灸法一首　余方无名者散见本类
　　卷之十四
　　少小婴孺方
　　杂病第九
　　脐病　口舌病　咽喉病　大小便诸疮　肿毒　耳鼻病　虫病齿落不生　不能乳　不能言　不能行　误食误吞　蠼螋毒　白石脂散　雀屎圆　升麻汤　五等圆　鳖头圆　除热结肠圆　地肤子汤　蒲黄汤　灸法共十三　首余方无名者散见本类
　　卷之十五
　　七窍病凡九类至，二十一卷止
　　目病第一
　　论一首　证三条　神曲圆　瓜子散　补肝圆二方　补肝散四方　补肝芜菁子散　栀子仁煎　泻肝汤二方　洗肝乾蓝煎　大枣煎　洗眼汤二方　荡风散　乳汁煎　真珠散　咒法二首　灸法二＋八 首余方无名者散见本类
　　卷之十六
　　七窍病
　　鼻病第二
　　论一首　香膏二方　通草散　羊肺散　生地黄汤三方　灸法六首　余方无名者散见本类
　　卷之十七
　　七窍病
　　口病第三
　　论#1一首　升麻煎　蔷薇圆　甘草圆　五香圆　含香圆　灸法二方　熏衣香九方附　余方无名者散见本类
　　卷之十八
　　七窍病
　　舌病第四
　　升麻煎　余方无名者散见本类
　　唇病第五
　　润脾膏　甲煎唇脂　甲煎口脂　灸法二方　余方无名者散见本类
　　卷之十九
　　七窍病
　　齿病第六
　　论一首　含嗽汤　嗽汤　灸法二首　余方无名者散见本类
　　卷之二十
　　七窍病
　　喉病第七附咽
　　证一条　小续命汤　乌翣膏　母姜酒　针灸法二首　余方无名者散见本类
　　耳病第八
　　赤膏　余方无名者散见本类
　　卷之二十一
　　七窍病
　　面药第九
　　五香散　面脂二方　面膏　玉屑面膏　玉屑面脂二方　炼脂法　治外膏　猪蹄汤　猪蹄浆　鹿角散　铅丹散　白杨皮散　桃花圆　白瓜子圆　白膏　栀子圆　余方无名者散见本类
　　卷之二十二
　　风毒脚气凡五类至二十四卷止
　　论风毒状第一
　　论论风毒相貌、脉候、冷热、虚实、肿不肿及灸法，服药等凡十六章
　　卷之二十三
　　风毒脚气
　　汤液第二附裹脚方
　　竹沥汤二方　大竹沥汤　麻黄汤　独活汤二方　兼补厚朴汤　风引独活汤　防风汤二方　越婢汤　风引汤　大鳖甲汤　小鳖甲汤　风缓汤二方　犀角旋复花汤　大犀角汤　犀角麻黄汤　茱萸汤　小风引汤　四物附子汤　增损肾沥汤　石膏汤　半夏汤　乌头汤　迮毒汤　紫苏子汤　附子汤　甘草汤　恒山甘草汤　丹参牛膝散　余方无名者散见本类
　　卷之二十四
　　风毒脚气
　　诸散第三
　　例一首　八风散　大八风散　内补石斛秦艽散　秦荒散　石斛万病散　菜萸散　余方无名者散见本类
　　酒醴第四
　　例一首　石斛酒　乌麻酒　锺乳酒二方　枸杞菖蒲酒　虎骨酒　蓼酒　小黄耆酒　黄耆酒　茵芋酒　大金牙酒　秦艽酒　术膏酒　松叶酒　侧子酒　余方无名者散见本类
　　膏第五
　　例一首　神明白膏　卫候青膏　神明青膏　太傅白膏　曲鱼膏　野葛膏　陈元膏　裴公八毒膏
　　卷之二十五
　　诸风凡八类至二十八卷止
　　论杂风状第一附痹　痉
　　论二＋六章
　　诸风第二附风热　风寒
　　小续命汤三方　大续命汤三方　西州续命汤　大续命散　续命煮散　排风汤　大八风汤　八风散　小八风散　乌头汤　葈耳散地黄煎　大防风汤　大戟洗汤　金牙酒　马灌酒　蛮夷酒二方　鲁王酒二方　独活酒　灸法四十首　余方无名者散见本类
　　卷之二十六
　　诸风
　　贼风第三附历节
　　论一首　桂枝酒　大定心汤　乾姜附子汤　侧子酒　芎藭汤　荆沥汤　白木酒　依源麻黄汤　半夏汤　当归圆　依源麻黄续命汤　八风防风散　温中生姜汤　肾沥汤　茵芋酒　乾地黄圆　大岩蜜汤　小岩蜜汤　排风汤　乌头汤　防风汤　羌活汤　防己汤　大枣汤　犀角汤　松节酒　松膏酒　松叶酒　石膏汤　灸法六首　余方无名者散见本类
　　卷之二十七
　　诸风
　　偏风第四附猥退　缓弱　挛急　腰脚痛
　　防风汤　葛根汤　麻子汤　三黄汤　白敛薏苡汤　独活寄生汤　菊花酒　杜仲酒　针灸法五首　余方无名者散见本类
　　风痱第五
　　论三首　竹沥汤三方　荆沥汤　独活煮散　五补圆　灸法一首　余方无名者散见本类
　　卷之二十八
　　诸风
　　风懿第六附口噤　失音　口蜗　尸厥
　　论三首　独活汤　石南汤　桂汤　附子散　甘草汤　枳茹酒　针灸法六首　余方无名者散见本类
　　角弓反张第七
　　仓公当归汤　秦艽散　吴秦荒散　余方无名者散见本类
　　风痹第八
　　论一首　铁精汤　黄耆汤　白敛散　附子酒　麻子酒　余方无名者散见本类
　　卷之二十九
　　伤寒方凡十六类，至三＋五卷止
　　伤寒例第一
　　论三首
　　辟温第二附治瘴雾气
　　岁旦屠苏酒　太乙流金散　雄黄散一物柏枝散 粉身散 虎头杀鬼圆 辟温杀鬼圆二方 雄黄圆藜芦圆 余方无名者散见本类
　　卷之三十
　　伤寒方
　　伤寒膏第三
　　青膏　黄膏　白膏
　　发汗散第四
　　青散二方　六物青散　五苓散　崔文行解散　诏书发汗白薇散　华佗赤散　赤散　乌头赤散　水解散二方
　　发汗汤第五
　　例一首　五香麻黄汤　漏芦连翘汤　桂枝汤　葛根黄连汤　麻黄汤　解肌汤二方　升麻汤　甘草汤　大青龙汤　阴旦汤　阳旦汤麻　黄连翘汤　解肌升麻汤　葛根汤　七物黄连汤　雪煎枯篓汤　三七汤　余方无名者散见本类
　　卷之三十一
　　伤寒方
　　发汗圆第六
　　麦奴圆　神丹圆　青葙圆　茵陈圆
　　宜吐第七
　　例一首　瓜蒂散　水导散　藜芦圆　余方无名者散见本类
　　宜下第八
　　例一首　证十二条　大承气汤　抵克圆　抵克汤　承气汤　生地黄汤　柴胡萎蕤知母汤　鴂豉汤　余方无名者散见本类
　　发汗吐下后第九
　　脉证七条　竹叶汤　桂枝麻黄汤　小青龙汤　四物甘草汤　栀子汤　厚朴汤　玄武汤　葛根黄连汤　茯苓汤　大陷胸汤　大陷胸汤　甘草泻心汤　生姜泻心汤　白虎汤　青箱子圆　大青汤　灸法　余方无名者散见本类
　　卷之三十二
　　伤寒方
　　伤寒杂治第十热毒　呕哕　攻手足　毒肿　斑出　豌豆疮　鼻衄　喉闭　口苦　口乾　下利　虚肿　汗不止　盗汗
　　论一首　苦参汤　凝雪汤　枯蒌汤　芦根饮子　漏芦连翘汤　猪胆汤木香汤　禹余粮汤　麻黄升麻汤　牡蛎散　灸法一首　余方无名者散见本类
　　卷之三十三
　　伤寒方
　　劳复第十一附阴阳易　理发
　　论二首　食忌九条　黄龙汤　枳实栀子汤　麦门冬汤　余方无名者散见本类
　　百合第十二
　　论二首　百合知母汤　百合滑石代赭汤　百合鸡子汤　百合地黄汤　余方无名者散见本类
　　卷之三十四
　　伤寒方
　　伤寒不发汗变成狐惑病第十三
　　论一首　赤小豆当归散　泻心汤　余方无名者散见本类
　　伤寒发黄第十四
　　论一首　证五条　黄耆芍药桂酒汤桂枝黄耆汤　麻黄醇酒汤　大黄圆二方　茵陈汤二方　三黄散　五苓散　秦椒散　小半夏汤　苦参散　麻黄连翘赤小豆汤　大黄黄糵汤　茵葆圆二方　根实大黄汤　凝水石散　茯苓圆　半夏汤　牛膝圆　大茵陈汤　消石矾石散　针灸图三首　余方无名者散见本类
　　卷之三十五
　　伤寒方
　　温疟第十五
　　论一首　鳖甲煎　柴胡括蒌根汤　牡蛎汤　蜀漆散　白虎加桂汤　麻黄汤　恒山圆三方　栀子汤　蜀漆圆　乌梅圆二方　大五补汤　绫鲤汤　恒山汤二方　藜芦圆　刺灸法十九首　禳疟法一首　治疟符二首　余方无名者散见本类
　　诊溪毒证第十六
　　论一首　方见第七十一卷中
　　卷之三十六
　　肝脏凡五类，至三＋七卷止
　　肝脏脉论第一
　　论
　　肝虚实第二附肝胆俱虚实
　　脉四条　竹沥泄热汤　前胡汤　防风散　远志散　地黄煎　补肝汤　补肝散　松膏酒　枸杞酒　防风煎　槟榔汤　灸法一首
　　肝劳第三
　　论一首　猪膏酒　虎骨酒
　　卷之三十七
　　肝脏
　　筋极第四附筋虚实
　　论二首　橘皮通气汤　丹参散　地黄煎　五加酒　人参酒　灸法七首　余方无名者散见本类
　　坚症积聚第五
　　论一首三台圆　五石乌头圆　乌头圆　恒山圆　神明度命圆　陷胸汤　太乙神明陷冰圆　蜥蜴圆　大五明狼毒圆　小狼毒圆　狼毒圆　甘遂汤　野葛膏　消石大圆　土瓜圆　椒熨方　大黄汤　灸法六首　余方无名者散见本类
　　卷之三十八
　　胆腑凡七顿，至三十九卷止
　　胆腑脉论第一
　　论一首
　　胆虚实第二附虚烦不得眠
　　脉二条　半夏汤　温胆汤　千里流水汤　酸枣汤　栀子汤　灸法二首　余方无名者散见本类
　　咽门论第三
　　论一首
　　髓虚实第四
　　论一首　羌活补髓圆　柴胡发泄汤
　　风虚杂补酒煎第五附食治方
　　巴戟天酒二方　五加酒　天门冬大煎　填骨万金煎　小鹿骨煎　地黄小煎　陆抗膏　枸杞煎　夏姬杏仁煎　桃仁煎　膏煎　余方无名者散见本类
　　吐血第六
　　论一首　黄土汤二方　生地黄汤　坚中汤　泽兰汤　犀角地黄汤　当归汤　竹茹汤　赤小豆散　乾地黄圆　麦门冬汤　灸法十五首　余方无名者散见本类
　　卷之三十九
　　胆腑
　　万病圆散第七
　　论二首　羌花散　耆婆万病圆　仙人玉壶圆　三物备急圆　大理气圆　大麝香圆　小麝香圆　紫葛圆　太乙神精丹　作土釜法　作六乙泥法　仓公散　小金牙散　大金牙散　余方无名者散见本类
　　卷之四十
　　心脏凡八类，至四十二卷止
　　心脏脉论第一
　　论一首五十条
　　心虚实第二附心小肠俱虚实
　　脉四条　石膏汤　泻心汤二方　竹沥汤　茯神散　安心散　茯苓补心汤　半夏补心汤　牛髓圆　大补心汤　补心圆　灸法一首
　　心劳第三
　　论一首　大黄泄热汤
　　卷之四十一
　　心脏
　　脉极第四
　　论一首　生地黄煎　灸法二首
　　脉虚实第五
　　论一首　防风圆　升麻汤　麻黄汤　针灸法　各一首
　　心腹痛第六
　　论二首　九痛圆　桂心三物汤　乌头圆　五辛汤　犀角圆　高良姜汤　当归汤六方　温中当归汤　羊肉当归汤　温脾汤　生姜汤　熨蒸法一首　针灸法二＋五首　余方无名者散见本类
　　胸痹第七
　　论二首　枳实薤白桂枝汤　栝蒌汤　治中汤　茯苓汤　通气汤　细辛散　蜀椒散　前胡汤二方　熨背散　下气汤　槟榔汤　灸法五首　余方无名者散见本类
　　卷之四十二
　　心脏
　　头面风第八附头眩　面风　发白　生发　白赤秃
　　芎藭酒　防风汤二方　茵芋汤　鸱头酒　大三五七散　小三五七#1散　茯神汤　防风散三方　摩头散　入顶散　杏仁膏　大豆酒　薯蓣散　菊花散　头风散　沐头汤八方　犀角汤　石灰酒　摩膏　生发膏五方　拔白发日　松沥煎　王不留行汤　松脂膏　余方无名者散见本类
　　卷之四十三
　　小肠腑凡七类，至四十五卷止
　　小肠腑脉论第一
　　论一首十四条
　　小肠虚实第二
　　脉二条　柴胡泽泻汤　大黄圆　灸法三首　余方无名者散见本类
　　舌论第三
　　论一首
　　风眩第四徐嗣伯方
　　论一首　续命汤　贲豚汤　防己地黄汤　薯蓣汤　防风汤　薯蓣煎　薯蓣圆　天雄散　人参圆　灸法一首　食禁一首
　　卷之四十四
　　小肠腑
　　风癫第五附狂邪针灸图诀
　　论六首　虎睛圆　雄黄圆　续命风引汤　紫石散　芎藭汤　天门冬酒　灸法九首　龙甲汤　九物牛黄圆　十黄散　别离散　四物鸢头散　五邪汤　茯神汤　人参汤　虎睛汤　针灸法针法十四穴，灸法四十五首　余方无名者散见本类
　　卷之四十五
　　小肠腑
　　风虚惊悸第六
　　远志汤　三方茯神汤二方　补心汤五方　小定心汤　大定心汤　荆沥汤二方　镇心汤　大镇心散二方　小镇心散　镇心圆　大镇心圆　小镇心圆　定志小圆　紫石酒　余方无名者散见本类
　　好忘第七
　　枕中方　开心散　菖蒲　益智圆　八味散　余方无名者散见本类
　　卷之四十六
　　脾脏凡十类，至五十一卷止
　　脾脏脉论第一
　　论四十七首
　　卷之四十七
　　脾脏
　　脾虚实第二附脾胃俱虚实消食
　　论一首　脉四条　泻热汤　射干煎　大黄泻热汤　槟榔散　温脾圆　麻豆散　白木散　平胃圆二方　大曲糵圆　消食断下圆　乾姜散　消食圆曲糵散　灸法一首　余方无名者散见本类
　　脾劳第三
　　论一首　半夏汤　消食膏酒
　　肉极第四
　　论一首　解风痹汤　西州续命汤　越婢汤　石南散　大黄耆酒　余方无名者散见本类
　　卷之四十八
　　脾脏
　　肉虚实第五
　　论一首　五加酒　半夏汤
　　秘涩第六附大便失禁　大小便不通
　　论一首　麻子仁圆　三黄汤　淮南五柔圆　大五柔圆　濡脏汤　硭硝圆　走马汤　巴豆圆　练中圆　灸法十五首　余方无名者散见本类
　　卷之四十九
　　脾脏
　　热痢第七
　　论一首　脉证二十四条　陟厘圆　苦参橘皮圆　龙骨圆　白头翁汤　伏苓汤　温脾汤　黄连汤　女萎圆　圣汤　灸法十一首　余方无名者散见本类
　　卷之五十
　　脾脏
　　冷痢第八
　　论一首　温脾汤　建脾圆　增损建脾圆　驻车圆　大桃花汤二方　桃花圆　仓米汤　附子汤　马兰子圆　厚朴汤　四续圆　椒艾圆　下痢圆曲糵圆　乌梅圆二方　七味散　猪肝圆　羊脂煎二方　断痢汤　香苏汤　泻心汤　女铀散　余方无名者散见本类
　　卷之五十一
　　脾脏
　　疳湿痢第九附月蚀疮
　　论二首　八物酋根汤　余方无名者散
　　见本类
　　小儿痢第十
　　温中汤　温中大黄汤　黄蘖汤　治中结肠圆　栀子圆　藜芦圆　四物粱米汤　龙骨汤　大黄汤　生金牛黄汤　泽漆　茱萸汤　枳实散　余方无名者散见本类
　　卷之五十二
　　胃腑凡八类，至五＋三卷止
　　胃腑脉论第一
　　论一首十五条
　　胃虚实第二
　　脉二条　补胃汤　人参散　灸法一首　余方无名者散见本类
　　喉咙论第三
　　论一首
　　反胃第四附酢咽
　　脉三条　大半夏汤　治中散　灸法三首　余方无名者散见本类
　　呕吐喊逆第五附恶心
　　脉一条　论一首　半夏汤　前胡汤　小麦汤　猪苓汤　犀角人参饮子　小半夏加茯苓汤　橘皮汤　灸法十五首　余方无名者散见本类
　　卷之五十三
　　胃腑
　　噎塞第六附哽
　　论一首　五噎圆二方　竹皮汤　乾姜汤　通气汤　羚羊角汤　余方无名者散见本类
　　胀满第七
　　论一首　温胃汤　大半夏汤　附子粳米汤　厚朴七物汤　厚朴三物汤　吴茱萸汤　大桂汤　灸法十一首　余方无名者散见本类
　　痼冷积热第八附寒疝　骨蒸
　　论三首　匈奴露宿圆　露宿圆　赤圆　半夏汤二方　生姜汤　甘草汤　茱萸消石汤　大建中汤　大黄附子汤　大乌头汤　乌头桂枝汤　朴硝煎　五石汤　竹叶汤　承气汤　地黄煎　细圆灸法一首　余方无名者散见本类
　　卷之五十四
　　肺脏凡八类，至五十六卷止
　　肺脏脉论第一
　　论一首四十五条
　　肺虚实第二附肺与大肠俱虚俱实
　　脉四条　橘皮汤　泻肺散　酥蜜膏酒　补肺汤五方　麻子汤　饧煎　小建中汤　灸法三首　余方无名者散见本类
　　肺劳第三
　　论一首　麻黄引气汤　半夏汤　厚朴汤　灸法一首
　　卷之五十五
　　肺脏
　　气极第四附气虚实
　　论一首　锺乳散　黄耆汤　大露宿圆　硫黄圆　大前胡汤　竹叶汤　灸法二首
　　积气第五附七气　五膈　奔豚
　　论二首　七气圆二方　七气汤二方　五膈圆　大蒜煎　桔梗破气圆　槟榔汤二方　半夏汤二方　贝母汤　麻黄汤　奔气汤　枳实汤　竹叶饮　人参汤　海藻橘皮圆　白石英散　补伤散　白石英圆　理气圆　灸法二十四首　余方无名者散见本类
　　卷之五十六
　　肺脏
　　肺痿第六
　　论一首　甘草乾姜汤　甘草汤　生姜甘草汤　桂枝皂荚汤　麻黄汤
　　肺痈第七
　　论一首　桔梗汤　泻肺汤　小青龙汤　黄昏汤　余方无名者散见本类
　　飞尸鬼疰第八
　　论一首　五症汤　蜈蚣汤　桃皮汤　桃奴汤　小附着散　大附着散　大金牙散　金牙散　白木散　太乙备急散　龙牙散　备急散　黑奴散鹳骨圆　蜥蜴圆　桔梗圆　十疰圆　太乙神明陷冰圆　江南度世圆　大度世圆　雷氏千金圆　灸法十二首　余方无名者散见本类
　　卷之五十七
　　大肠腑凡七类，至五十八卷止
　　大肠腑脉论第一
　　论一首十三条
　　大肠虚实第二
　　脉二条　生姜泄肠汤　黄连补汤　灸法七首
　　肛门第三
　　论方见第七十四卷中，一首
　　皮虚实第四
　　论一首　蒴藋蒸汤　栀子煎
　　咳嗽第五
　　论二首　证七条　小青龙汤　泽漆汤　麦门冬汤　射干麻黄汤　厚朴麻黄汤　麻黄石膏汤　皂荚圆　十枣汤　温脾汤　百部根汤　海藻汤　白前汤　麻黄散　蜀椒圆　通气圆　射干煎　杏仁煎二方　通声膏　杏仁饮子　苏子煎　羌花煎　款冬煎　款冬圆三方　五味子汤　竹皮汤　百部圆　锺乳七星散二方　七星散熏法三首　灸法十四首　余方无名者散见本类
　　卷之五十八
　　大肠腑
　　痰饮第六
　　论一首三条　小半夏汤二方　甘草汤　十枣汤　小青龙汤　木防己汤　厚朴大黄汤　草苈大枣泻肺汤　小半夏茯苓汤　五苓散　椒目圆　甘遂半夏汤　大茯苓汤　茯苓汤　大半夏汤　半夏汤　乾枣汤　当归汤　吴茱萸汤　前胡汤　旋覆花汤　姜椒汤　姜附汤　撩膈散　断膈汤　松萝汤　杜衡汤　蜜煎葱白汤　大五饮圆　旋复花圆　中军候黑圆　顺流紫圆　灸法一首　余方无名者散见本类
　　九虫第七附湿□
　　论三首　蘼芜圆　懊浓散　青葙散　姜蜜汤　兴仁汤　桃皮汤　猪胆苦酒汤　雄黄兑散　熏法一首　余方无名者散见本类
　　卷之五十九
　　肾脏凡八类，至六十卷止
　　肾脏脉论第一
　　论一首四十三条
　　肾虚实第二附肾与膀胱俱虚实
　　脉四条　泻肾汤　灸法一首　余方无名者散见本类
　　肾劳第三
　　论一首　栀子汤　麻黄根粉　余方无名者散见本类
　　精极第四附精虚实
　　论一首　竹叶黄苓汤　棘刺圆　韭子圆　韭子散　枣仁汤　禁精汤　羊骨汤　灸法十二首　余方无名者散见本类
　　骨极第五
　　论一首　三黄汤　灸法一首
　　骨虚实第六
　　论一首　虎骨酒　灸法一首　余方无名者散见本类
　　腰痛第七
　　论一首　杜仲酒　肾着汤　肾着散　杜仲圆　丹参圆　独活寄生汤　导引法　针灸法　余方无名者散见本类
　　卷之六十
　　肾脏
　　补肾第八
　　论一首　建中汤三方　大建中汤二方　小建中汤　乐令黄耆汤　肾沥汤二方　增损肾沥汤　五补汤　凝唾汤　补汤　人参汤　内补散　石斛散　肾历散三方　薯蓣散　锺乳散　寒食锺乳散　地黄散　黄耆汤　前胡建中汤　黄耆建中汤　三石散　石韦圆　五补圆　无比薯蓣圆　大薯蓣圆　肾气圆四方　八味肾气圆　黄耆圆二方　神化圆　三人九子圆　填骨圆　补虚益精大通圆　通明圆　赤石脂圆　鹿角圆　苁蓉圆　乾地黄圆　覆盆子圆　曲囊圆　磁石酒　石英煎　麋角圆　灸法一首　余方无名者散见本类
　　卷之六十一
　　膀胱腑凡七类，至六十二卷止
　　膀胱腑脉论第一
　　论一首十五条
　　膀胱虚实第二
　　脉四条　龙骨圆　灸法一首　余方无名者散见本类
　　胞囊论第三
　　论一首　滑石汤　榆皮通滑泄热煎　灸法八首　余方无名者散见本类
　　三焦脉论第四
　　论一首六条
　　三焦虚实第五
　　论三首　泽泻汤　麦门冬理中汤　黄耆理中汤　黄连圆　厚朴汤　大黄泻热汤　蓝青圆　黄连煎　柴胡通塞汤　赤石脂汤　止呕人参汤　香豉汤　黄糵止泄汤　人参续气汤　茯苓圆　伏龙肝汤　当归汤　灸法七首　余方无名者散见本类
　　卷之六十二
　　膀胱腑
　　霍乱第六
　　论二首　证四条　治中汤　桂枝汤　四顺汤　四逆汤二方　通脉四逆汤　竹叶汤　甘草泻心汤　小青龙汤　附子粳米汤　理中汤　人参汤　杜若圆　灸法十八首　余方无名者散见本类
　　杂补第七
　　论一首　琥珀散　苁蓉散二方　秃鸡散　天雄散　石硫黄散　杜仲散　白马茎圆　余方无名者散见本类
　　卷之六十三
　　消渴凡四类，至六十四卷止
　　消渴第一附消中　强中　渴利　不渴而利　渴兼他病
　　论六首　茯神汤　猪肚圆　浮萍圆　黄连圆　栝蒌粉三方　枸杞汤二方　铅丹散　茯神圆　酸枣圆　猪肾荠苨汤　增损肾沥汤　地黄圆　九房散二方　黄耆汤　棘刺圆　骨填煎　茯神散　三黄圆　阿胶汤　灸法七首　余方无名者散见本类
　　卷之六十四
　　淋闭
　　淋闭第二附遗尿　失禁　尿床
　　论一首　证二条　地肤子汤　石韦散　灸法十五首　余方无名者散见本类
　　尿血第三
　　方皆无名散见本类
　　水肿第四
　　论一首　证八条　中军候黑圆　大豆散　麦门冬饮　徐王煮散　汉防己散　茯苓圆　泽漆汤　猪苓散　苦瓠圆　麻黄煎　大豆散　麻子汤　大豆煎　摩膏　麝香散　灸法二首　余方无名者散见本类
　　卷之六十五
　　丁肿凡六类，至六十八卷止
　　丁肿第一
　　论一首　证十五条　齐州荣姥方　赵娆方　玉山韩光方　灸法一首　余方无名者散见本类
　　卷之六十六
　　痈疽
　　痈疽第二附肿毒　石痈
　　脉七首　论一首　五香连翘汤　黄耆竹叶汤　八味黄耆散　王不留行散　内补散　排脓内塞散　猪蹄汤二方　麝香膏　食恶肉膏　食恶肉散二方　生肉膏二方　蛇衔生肉膏　五香汤　漏芦汤　丹参膏　小竹沥汤　白薇散　蒺藜散　华芦膏　瞿麦散　薏苡仁散　黄耆茯苓汤　内消散　猾皮散　栀子汤　五利汤　乾地黄圆三方　地黄煎　枸杞煎　乌麻膏　松脂膏二方　青龙五生膏　灭瘢膏　练石散　麻子小豆汤　禁肿法一首　灸法三首　余方无名者散见本类
　　卷之六十七
　　发背
　　发背第三
　　论一首　内补散二方　李根皮散　大内塞排脓散　灸法一首　余方无名者散见本类
　　丹毒第四附小儿丹
　　论一首　升麻膏　升麻汤　余方无名者散见本类
　　隐疹第五
　　论一首　石南汤　青羊脂膏　灸法一首　余方无名者散见本类
　　卷之六十八
　　瘭疽
　　瘭疽第六附恶肉　赤脉　恶核　□病　附骨疽　贼风　风热毒　洪烛疮　浸淫疮　肥疮　瘑疮　□疮　骨疽　风疽　石疽　疮因风致肿　恶露疮　反花疮　指疽　代指　逆胪　瘃指　尸脚　割甲侵肉
　　论一首十五条　苦瓠散　乌膏二方　灸法四首　余方无名者散见本类
　　卷之六十九
　　痔漏凡五类，至七十一卷止
　　九漏第一附瘰
　　论一首　空青商陆散　狸骨知母散　地黄膏　荏子桔梗圆　雄黄黄苓散　礜石防风散　矾石白木散　地胆甘草散　雌黄芍药圆　斑猫白芷圆　五白膏　曾青散　蔷薇圆　灸法十六首　余方无名者散见本类
　　卷之七十
　　痔漏
　　肠痈第二附妒乳　乳痈
　　论三首　大黄牡丹汤　肠痈汤四方　赤龙皮汤　天麻汤　飞乌膏　黄连胡粉散　鹿角散　连翘汤　排脓散　蒺藜圆　灸法二首　余方无名者散见本类
　　卷之七十一
　　痔漏
　　五痔第三
　　论一首　槐子圆　小槐实圆　槐子酒　猬皮圆二方　槐皮膏　灸法二首　余方无名者散见本类
　　疥癣第四附易　白痈　赤疵　疣目
　　论二首　茹膏　九江散　灸法四首　余方无名者散见本类
　　恶疾大风第五
　　论一首　岐伯神圣散　狼毒散　石灰酒　余方无名者散见本类
　　卷之七十二
　　解毒
　　杂治方凡人类至七十四卷止
　　解食毒第一
　　论一首
　　方皆无名，散见本类
　　解百药毒第二
　　论一首　解毒品味二十八条　鸡肠草散解毒药散　余方无名者散见本类
　　卷之七十三
　　解毒
　　解五石毒第三
　　论三首　证二＋八条　葱白豉汤三方　甘草汤　桂心汤　杜仲汤　大麦奴汤　人参汤四方　生麦门冬汤三方　大黄汤　栝蒌根汤二方　硭硝汤　大麦钞散　大黄黄苓汤　栀子豉汤　理中汤　槟榔汤　鸭通汤　冷热熨法　下散法四首　余方无名者散见本类
　　卷之七十四
　　解毒
　　蛊毒第四
　　论一首　太上五蛊圆　太乙追命圆　万病圆　犀角圆　北地太守酒　余方无名者散见本类
　　胡臭漏腋第五
　　论一首　石灰散　六物散　余方无名者散见本类
　　脱肛第六
　　猪肝散　壁土散　灸法三首　余方无名者散见本类
　　瘿瘤第七
　　证一条　五瘿圆　陷肿散　生肉膏　灸法十一首　余方无名者散见本类
　　□病第八附阴疮　妒精疮
　　论二首　治□圆　蒺藜子汤　猪蹄汤　葱白膏　灸法十八首　余方无名者散见本类
　　卷之七十五
　　备急凡四类，至七十八卷止
　　卒死第一附魇　中恶　自镒　热渴　溺水　冻醉酒
　　还魂汤　灸法十首　余方无名者散见本类
　　卷之七十六
　　备急
　　蛇虫毒第二附虎　蝎　蜂　蠳□　射工　沙虱　蛭　水毒　猫鬼　马伤　猘狗毒
　　论六首　五香散　野葛膏　灸法二首余方无名者散见本类
　　卷之七十七
　　备急
　　诸般伤损第三附殴打　从高堕下　杖疮　竹木刺　恶刺　漆疮
　　论一首　白马蹄散　当归散　黄耆散　鹿角散　紫汤　大胶艾汤　竹皮汤　桃仁汤六方　蒲黄散二方　余方无名者散见本类
　　卷之七十八
　　备急
　　火疮第四附灸疮　金疮　毒矢
　　论二首　薤白膏二方　内补散二方　二物汤　内塞散　咒法二首　续断散　地黄膏　余方无名者散见本类
　　卷之七十九
　　食治凡五类,至八十卷止
　　序论第一凡十四条
　　果实第二凡二十九条
　　菜蔬第三凡五十八条
　　卷之八十
　　食治
　　谷米第四凡二十七条
　　鸟兽第五附虫鱼，凡四十条
　　卷之八十一
　　养性凡八类,至八十三卷止
　　养性序第一
　　论十三条
　　道林养性第二
　　论一首
　　居处法第三
　　论十三条
　　卷之八十二
　　养性
　　按摩法第四
　　天竺国按摩法　按摩法
　　调气法第五
　　论十二条
　　服食法第六
　　论一首　去三虫圆二方　黄精膏　茯苓酥　茯苓膏　枸杞酒　锺乳散灵飞散　余方无名者散见本类
　　卷之八十三
　　养性
　　黄帝杂忌法第七
　　论一首
　　房中补益第八
　　论二首　杂忌法
　　卷之八十四
　　平脉凡十六类，至八十六卷止
　　平脉大法第一
　　论七条
　　诊五脏脉轻重法第二
　　指下形状第三
　　五脏脉所属第四
　　脉法赞一首
　　分别病形状第五
　　脉论一首
　　三关主对法第六
　　寸口脉　关脉　尺脉
　　卷之八十五
　　平脉
　　五脏积聚第七
　　论四条
　　阳表裹虚实第八
　　论六条
　　何时得病第九
　　论一条
　　扁鹊华佗察声色要诀第十
　　五脏六腑气绝证候第十一
　　诊四时相反脉第十二
　　论三条
　　诊脉动止投数疏数死期年月第十三
　　卷之八十六
　　平脉
　　扁鹊诊诸反逆死脉要诀第十四
　　诊百病死生诀第十五
　　三部虚实央死生第十六
　　卷之八十七
　　针灸凡十七类，至九十三卷止
　　明堂三人图第一
　　仰人十四门伏人十门侧人六门
　　三阴三阳流注法第二上、下
　　手三阴三阳穴法足三阴三阳穴法
　　卷之八十八
　　针灸
　　针灸禁忌法第三
　　五脏六腑变化傍通诀第四
　　论一首
　　卷之八十九
　　针灸
　　用针略例第五
　　论七条
　　灸例第六
　　论八条
　　太医针灸宜忌第七
　　论二条　推天医法　推人神所在法
　　卷之九十
　　针灸
　　论孔穴主对法第八
　　头面第九
　　头病　面病　项病　目病　鼻病　耳病　口病　舌病　齿病　喉咽病
　　卷之九十一
　　针灸
　　心腹第十
　　心病　腹病　胸胁病　胀满　肠呜大小便　泄痢　消渴　水肿　不能食　呕吐　吐血　咳逆上气贲豚
　　卷之九十二
　　针灸
　　四肢第十一
　　四肢病　手病　臂肘病　脚病　膝病　肩背病　腰脊病
　　风痹第十二
　　风病　湿痹　癫痫　尸厥　中恶　尸注
　　卷之九十三
　　针灸
　　热病第十三
　　热病　黄疸　霍乱　疟病
　　瘿瘤第十四
　　瘿瘤　痔瘘　□疝　阴病
　　杂病第十五凡三穴
　　论一首
　　妇人病第十六
　　小儿病第十七
　　孙真人备急千金要方目录竟
　　#1七：原作『六』，据正文改。
　　孙真人备急千金要方卷之三
　　宋朝奉郎守太常少卿充秘阁校理林亿等校正
　　妇人方
　　妊娠诸病第四方灸法
　　第一，胎动及数堕胎
　　治妊娠二三月，上至八九月，胎动不安，腰痛，已有所见方：
　　艾叶　阿胶　芎藭《肘后》不用　当归各三两　甘草二两
　　右五味#1，以水八升，煮取三升，去滓，内胶令消#2。分三服，日三。
　　治妊娠胎动去血，腰腹痛方：
　　阿胶二两　芎藭　当归　青竹茹各五两#3
　　右四味，以水一斗半，煮银二斤，取六升，去银内药，煎取二升半，内胶令烊。分三服，不瘥重作。一方用甘草二两。
　　葱白汤，治妊娠胎动不安，腹痛方：
　　葱白切，一升　阿胶二两　当归　续断　芎藭各三两
　　右五味，□咀，以水一斗，先煮银六七两，取七升，去银内药，煎取二升半，下胶令烊。分三服，不瘥重作。
　　治妊娠胎动，昼夜叫呼，口噤层搴，及下重、痢不息方：
　　艾叶，□咀，以好酒五升，煮取四升，去滓更煎，取一升服。口闭者，格口灌之，药下即瘥。亦治妊娠腰痛及妊娠热病，并妊娠卒下血。
　　旋复花汤，治妊娠六七月，胎不安，常服之方：
　　旋复花一两　半夏　芍药　生姜各二两　枳实　厚朴　白木　黄苓　茯苓各三两
　　右九味，□咀，以水一斗，煮取二升半，分五服，日三夜二，先食服。
　　治妊娠数堕胎方：
　　取赤小豆为末，酒服方寸匕，日二。亦治妊娠数月，月水尚来者。
　　又方，妊娠三月，灸膝下一寸七壮。
　　第二，漏胞方
　　治妊娠下血如故，名曰漏胞，胞乾便死方：
　　生地黄半斤，□咀，以清酒三升，煮三沸，绞去滓。服之无时，能多服佳。姚大夫加黄雌鸡一头，治如食法；《崔氏》取鸡血和药中服。
　　治妊娠血下不止，名曰漏胞，血尽子死方：
　　乾地黄，捣末。以三指撮许酒服，不过三服，瘥。
　　又方：
　　生地黄汁一升，清酒四合，煮三四沸，顿服，不止频服。
　　又方：
　　乾姜二两　乾地黄四两
　　右二味，治下筛。以酒服方寸匕，日再三服。
　　第三，子烦方
　　竹沥汤，治妊娠常苦烦闷，此是子烦方#4：
　　竹沥一升　麦门冬　防风　黄苓各三两茯苓四两
　　右五味#5，以水四升，合竹沥，煮取二升，分三服，不瘥再作#6。
　　又方：
　　时时服竹沥，随多少，取瘥止。
　　第四，心腹腰痛及胀满方
　　治妊娠心痛方：
　　青竹皮一升，以酒二升，煮三两沸，顿服。
　　又方：
　　破生鸡子一枚，酒和服之。
　　又方：
　　白蜜三两　羊脂八两　青竹茹一升
　　右三味，合煎。食顿#7服如枣核大三枚，日三。
　　又方：
　　蜜一升，和井底泥，泥心下。
　　又方：
　　烧枣二七枚，为末，尿服之，立愈。
　　治妊娠腹中痛方：
　　生地黄三斤，捣绞取汁，用清酒一升，合煎减半，顿服。
　　又方：
　　烧车釭脂，内酒中服。亦治妊娠咳嗽，并产难三日不出。
　　又方：
　　取蜜一升，顿服，良。
　　治妊娠腹中满痛叉心，不得饮食方：
　　黄苓三两　芍药四两　白术六两
　　右三味，□咀，以水六升，煮取三升，分三服，半日令药尽。微下水，令易生，月饮一剂为善也。
　　治妊娠忽苦心腹痛方：
　　烧盥令赤热，三指撮许，酒服之，立产。
　　治妊娠伤胎结血，心腹痛方：
　　取小儿尿二升，顿服之，立瘥，大良。
　　治妊娠中恶，心腹痛方：
　　新生鸡子二枚，破着杯中，以糯米粉和如粥，顿服。亦治妊娠卒胎动不安，或但腰痛，或胎转抢心，或下血不止。
　　又方：
　　水三升洗夫靴，剔汁温服。
　　治妊娠中蛊，心腹痛方：
　　烧败鼓皮，酒服方寸匕，须臾自呼蛊主姓名。
　　治妊娠腰痛方：
　　大豆二升，以酒三升，煮取二升，顿服之。亦治常人卒腰痛者。
　　又方：
　　麻子三升，以水五升，煮取汁三升，分五服。亦治心痛。
　　又方：
　　豉二两　榆白皮三两
　　右二味，熟捣，蜜丸如梧桐子大，服二七丸。亦治心痛。
　　又方：
　　烧牛屎焦，末。水服方寸匕，日三服。
　　又方：
　　地黄汁八合，酒五合，合煎，分温服。
　　治妊娠胀满方：
　　取秤锤烧之，淬酒中服，良。亦治妊娠卒下血。
　　第五，伤寒方
　　治妊娠伤寒，头痛壮热，肢节烦疼方：
　　石膏八两　大青　黄苓各三两　葱白切，一升　前胡　知母　栀子仁各四两
　　右七味，□咀，以水七升，煮取二升半，去滓。分五服，相去如人行七八里久再服。
　　治妊娠头痛壮热，心烦呕吐，不下食方：
　　知母四两　粳米五合　生芦根一升　青竹茹三两
　　右四味#8 ，以水五升，煮取二升半。稍稍饮之，尽更作，瘥止。
　　治妊娠伤寒服汤后，头痛壮热不歇，宜用此汤拭其身：
　　麻黄半斤　竹叶切，一升　石膏末三升，为末
　　右三味，以水五升，煮取一升，去滓，冷，用拭身体，又以故布□头额、胸心，燥则易之。患疟者，加恒山五两。
　　治妊娠伤寒方：
　　葱白十茎　生姜二两，切
　　右二味，以水三升，煮取一升半，顿服取汗。
　　治妊娠中风，寒热，腹中绞痛，不可针灸方：
　　鲫鱼一头，烧作灰，捣末。酒服方寸匕，取汗。
　　治妊娠遭时疾，令子不落方：
　　取灶中黄土，水和涂脐，乾复涂之。一方酒和涂，方五寸。又泔清和涂之，并佳。
　　又方：
　　犬尿泥涂腹，勿令乾。
　　治妊娠热病方：
　　葱白五两　豆豉一升#9
　　右二味，以水六升，煮取二升。分二服，取汗。
　　又方：
　　葱白一把，以水三升，煮令熟，服之取汗，食葱令尽。亦主安胎。若胎已死者，须臾即出。
　　又方：
　　车辖脂酒服，大良。
　　又方：
　　井底泥泥心下三寸，立愈。
　　又方：
　　青羊屎涂腹上。
　　又方：水服伏龙肝一鸡子大。
　　治大热烦闷者方：
　　葛根汁二升，分三服，如人行五里久进一服。
　　又方：
　　烧大枣七枚，为末，酒和服。
　　又方：
　　槐实烧灰，取方寸匕，酒和服。
　　第六，疟病方
　　治妊娠患疟，汤方：
　　恒山二两　甘草一两　黄苓三两　乌梅＋四枚　石膏八两
　　右五味，□咀，以酒、水各一升半，合渍药一宿，煮三四沸，去滓。初服六合，次服四合，后服二合，凡三服。
　　又方：
　　恒山　竹叶各三两　石膏八两　粳米一百粒，《崔氏》、《外台》作糯米，《集验》、《救急》作林米
　　右四味，□咀，以水六升，煮取二升半，去滓。分三服：第一服，取未发前一食顷服之；第二服，取临欲发服之；余一服，用以涂头额及胸前、五心。药滓置头边，当一日勿近水及进饮食，过发后乃进粥食。
　　第七，下血方
　　治妊娠忽暴下血数升，胎燥不动方：
　　榆白皮三两　当归　生姜各二两　乾地黄四两　葵子一升，（肘后》不用
　　右五味#10，以水五升，煮取二升半。分三服，不酸更作服之。
　　马通汤，治妊娠卒惊奔走，或从高堕下，暴出血数升方：
　　马通汁一升　乾地黄　阿胶各四两　当归　艾叶各三两
　　右五味，□咀，以水五升，煮取二升半，去滓，内马通汁及胶，令烊。分三服，不疟重作。
　　胶艾汤，治妊娠二三月，上至七八月，其人顿仆失踞，胎动不下，伤损腰腹，痛欲死，若有所见，及胎奔上抢心，短气方：
　　艾叶三两　阿胶　芎藭　芍药　甘草　当归各二两　乾地黄四两
　　右七味，□咀，以水五升、好酒三升合煮，取三升，去滓内胶，更上火令尽消。分三服，日三，不瘥更作。
　　治妊娠卒下血方：
　　葵子一升，以水五升，煮取二升。分三服，瘥止。
　　又方：
　　生地黄切一升，以酒五升，煮取三升，分三服。亦治落身后血。
　　又方：
　　取葵根茎烧作灰，以酒服方寸匕，日三。
　　蟹爪汤，治妊娠僵仆失据，胎动转上抢心，甚者血从口出，逆不得息，或注#11下血一斗五升，胎不出，子死则寒，熨人腹中，急如产状，虚乏少气，困顿欲死，烦闷反覆，服药母得即安，下血亦止，其当产者立生方：
　　蟹爪一升　甘草　桂心各二尺　阿胶二两
　　右四味，□咀，以东流水一斗，煮取三升，去滓，内胶烊尽，能为一服佳。不能者，食顷再服。若口急不能饮者，格口灌之，药下便活也，与母俱生。若胎已死，独母活也。若不僵仆，平安妊娠，无有所见，下血，服此汤即止。或云桂不安胎，亦未必尔。
　　治妊娠胎堕，下血不止方：
　　丹参十二两，□砠，以清酒五升，煮取三升。分三服，温，日三。
　　又方：
　　地黄汁和代赭末#12，服方寸匕。
　　又方：
　　桑蝎虫屎烧灰，酒服方寸匕。
　　香豉汤，治半产，下血不尽，苦来去烦满，欲死方：
　　香豉一升半，以水三升，煮三沸，洒去滓，内成末鹿角一方寸匕。顿服之，须央血自下。鹿角烧亦得。
　　第八，小便病方灸法
　　治妊娠小便不利方：
　　葵子一升　榆白皮一把，切
　　右二味，以水五升，煮五沸。服一升，日三。
　　又方：
　　葵子　茯苓各一两
　　右二味，为末。以水服方寸匕，日三，小便利则止。仲景云：妊娠有水气，身重，小便不利，洒浙恶寒，起即头眩。
　　治妊娠患子淋方：
　　葵子一升，以水三升，煮取二升，分再服。
　　又方：
　　葵根一把，以水三升，煮取二升，分再服。
　　治妊娠小便不通利方：
　　芜菁子七合，为末。水和服方寸匕，日三。
　　治妊娠尿血方：
　　黍禳烧灰，酒服方寸匕，日三。
　　治妇人无故尿血方：
　　龙骨五两，治下筛。酒服方寸匕，空腹服，日三，久者二十服愈。
　　又方：
　　爪甲乱发
　　右二味并烧末，等分。酒服方寸匕，日三，饮服亦得。
　　又方：
　　桂心鹿角屑大豆黄卷各一两
　　右三味，治下筛，酒服方寸匕，日三。
　　又方：
　　取夫爪甲烧作灰，酒服之。
　　又方：
　　取故船上竹茹，曝乾，捣末。酒服方寸匕，日三。亦主遗尿。
　　治妇人遗尿，不知出时方：
　　白薇　芍药各一两
　　右二味，治下筛。酒服方寸匕，日三。
　　又方：
　　矾石　牡蛎各二两
　　右二味，治下筛。酒服方寸匕。亦治丈夫。
　　又方：
　　胡燕窠中草，烧末，酒服半钱匕。亦治丈夫。
　　又方：
　　烧遗尿人荐草灰，服之瘥。
　　又方：
　　灸横骨当阴门七壮。
　　第九，下痢方灸法
　　治妊娠下痢方：
　　人参三两　黄苓三两　榉皮四两　粳米三合　酸石榴皮三两
　　右五味，□咀，以水七升，煮取二升半，分三服。
　　又方：
　　白杨皮一斤，□咀，以水一大升，煮取二小升，分三服。
　　又方：
　　烧中衣带三寸，为末，服之。
　　又方：
　　羊脂如棋子大十枚，温酒一升，投中，顿服之，日三。
　　治妊娠患脓血赤滞、鱼脑白滞，脐腹绞痛，不可忍者方：
　　薤白切，一升　酸石榴皮　黄檗各三两#13，《产宝》作黄连　阿胶二两　地榆四两
　　右五味，□咀，以水七升，煮取二
　　升半。分三服，不瘥更作。
　　治妊娠注下不止方：
　　阿胶　艾叶　酸石榴皮各二两
　　右三味#14，以水七升，煮取二升，去滓，内胶令烊，分三服。
　　治妊娠及产已，寒热下痢方：
　　黄连一升 黄檗一斤 栀子三＋枚#15
　　右三味，□咀，以水五升，渍一宿，煮三沸。服一升，一日一夜令尽。呕者加橘皮一两、生姜二两。亦治丈夫常痢。
　　治妇人痢#16，欲痢辄先心痛，腹胀满，日夜五六十行方：
　　石榴皮 曲各八两 黄檗一作麦糵 乌梅 黄连 艾各一两 防己二两 阿胶 乾姜各三两 附子五两
　　右十味，为末，蜜和丸如梧子大。
　　饮服二十丸，日三，渐加至三十、四十丸。
　　治妇人水泄痢方：
　　灸气海百壮，三报。
　　第十，水肿方
　　治妊娠体肿，有水气，心腹急满，汤方：
　　茯苓 白术各四两，《崔氏》无术 黄苓 杏仁各三两 旋复花二两
　　右五味，□咀，以水六升，煮取二一升半，分作三服。
　　鲤鱼汤，治妊娠腹大，胎间有水气一方：
　　鲤鱼一头，二斤　白术　生姜各五两　芍药　当归各三两　茯苓四两
　　右六味，□咀，以水一斗二升，先煮鱼熟，澄清，取八升，内药，煎取三升，分五服。
　　治妊娠毒肿方：
　　芜菁根净洗，去皮，捣，酢和如薄泥，勿令有汁，猛火煮二三沸，适性薄肿，以帛急裹之，日再易。寒时温覆，非根时用子，若肿在咽中，取汁含咽之。
　　又方：
　　烧□牛屎，酢和传之，乾则易。亦可服方寸匕，日三。
　　治妊娠手脚皆肿，挛急方：
　　赤小豆五升　商陆根一斤，切
　　右二味，以水三斗，煮取一斗，稍稍饮之，尽更作。一方加泽漆一斤。
　　产难第五论方针法
　　论曰：产妇虽是秽恶，然将痛之一时，及未产已产，并不得令死丧污秽家人来视之，则生难。若已产者，则伤儿也。
　　妇人产乳，忌反支月，若值此月，当在牛皮上，若灰上，勿令水血恶物着地#17，则杀人，及浣濯衣水，皆以器盛，.过此忌月乃止。
　　凡生产不依产图，脱有犯触，於后母子皆死。若不至死，即母子俱病，庶事皆不称心。若能依图，无所犯触，母即无病，子亦易养。
　　凡欲产时，特忌多人瞻视，惟得三二人在傍待总，产讫乃可告语诸人也。若人众看视，无不难产。
　　凡产妇，第一不得忽忽忙怕，傍人极须稳审，皆不得预缓预急及忧但，忧悒则难产。若腹痛，眼中火生，此儿回转，未即生也。儿出讫，一切人及母皆忌问是男是女。儿始落地，与新汲井水五咽，忌与暖汤物，勿令母看视秽污。
　　凡产妇，慎食热药、热面食，常识此，饮食当如人肌，温温也。
　　凡欲临产时，必先脱寻常所着衣，以笼灶头及灶口，令至密，即易产也。
　　凡产难及子死腹中，并逆生与胞胎不出，诸篇方可通检用之。
　　治产难，或半生，或胎不下，或子死腹中，或着脊，及坐草数日不产，血气上抢心，母面无颜色，气欲绝者方：
　　醇酒二升　白蜜一升　成煎猪膏一升
　　右三味，合煎，取二升，分再服，不能再服，可随所能服之。治产后恶血不除，上抢心痛，烦急者，以地黄汁代醇酒。
　　治难产方：
　　槐枝切，二升　榆白皮切　大麻仁各一升　瞿麦　通草各三两#18　牛膝五两#19
　　右六味，□咀，以水一斗二升，煮取三升半，分五服。
　　又方：
　　吞皂荚子二枚。
　　又方：
　　取厕前已用草二七枚，烧作屑，水调而服之。
　　又方：
　　令夫唾妇口中二七过，立出。
　　又方：
　　针两肩井，入一寸，泻之，须臾即分娩。
　　治产难三日不出方：
　　取鼠头烧作屑，井花水服方寸匕，日三。
　　又方：
　　车轴脂吞大豆许两丸。
　　又方：
　　烧药杵令赤，内酒中，饮之。
　　又方：
　　烧大刀镮，以酒一杯沃之，顿服即出，救死不分娩者。
　　治产难累日，气力乏尽，不得生，此是宿有病者方：
　　阿胶二两 赤小豆二升
　　右二味，以水九升，煮豆令熟，去滓，内胶令烊。每服五合，不觉更服，不过三服即出。
　　又方：
　　槐子十四枚　蒲黄一合
　　右二味，合内酒中，温服。须臾不生，再服之。水服亦得。
　　又方：
　　生姜汁 生地黄汁各半升
　　右二味，合煎熟，顿服之。
　　治产难，及日月未足而欲产者方：
　　知母一两，为末，蜜丸如兔屎大，每服一丸。痛不止，更一丸。
　　羚羊角散，治产后心闷，是血气上冲心所致：
　　羚羊角一枚，烧作灰，下筛，以东流水服方寸匕。若未瘥，须臾再服，取闷瘥乃止。
　　又方：
　　羚羊角烧作灰，以温酒服方寸匕，不瘥，须臾再进。《备急方》以治产难。
　　治产乳运绝方：
　　半夏一两，捣筛，丸如大豆，内鼻孔中，即愈。此是扁鹊法。
　　又方：
　　神曲末，水服方寸匕。亦治产难。
　　又方：
　　赤小豆捣为散，取东流水服方寸匕，不瘥更服。
　　又方：
　　含酽醋噀面即愈。凡闷即噀之。
　　又方：
　　取酽醋和产血如枣许大，服之。
　　治心闷方：
　　产后心闷，眼不得开，即当顶上取发如两指大，强以人牵之，眼即开。
　　子死腹中第六论方
　　论曰：凡妇人产难死生之候，母面赤舌青者，儿死母活；母唇口青，口两边沫出者，母子俱死；母面青舌赤，口中沫出者，母死子活。
　　治动胎及产难，子死腹中，并妊娠两儿，一死一生，服之令死者出，生者安，神验方：
　　蟹爪一升　甘草二尺　阿胶三两
　　右三味，以东流水一斗，先煮蟹爪、甘草，得三升，去滓，次内胶令烊，顿服之。不能，分再服。若人困，拗口内药，药入即活。煎药作东向灶，用苇薪煮之。
　　真珠汤，治胎死腹中方：
　　熟真珠一两　榆白皮切，一升
　　右二味，以苦酒三升，煮取一升，顿服之，死胎立出。
　　治子死腹中不出方：
　　以牛屎涂母腹上，立出。
　　又方：
　　取灶下黄土三指撮，以酒服之，立出。土当着儿头上。亦治逆生及横生不出，手足先见者。
　　又方：
　　服水银三两，立出。
　　又方：
　　取夫尿二升，煮令沸，饮之。
　　又方：
　　酢二升，拗口开，灌之。
　　又方：
　　吞槐子二七枚。亦治逆生。
　　又方：
　　三家鸡卵各一枚，三家盐各一撮，三家水各一升，合煮，令产妇东向饮之，立出。
　　又方：
　　瞿麦一斤，以水八升，煮取二升#20，一服一升，不出再服。
　　治胎死腹中，乾燥着背方：
　　葵子一升　阿胶五两
　　右二味，以水五升，煮取斤升，顿服之，未出再煮服。
　　治妊娠未足月，而胎卒死不出，其母欲死方：
　　以苦酒浓煮大豆，每服一升，死胎立出。不能顿服，分再服。一方用醇酒煮大豆，亦治积聚成痕。
　　治妊娠胎死腹中，若子生胞衣不出，腹中引腰背痛方：
　　甘草一尺　筒桂四寸　鸡子一枚　蒲黄二合　香豉二升
　　右五味，以水六升，煮取一升，顿服之，胎胞秽恶尽去，大良。
　　治妊娠得病，须去胎方：
　　以鸡子一枚，盐三指撮，和服立下。此与阮河南疗难产相同。
　　又方：
　　麦糵一升，为末，和蜜一升，服之立下。
　　又方：
　　七月七日，神曲三升，酢一升，煮两沸。宿不食，平旦顿服之，即下。
　　又方：
　　大麦曲五升，酒一斗，煮三沸。去滓，分五服，令尽，当宿勿食，其子如糜。令母肥盛无疾苦，千金不传。
　　逆生第七论方
　　论曰：凡产难，或儿横生、侧生，或手足先出，可以针锥刺儿手足，入一二分许，儿得痛，惊转即缩，自当回顺也。
　　治逆生方：
　　以盥涂儿足底，又可急爪搔之，并以盥摩产妇腹上，即愈。
　　又方：
　　以盥和粉涂儿足下，即顺。《子母秘录》云以盐和明粉。
　　又方：
　　取梁上尘，如弹丸许二枚，治末三指撮，温酒服之。
　　治逆生及横生不出，手足先见者方：
　　烧蛇蜕皮为末，服一刀圭亦云三指撮，面向东，酒服即顺。
　　又方：
　　取蝉壳二枚，治为末，三指撮许，温酒服之。《崔氏》、《外台》、《子母秘录》作弹丸二枚，为末，酒服。
　　又方：
　　取夫阴毛二七茎，烧，以猪膏和丸如大豆，吞之，儿手即持丸出，神验。
　　又方：
　　取蛇蜕皮烧灰，猪膏和丸，东向口伏。
　　又方：
　　以手中指取釜底墨，交书儿足下，即便顺生。
　　又方：
　　取父名书儿足下，即顺生。
　　治横生及足先出者方：
　　取梁上尘、灶突墨，酒服之。
　　又方：取车釭中脂，书儿脚下及掌中。
　　治纵横生不可出者方：
　　菟丝子末，酒若米汁服方寸匕，即生。车前子亦好，服如上法。
　　又方：
　　以水若酒服灶突墨尘。
　　治产时子但趋谷道者方：
　　熬盐熨之，自止。
　　胞胎不出第八方
　　牛膝汤，治产儿胞衣不出，令胞烂方：
　　牛膝　瞿麦各一两　当归　通草各一两　半滑石二两，一方用桂心二两#21　葵子半升
　　右六味，□咀，以水九升，煮取三升，分三服。
　　治产难，胞衣不出，横倒者，及儿死腹中，母气欲绝方：
　　半夏二两　白敛二两
　　右二味，治下筛。服方寸匕，小难一服，横生二服，倒生三服，儿死四服。亦可加代赭、瞿麦各二两，为佳。
　　治胎死腹中，若母病，欲下之方：
　　取榆白皮细切，煮汁三升，服之即下。难生者亦佳。
　　又方：
　　生地黄汁一升，苦酒三合，令暖服之。不能顿服，分再服亦得。
　　又方：
　　牛膝三两　葵子一升
　　右二味，以水七升，煮取三升，分三服。
　　又方：
　　泽兰叶三两　滑石五合　生麻油二合
　　右三味，以水一升半煮泽兰，取七合，去滓，内滑石、麻油，顿服之。
　　治胞衣不出方：
　　取小麦合小豆，煮令浓，饮其汁，立出。亦治横逆生者。
　　又方：
　　取瓜瓣二七枚，服之立出，良。
　　又方：
　　取水煮弓弩弦，饮#22五合，即出。亦可烧灰，酒和服。
　　又方：
　　取宅中所埋柱，掘出，取坎底当柱下土大如鸡子，酒和服之，良。
　　又方：
　　墨三寸，为末，酒服。
　　又方：
　　服蒲黄如枣许，以井花水服。
　　又方：
　　苦酒服真珠一两。
　　又方：
　　鸡子一枚，苦酒一合，和饮之。
　　又方：
　　生男吞小豆七枚，生女者十四枚，即出。
　　治逆生，胎不出方：
　　灶上墨，以酒煮一两沸，取汁服。
　　治产后胞不时出方：
　　井底土如鸡子中黄，以井花水和服，立出。
　　又方：
　　取井中黄土，丸如梧桐子，吞之立出。又治儿不出。
　　治子死腹中，若衣不出，欲上抢心方：
　　急取蚁室土三升，熬令热，囊盛熨心下，令胎不得上抢心，良。
　　又方：
　　末灶突中墨三指撮许，以水、苦#23 酒服，立出，当着儿头生。
　　又方：
　　取夫内衣盖井上，立出。
　　又方：
　　取炊筛#24当户前烧服之。
　　下乳第九方
　　锺乳汤，治妇人乳无汁方：
　　石锺乳　消石一方用滑石　白石脂各六两　通草十二铢　桔梗半两，切
　　右五味，□咀，以水五升，煮三沸，三上三下，去滓，内消石令烊，分服。
　　又方：
　　石锺乳通草各等分
　　右二味，为末，粥饮服方寸匕，日三，后可兼养两儿。通草，挟心者是，勿取羊桃根，色黄无益。一方二味，酒五升，渍一宿，明日一煮沸，去滓，服一升，日三，夏冷服，冬温服。
　　又方：
　　石锺乳四两　甘草二两，一方不用　漏芦三两　通草　枯蒌根各五两
　　右五味，□咀，以水一斗，煮取三升，分三服。一云用枯蒌实一枚。
　　又方：
　　石锺乳　通草各一两　漏芦半两　桂心　甘草　括蒌根各六铢
　　右六味，治下筛。酒服方寸匕，日三，最验。
　　又方：
　　石锺乳　漏芦各二两
　　右二味，治下筛，饮服方寸匕，即下。
　　漏芦汤，治同前：
　　漏芦　通草各二两　石锺乳一两　黍米一升
　　右四味，□咀，米宿渍，揩挞取汁三升，煮药三沸，去滓，作饮饮之，日三。
　　漏芦散，治同前：
　　漏芦半两　石锺乳　枯蒌根各一两　蛴螬三合
　　右四味，治下筛。先食，糖水服方寸匕，日三。
　　单行石膏汤，治同前：
　　石膏四两，研，以水二升，煮三沸，稍稍服，一日令尽。
　　麦门冬散，治同前：
　　麦门冬通草理石石锺乳
　　右四味，各等分，治下筛。先食，酒服方寸匕，日三。
　　又方：
　　麦门冬　通草　理石　石锺乳　土瓜根　大枣　蛴螬
　　右七味，等分，治下筛。食毕用酒服方寸匕，日三。
　　又方：
　　母猜蹄一具，粗切，以水二斗熟煮，得五六升汁饮之，不出更作。
　　又方：
　　猜蹄二枚，熟炙，捶碎　通草八两，细切
　　右二味，以清酒一斗浸之，稍稍饮尽，不出更作。《外台》猪蹄不炙，以水一斗，煮取四升，入酒四升更煮，饮之。
　　又方：
　　括蒌根切一升，酒四升，煮三佛，去滓，分三服。
　　又方：
　　括蒌根　漏芦各三两　石锺乳四两　白头翁一两　滑石　通草各二两
　　右六味，治下筛。以酒服方寸匕，日三。
　　又方：
　　取括蒌子尚青色、大者一枚，熟捣，以白酒一斗，煮取四升，去滓。温服一升，日三。黄色、小者用二枚亦好。
　　又方：
　　土瓜根治下筛，服半钱匕，日三，乃乳如流水。
　　单行鬼箭汤，治同前：
　　鬼箭五两，以水六升，煮取四升，每服八合，日三。亦可烧作灰，水服方寸匕，日三。
　　甘草散，治同前：
　　甘草一两　通草三十铢　石锺乳二十铢#25 　云母二两半　屋上散草二把，烧为灰
　　右五味，治下筛。食后，温漏芦汤服方寸匕，日三，乳下止。
　　又方：
　　烧死鼠作屑，酒服方寸匕，日三，立下，勿令知。
　　又方：
　　烧鲤鱼头，为末，酒服三指撮。
　　鲫鱼汤，下乳汁方：
　　鲫鱼长七寸　猪肪半斤　漏芦　石锺乳各八两
　　右四味，切，猪肪、鱼，不须洗治，清酒一斗二升合煮，鱼熟药成，绞去滓。适寒温，分五服。其间相去须臾一饮，令药力相及为佳，乳即下。
　　孙真人备急千金要方卷之三竟
　　#１右五味：影宋刻本『 味一下有『□咀』 二字。下方仿此。
　　#２消：原脱，据影宋刻本补。
　　#３各五两：影宋刻本作『 各三两』 。
　　#４方：原脱，据影宋刻本补。
　　#５右五味：影宋刻本『 味』下有『□咀』二字。
　　#６作：原脱，据影宋刻本补。
　　#７顿：影宋刻本作『顷』。
　　#８右四味：影宋刻本『味骗下有『□咀』二字。
　　#９一升：影宋刻本作『二升』。
　　#10右五味：影宋刻本『味』下有『□咀』 二字。
　　#11注：『注』下原衍『上』字，据影宋刻本删。
　　#12末：『末』上原衍『为』字，据影宋刻本删。
　　#13各三两：影宋刻本『酸石榴皮』用『 二两』。
　　#14右三味：影宋刻本『味』下有『□咀』 二字。
　　#15三十枚：影宋刻本作『 二十枚』 。
　　#16痢：原脱，据影宋刻本补。
　　#17地：原作『 物』 ，据影宋刻本改。
　　#18各三两：影宋刻本作『各五两』。
　　#19五两：影宋刻本作『 四两』。
　　#20二升：影宋刻本作『一升』。
　　#21二两：影宋刻本作『一两』。
　　#22饮：影宋刻本『饮』下有『其汁』二字。
　　#23苦：影宋刻本作『若』，连上读。
　　#24筛：影宋刻本作『蔽』。
　　#25二十铢：影宋刻本作『三十铢』。
　　孙真人备急千金要方卷之四
　　宋朝奉郎守太常少卿充秘阁校理林亿等校正
　　妇人方
　　虚损第一论　方盗汗附
　　论曰：凡妇人非止临产须忧，至於产后，大须将慎，危笃之至，其在於斯。勿以产时无他，乃纵心恣意，无所不犯。犯时微若秋毫，感病广於嵩岱。何则？产后之病，难治於余病也。妇人产讫，五脏虚羸，惟得将补，不可转泻。若其有病，不须□药。若行□药，转更增虚，就中更虚，向生路远。所以妇人产后百日以来，极须殷勤忧畏，勿纵心犯触，及即便行房。若有所犯，必身反强直，犹如角弓反张，名曰蓐风，则是其犯候也。若似角弓，命同转烛。凡百女人，宜好思之。苟或在微不慎，戏笑作病，一朝困卧，控告无所，纵多出财宝，遍处求医，医者未必解此。纵得医来，大命已去，何处追寻？学者於此一方，大须精熟，不得同於常方耳。特忌上厕便利，宜室中盆上佳。
　　凡产后满百日，乃可合会，不尔至死虚赢，百病滋长，慎之。
　　凡妇人皆患风气，脐下虚冷，莫不由此早行房故也。
　　凡产后七日内，恶血未尽，不可服汤，候脐下块散，乃进羊肉汤，有痛甚切者，不在此例。后三两日消息，可服泽兰丸，比至月满，丸尽为佳。不尔，虚损不可平复也。全极消瘦不可救者，服五石泽兰丸。凡在蓐，必须服泽兰丸补之，服法必七日外，不得早服也。
　　凡妇人因暑月产乳，取凉太多，得风冷，腹中积聚，百病竟起，迄至於老，百方治不能瘥，桃仁煎主之，出蓐后服之。妇人纵令无病，每至秋冬，须服一两剂，以至年内常将服之佳。
　　四顺理中圆，已产讫，可服此方：
　　甘草一两#2　人参　白术　干姜各一两
　　右四味，为末，蜜和丸如梧子。服十丸，稍增至二十丸。新生脏虚，此所以养脏气也。
　　桃仁煎，治妇人产后百疾诸气，补益悦泽方：
　　桃仁一千二百枚，捣令细熟，以上好酒一斗五升，研滤三四遍，如作麦粥法，以极细为佳；内长项瓷瓶中，密塞，以面封之，内汤中煮一伏时，不停火，亦勿令火猛，使瓶口常出在汤上，无令沉没，熟讫出。温酒服一合，日再，虽丈夫亦可服之。
　　石斛地黄煎，治妇人虚赢短气，胸逆满闷，风气方：
　　石斛　甘草　紫菀各四两　桃仁半升　桂心二两　大黄八两　麦门冬二升　茯苓一升#2　生地黄汁　淳酒各八升一方用人参三两
　　右十味，为末，於铜器中，炭火上熬，内鹿角胶一斤，耗得一斗；次内饴三斤、白蜜三升和调，更於铜器中，釜上煎微耗，以生竹搅，无令着，耗令相得，药成。先食，酒服如弹子一丸，日三；不知，稍加至二丸。
　　地黄羊脂煎，治妇人产后欲令肥白，饮食平调方：
　　生地黄汁一斗　生姜汁　白蜜各五升　羊脂二斤
　　右四味，先煎地黄令得五升，次内羊脂，令煎减半，内姜汁复煎令减，合蜜，着铜器中，煎如饴。取鸡子大一枚，投热酒中服，日三。
　　地黄酒，治产后百病，未产前一月当预酿之，产讫蓐中服之方：
　　地黄汁一升　好曲　好米各二升#3
　　右三味，先以地黄汁渍曲令发，准家法酝之至熟，封七日，取清服之。常使酒气相接，勿令断绝。慎蒜、生冷、酢滑、猪、鸡、鱼。一切妇人皆须忌#4之。但夏三月热，不可合，春秋冬并得合服。地黄并滓内米中炊合用之，一石十石一准，此一升为率。先服羊肉当归汤三剂，乃服之佳。
　　羊肉汤，治产后虚赢，喘乏，白汗出，腹中绞痛之方：
　　肥羊肉三斤，去脂　当归姚氏用葱白　桂心　甘草各二两　芎藭三两，《子母秘录》作豉一升　芍药《子母秘录》作葱白　生姜各四两　乾地黄五两
　　右八味，□咀，以水一斗半，先煮肉，取七升，去肉，内余药，煮取三升，去滓。分三服，不瘥重作。《千金翼》有葱白一斤。《子母秘录》：若胸中微热，加黄苓、麦门冬各一两；头痛，加石膏一两；中风，加防风一两；大便不利，加大黄一两；小便难，加葵子一两；上气咳逆，加五味子一两。
　　猪肾汤，治产后虚赢，喘乏，乍寒乍热，病如疟状，名蓐劳方：
　　猪肾一具，去脂，四破，若无用羊肾代　香豉绵裹　白粳米　葱白各一两#5
　　右四味，以水三斗，煮取五升，去滓。任情服之，不瘥更作。《广济方》有人参、当归各二两，为六味。
　　羊肉黄耆汤，治产后虚乏，补益方：
　　羊肉三斤　黄耆三两　大枣三十枚　茯苓　甘草　当归　桂心　麦门冬　乾地黄　芍药各二两#6
　　右十味，□咀，以水二斗煮羊肉，取一斗，去肉，内诸药，煎取三升，去滓。分三服，日三。
　　鹿肉汤，治产后虚赢劳损，补乏方：
　　鹿肉四斤　乾地黄　甘草　芎藭　黄耆　芍药　麦门冬　茯苓各三两　人参　当归　生姜各二两　半夏一升　大枣二＋枚
　　右十三味，□咀，以水二斗五升煮肉，取一斗三升，去肉内药，煎取五升，去滓。分四服，日三夜一。
　　獐骨汤，治产后虚乏，五劳七伤，虚损不足，脏腑冷热不调方：
　　獐骨一具　远志　黄耆　芍药　乾姜　防风　茯苓一作茯神　厚朴各三两　当归　橘皮　甘草　独活　芎藭各二两　桂心　生姜各四两
　　右十五味，□咀，以水三斗煮獐骨，取二斗，去骨内药，煎取五升，去滓，分五服。
　　当归芍药汤，治产后虚损，逆害饮食方：
　　当归一两半　芍药　人参　桂心　生姜　乾地黄　甘草各一两　大枣二十枚
　　右八味，□咀，以水七升，煮取三升，去滓。分三服，日三。
　　杏仁汤，治产后虚气方：
　　杏仁　橘皮　白前　人参各三两　苏叶　半夏各一升　桂心四两　生姜十两　麦门冬二两#7
　　右九味，□咀，以水一斗二升，煮取三升半，去滓，分五服。
　　治妇人产后上气，贲豚气，积劳，脏气不足，胸中烦躁，关元#8以下如怀五千钱状方：
　　厚朴　桂心　当归　细辛　芍药　石膏各三两　甘草　黄苓　泽泻各二两　吴茱萸五两，《千金翼》作大黄　乾地黄四两　桔梗三两　乾姜一两
　　右十三味，□咀，以水一斗二升，煮取三升，去滓。分三服，服三剂佳。
　　治产后七伤虚损，少气不足，并主肾劳寒冷，补益气，乳蜜汤方：
　　牛乳七升，无则用羊乳　白蜜一升半　当归　人参　独活各三两　大枣二＋枚　甘草　桂心各二两
　　右八味，□咀，诸药以乳蜜中，煮取三升，去滓，分四服。
　　治产后虚冷七伤，时寒热，体痛乏力，补肾并治百病，五石汤方：
　　紫石英　锺乳　白石英　赤石脂　石膏　茯苓　白木　桂心　芎藭　甘草各二两　薤白六两　人参　当归各三两　生姜八两　大枣二＋枚
　　右十五味，五石并末之，诸药各□咀，以水一斗二升，煮取三升六合，去滓，分六服。若中风，加葛根、独活各二两；下痢，加龙骨一两。
　　三石汤，主病如前方：
　　紫石英二两　白石英二两半　锺乳二两半　生姜　当归　人参　甘草各二两　茯苓　乾地黄　桂心各三两　半夏五两　大枣十五枚
　　右十二味，三石末之，□咀诸药，以水一斗二升，煮取三升，去滓，分四服。若中风，加葛根四两。
　　内补黄耆汤，主妇人七伤，身体疼痛，小腹急满，面目黄黑，不能食饮，并诸虚乏不足，少气，心悸不安方：
　　黄耆　当归　芍药　乾地黄　半夏各三两　茯苓　人参　桂心　远志　麦门冬　甘草　五味子　白木　泽泻各二两　乾姜四两　大枣三＋枚
　　右十六味，□咀，以水一斗半，煮取三升，去滓。一服五合，日三夜一服。
　　治产后虚赢，盗汗，濇濇恶寒，吴茱萸汤方：
　　吴茱萸三两，以清酒三升渍一宿，煮如蚁鼻沸，减得二升许。中分之，顿服一升，日再，间日再作服。亦治产后腹中疾痛。
　　治产后体虚，寒热，自汗出，猪膏煎方：
　　猪膏一升　清酒五合　生姜汁一升　白蜜一升
　　右四味，，煎令调和，五上五下膏成。随意以酒服方寸匕。当炭火上熬。
　　鲤鱼汤，主妇人体虚，流汗不止，或时盗汗方：
　　鲤鱼二斤　葱白切，一升　豉一升　乾姜二两　桂心二两
　　右五味，□咀四物，以水一斗煮鱼，取六升，去鱼，内诸药，微火煮取二升，去滓。分再服，取微汗即愈。勿用生鱼。
　　治产后风虚，汗出不止，小便难，四肢微急，难以屈伸者，桂枝加附子汤方：
　　桂枝　芍药各三两　甘草一两半　附子二枚　生姜三两　大枣十二枚
　　右六味，□咀，以水七升，煎取三升，分为三服。
　　虚烦第二方
　　薤白汤，治产后胸中烦热逆气方：
　　薤白　半夏　甘草　人参　知母各二两　石膏四两　枯蒌根三两　麦门冬半升
　　右八味，□咀，以水一斗三升，煮取四升，去滓。分五服，日三夜二。热甚即加石膏、知母各一两。
　　竹根汤，治产后虚烦方：
　　甘竹根细切一斗五升，以水二斗，煮取七升，去滓，内小麦二升、大枣二十枚，复煮麦熟三四沸，内甘草一两、麦门冬一升，汤成去滓。服五合，不瘥更服，取瘥。短气亦服之。
　　人参当归汤，治产后烦闷不安方：
　　人参　当归　麦门冬　乾地黄　桂心各一两　大枣二＋枚　粳米一升　芍药四两　淡竹叶三升
　　右九味，□咀，以水一斗二升，先煮竹叶及米，取八升，去滓内药，煮取三升，去滓，分三服。若烦闷不安者，当取豉一升，以水三升，煮取一升，尽服之，甚良。
　　甘竹茹汤，治产后内虚，烦热短气方：
　　甘竹茹一升　人参　茯苓　甘草各一两　黄苓三两
　　右五味，□咀，以水六升，煮取二升，去滓。分三服，日三。
　　知母汤，治产后乍寒乍热，通身温壮，胸心烦闷方：
　　知母三两　芍药　黄苓各二两　桂心　甘草各一两
　　右五味，□咀，以水五升，煮取二升半，分三服。一方不用桂心，加生地黄。
　　竹叶汤，治产后心中烦闷不解方：
　　生淡竹叶　麦门冬各一升　甘草二两　生姜　茯苓各三两　大枣十四枚　小麦三合#9
　　右七味，□咀，以水一斗，先煮竹叶、小麦，取八升，内诸药，煮取三升，去滓，分三服。若心中虚悸者，加人参二两；其人食少无谷气者，加粳米五合；气逆者，加半夏二两。
　　淡竹茹汤，治产后虚烦，头痛，短气欲绝，心中闷乱不解方：
　　生淡竹茹一升　麦门冬　小麦各五合　甘草一两　生姜三两，《产宝》 用乾葛　大枣十四枚，《 产宝》 用石膏三两
　　右六味，□咀，以水一斗，煮竹茹、小麦，取八升，去滓，乃内诸药，煮取二升#10，去滓。分二服，赢人分作三服。若有人参入一两；若无人参，内茯苓一两半亦佳。人参、茯苓皆治心烦闷及心虚惊悸，安定精神，有则为良，无自依方服一剂，不瘥更作。若气逆者，加半夏二两。
　　赤小豆散，治产后烦闷，不能食，虚满方：
　　赤小豆三七枚，烧作末，以冷水和，顿服之，良。
　　蒲黄散，治产后烦闷方：
　　蒲黄，以东流水和方寸匕服，极良。
　　蜀漆汤，治产后虚热往来，心胸烦满，骨节疼痛，及头痛壮热，晡时辄甚，又如微疟方：
　　蜀漆叶　桂心　甘草　黄苓各一两　黄耆五两　知母　芍药各二两　生地黄一斤
　　右八味，□咀，以水一斗，煮取三升，分三服。治寒热，不伤人。
　　芍药汤，治产后虚热头痛方：
　　白芍药　乾地黄　牡蛎各五两　桂心三两
　　右四味，□咀，以水一斗，煮取二升半，去滓。分三服，日三。此汤不伤损人，无毒。亦治腹中拘急痛。若通身发热，加黄苓二两。
　　中风第三论 方
　　论曰：凡产后角弓反张，及诸风病，不得用毒药，惟宜单行一两味，亦不得大发汗。特忌转泻吐利，必死无疑。大豆紫汤，产后大善。
　　大豆紫汤，治产后百病，及中风痱痉，或背强口噤，或但烦热苦渴，或头身皆重，或身痒，剧者呕逆直视。此皆因虚风冷湿，及劳伤所为，验方：
　　大豆五升　清酒一斗
　　右二味，以铁铛猛火熬豆，令极热，焦烟出，以酒沃之，去滓。服一升，日夜数服，服尽更合，小汗则愈。一以去风，二则消血结。如妊娠伤折，胎死在腹中三日，服此酒即瘥。
　　独活紫汤，治产后百日中风痉，口噤不开，并治血气痛，劳伤，补肾方：
　　独活一斤　大豆五升　旧酒一斗三升
　　右三味，先以酒渍独活再宿，若急，须微火煮之，令减三升，去滓，别熬大豆极焦，使烟出，以独活酒沃之，去豆。服一升，日三夜二。
　　小独活汤，治如前状方：
　　独活八两　葛根　生姜各六两　甘草二两
　　右四味，□咀，以水九升，煮取三升，去滓。分四服，微汗佳。
　　甘草汤，治在蓐中风，背强不得转动，名曰风痉方：
　　甘草　乾地黄　麦门冬　麻黄各二两　枯蒌根　芎藭　黄苓各三两　杏仁五十枚　葛根半斤
　　右九味，□咀，以水一斗五升、酒五升，合煮葛根，取八升，去滓，内诸药，煮取三升，去滓。分再服，一剂不瘥更合，良。《千金翼》、《崔氏》有前胡三两。
　　独活汤，治产后中风，口噤不能言方：
　　独活　生姜各五两　防风　秦艽　桂心　白术　甘草　当归　附子各二两　葛根三两　防己一两
　　右十一味，□咀，以水一斗二升，煮取三升，去滓，分三服。
　　鸡粪酒，治产后中风及百病，并男子中一切风，神效方：
　　鸡粪一升，熬令黄　乌豆一升，熬令声绝，勿焦
　　右二味，以清酒三升半，先淋鸡粪，次淋豆，取汁。一服一升，温服取汗。病重者，凡四五日服之，无不愈。
　　竹叶汤，治产后中风，发热，面正赤，喘气，头痛之方：
　　淡竹叶一握　葛根三两　防风二两　桔梗　甘草　人参　桂心各一两　大附子一枚　生姜五两　大枣十五枚
　　右十味，□咀，以水一斗，煮取二升半，去滓。分三服，日三，温覆使汗出。若颈项强者，用大附子；若呕者，加半夏四两。
　　防风汤，治产后中风，背急短气方：《千金翼》作裹急短气。
　　防风　独活　葛根各五两　当归　芍药　人参　甘草　乾姜各二两
　　右八味，□咀，以水九升，煮取三升，去滓。分三服，日三。
　　鹿肉汤，治产后风虚，头痛壮热，言语邪僻方：
　　鹿肉三斤　芍药　独活　秦艽　黄苓　黄耆各三两　半夏一升　乾地黄　桂心　芎藭各二两#11　生姜六两　甘草　阿胶各一两　茯苓《千金翼》 作茯神　人参各四两
　　右十五味，□咀，以水二斗煮肉，得一斗二升，去肉内药，煎取三升，去滓，内胶令烊。分四服，日三夜一。
　　独活酒，治产后中风方：
　　独活一斤　桂心三两　秦艽五两
　　右三味，□咀，以酒一斗半，渍三日。饮五合，稍加至一升，不能多饮，随性服。
　　大豆汤，治产后卒中风，发病倒闷不知人，及妊娠挟风，兼治在蓐诸疾方：
　　大豆五升，炒令微焦　葛根　独活各八两　防己六两
　　右四味，□咀，以酒一斗二升煮豆，取八升，去滓内药，煮取四升，去滓。分六服，而日四夜二。
　　五石汤，治产后卒中风，发疾口噤，倒闷吐沫，痪疭眩冒，不知人，及湿痹缓弱，身体痉，妊娠百病方：
　　紫石英三两　锺乳　赤石脂　石膏　白石英　牡蛎　人参　黄苓　白术　甘草　栝蒌根　芎藭　桂心　防己　当归　乾姜各二两　独活三两葛根四两
　　右十八味，末五石，□咀诸药，以水一斗四升，煮取三升半。分五服，日三夜二。一方有滑石、寒水石各二两，枣二十枚。
　　四石汤，治产后卒中风，发疾口噤瘈症，闷满，不知人，并缓急诸风毒痹，身体痉强，及挟胎中风，妇人百病方：
　　紫石英　白石英　石膏　赤石脂各三两　独活　生姜各六两　葛根四两　桂心　芎藭　甘草　芍药　黄苓各二两
　　右十二味，□咀，以水一斗二升，煮取三升半，去滓。分五服#12。
　　小柴胡汤，治妇人在蓐得风，盖四肢苦烦热，皆自发露所为。若头不痛，但烦热，与三物黄苓汤；头痛，与小柴胡汤方：
　　柴胡半斤　黄苓　人参　甘草各三两　生姜二两　大枣十二枚　半夏半升
　　右七味，□咀，以水一斗二升，煮取六升，去滓。服一升，日三服。
　　三物黄苓汤方：
　　黄苓　苦参各二两　乾地黄四两
　　右□咀，以水八升，煮取二升，去滓。适寒温服一升，日二，多吐下虫。
　　甘草汤，治产后腹中伤绝，寒热恍惚，狂言见鬼，此病中风内绝，脏气虚所为方：
　　甘草　芍药各五两　羊肉三斤　通草三两，《产宝》 用当归
　　右四味，□咀，以水一斗六升煮肉，取一斗，去肉内药，煮取六升，去滓。分五服，日三夜二。
　　羊肉汤，治产后中风，久绝不产，月水不利，乍赤乍白，及男子虚劳冷盛方：
　　羊肉二斤　成箨大蒜　去皮，切　香豉各三升
　　右三味，以水一斗三升，煮取五升，去滓，内酥一升，更煮取三升，分温三服。
　　葛根汤，治产后中风，口噤痉痹，气息迫急，眩冒困顿，并产后诸疾方：
　　葛根　生姜各六两　独活四两　当归三两　甘草　桂心　茯苓　石膏　人参　白术　芍蚕　防风各二两
　　右十二味，□咀，以水一斗二升，煮取三升，去滓。分三服，日三。
　　防风酒，治产后中风方：
　　防风　独活各一斤　女萎　桂心各二两　茵芋一两　石斛五两
　　右六味，□咀，以酒二斗渍三宿。初服一合，稍加至三四合，日三。
　　木防己膏，治产后中风方：
　　木防己半升　茵芋五两
　　右二味，□咀，以苦酒九升，渍一宿，猪膏四升，煎三上三下膏成，炙手摩千遍瘥。
　　治产后中柔风，举体疼痛，自汗出者，及余百疾方：
　　独活八两　当归四两
　　右二味，□咀，以酒八升，煮取四升，去滓。分四服，日三夜一，取微汗。
　　《葛氏》单用独活，《小品》加当归。若上气者，加桂心二两，不瘥更作。
　　浴汤，治产后中风流肿方：
　　盥五升，熬令赤　鸡毛一把，烧作灰
　　右二味，以水一石，煮盥作汤，内鸡毛灰着汤中。适冷暖以浴，大良。又浴妇人阴冷肿痛。凡风肿，面欲裂破者，以紫汤一服瘥，神效。紫汤是炒黑豆作者。
　　治产后中风，头面手臂通满方：
　　大豆三升，以水六升，煮取一升半，去豆澄清，更煎取一升，内白术八两、附子三两、独活三两、生姜八两，添水一斗，煎取五升，内好酒五升，合煎取五升，去滓。分五服，日三夜一，间粥，频服三剂。
　　茯神汤，治产后忽苦心中冲悸，或志意不定，恍恍惚惚，言语错谬，心虚所致方：
　　茯神四两　人参　茯苓各三两　芍药　甘草　当归　桂心各二两#13 生姜八两　大枣三十枚
　　右九味，□咀，以水一斗，煮取三升，去滓。分三服，日三夜一，良。
　　远志汤，治产后忽苦心中冲悸不定，志意不安，言语错误，惚惚愦愦，情不自觉方：
　　远志　麦门冬　人参　甘草　当归　桂心各二两　芍药一两　茯苓五两　生姜六两　大枣二十枚
　　右十味，□咀，以水一斗，煮取三升，去滓。分三服，日三，羸者分四服。
　　产后得此，正是心虚所致。无当归，用芎藭；若其人心胸逆气，加半夏三两。
　　茯苓汤，治产后暴苦心悸不定，言语错谬，恍恍惚惚，心中愦愦，此皆心虚所致方：
　　茯苓五两　甘草　芍药　桂心　当归各二两　生姜六两　麦门冬一升　大枣三十枚
　　右八味，□咀，以水一斗，煮取三升，去滓。分三服，日三。无当归，可用芎藭；若苦心志不定，加人参二两，亦可内远志二两；若苦烦闷短气，加生竹叶一升，先以水一斗三升煮竹叶，取一斗，内药；若有微风，加独活三两、麻黄二两、桂心二两，用水一斗五升；若颈项苦急，背膊强者，加独活、葛根各三两，麻黄、桂心各二两，生姜八两，用水一斗半。
　　安心汤，治产后心冲悸不定，恍恍惚惚，不自知觉，言语错误，虚烦短气，志意不定，此是心虚所致方：
　　远志　甘草各二两　人参　茯神　当归　芍药各三两　麦门冬一升　大枣三＋枚
　　右八味，□咀，以水一斗，煮取三升，去滓。分三服，日三。若苦虚烦短气者，加淡竹叶二升，水一斗二升。煮竹叶，取一斗，内药；若胸中少气者，亦甘草为三两，善。
　　甘草圆，治产后心虚不足，虚悸，心神不安，吸吸乏气，或若恍恍惚惚，不自知觉者方：
　　甘草　远志　菖蒲各三两　人参　麦门冬　乾姜　茯苓各二两　泽泻　桂心各一两　大枣五十枚
　　右十味，为末，蜜丸如大豆。酒服二十丸，日四五服，夜再服，不知稍加。若无泽泻，以白木代之；若胸中冷，增乾姜。
　　人参圆，治产后大虚，心悸，志意不安，不自觉，恍惚恐畏，夜不得眠，虚烦少气方：
　　人参　甘草　茯苓各三两　麦门冬　菖蒲　泽泻　薯蓣　乾姜各二两　桂心一两　大枣五十枚
　　右十味，为末，以蜜、枣膏和丸，如梧子，未食酒服二十丸，日三夜一，不知稍增。若有远志，内二两为善；若风气，内当归、独活三两。亦治男子虚损心悸。
　　大远志圆，治产后心虚不足，心下惊悸，志意不安，恍恍惚惚，腹中拘急痛，夜卧不安，胸中吸吸少气，内补伤损，益气，安定心神，亦治虚损方：
　　远志　甘草　乾地黄　桂心　茯苓　麦门冬　人参　当归　白木　泽泻　独活　菖蒲各三两　薯蓣　阿胶各二两　乾姜四两
　　右十五味，为末，蜜和如大豆。未食温酒服二十丸，日三，不知稍增至五十丸。若大虚，身体冷，少津液，加锺乳三两为善。
　　心腹痛第四方
　　蜀椒汤，治产后心痛，此大寒冷所为方：
　　蜀椒二合　芍药　当归　半夏　甘草　桂心　人参　茯苓各二两#14　 蜜一升　生姜汁五合
　　右十味，□咀，以水九升，煮椒令沸，然后内诸药，煮取二升半，去滓，内姜汁及蜜，煎取三升。一服五合，渐加至六合，禁勿冷食。
　　大岩蜜汤，治产后心痛方：
　　乾地黄　当归　独活　甘草　芍药　桂心　细辛　小草各二两　吴茱萸一升　乾姜三两
　　右十味，□咀，以水九升，煮取三升，内蜜五合，重煮。分三服，日三。《胡洽》不用独活、桂心、小草，《千金翼》不用蜜。
　　乾地黄汤，治产后两胁满痛，兼除百病方：
　　乾地黄　芍药各三两　当归　蒲黄各二两　生姜五两　桂心六两　甘草一两　大枣二十枚
　　右八味，□咀，以水一斗，煮取二升半，去滓。分服，日三。
　　芍药汤，治产后苦少腹痛方：
　　芍药六两　桂心　生姜各三两　甘草二两　胶饴八两　大枣十二枚
　　右六味，吹咀，以水七升，煮取四升，去滓，内胶饴令烊。分三服，日三。
　　当归汤，治妇人寒疝，虚劳不足，若产后腹中绞痛方：
　　当归　芍药各二两，《子母秘录》作甘草　生姜五两　羊肉一斤
　　右四味，□咀，以水八升，煮羊肉熟，取汁煎药，得三升。适寒温服七合，日三。《金匮要略》、《胡洽》不用芍药，名小羊肉汤。
　　桃仁芍药汤，治产后腹中疾痛方：
　　桃仁半升　芍药　芎藭　当归　乾漆　桂心　甘草各二两
　　右七味，□咀，以水八升，煮取三升，分三服。
　　羊肉汤，治产后及伤寒大虚，上气腹痛，兼微风方：
　　肥羊肉二斤，无羊肉，用獐、鹿肉代　茯苓　黄耆　乾姜各三两　甘草　独活　桂心　人参各二两　麦门冬七合　生地黄五两　大枣十二枚
　　右十一味，□咀，以水二斗煮肉，取一斗，去肉内药，煮取二升半#15。分四服，日三夜一。《千金翼》无乾姜。
　　羊肉当归汤，治产后腹中、心下切痛，不能食，往来寒热，若中风乏气力方：
　　羊肉三斤　当归　黄苓《肘后》用黄耆　芎藭　防风《肘后》用人参　甘草各二两　芍药三两　生姜四两
　　右八味，□咀，以水一斗二升，先煮肉熟，减半，内余药，取三升，去滓。分三服，日三。《胡洽》以黄耆代黄苓，白术代芍药，名大羊肉汤。《子母秘录》以桂心代防风，加大枣十七枚，良。
　　羊肉杜仲汤，治产后腰痛、咳喘方：
　　羊肉四斤　杜仲　紫菀　当归　桂心　白术各三两　五味子　细辛　款冬花　人参　厚朴　芎藭　附子　萆薢　甘草　黄耆各二两　生姜八两　大枣三＋枚
　　右十八味，□咀，以水二斗半煮肉，取汁一斗五升，去肉内药，煎取三升半，去滓。分五服，日三夜二。
　　羊肉生地黄汤，治产后三日腹痛，补中益脏，强气力，消血方：
　　羊肉三斤　生地黄切，二升　桂心　当归　甘草　芎藭　人参各二两　芍药三两
　　右八味，□咀，以水二斗煮肉，取一斗，去肉内药，煎取三升。分四服，日三夜一。
　　内补当归建中汤，治产后虚羸不足，腹中□痛不止，吸吸少气，或苦小腹拘急，痛引腰背，不能饮食，产后一月，日得服四五剂为善，令人力壮方：
　　当归四两　芍药五两　甘草二两　生姜六两　桂心三两　大枣十八枚#16
　　右六味，□咀，以水一斗，煮取三升，去滓。分三服，一日令尽。若大虚，内饴糖六两，作汤成，内之於火上，饴消；若无生姜，则以乾姜三两代之；若其人去血过多，崩伤内竭不止，加地黄六两、阿胶二两，合八种，作汤成去滓，内阿胶；若无当归，以芎藭代之。
　　内补芎藭汤 治妇人产后虚赢，及崩伤过多，虚竭，腹中绞痛方：
　　芎藭　乾地黄各四两　芍药五两　桂心二两　甘草　乾姜各三两　大枣四十枚
　　右七味，□咀，以水一斗二升，煮取三升，去滓。分三服，日三，不瘥复作，至三剂。若有寒，苦微下，加附子三两。治妇人虚赢，少气伤绝，腹中拘急痛，崩伤虚竭，面目无色，及唾吐血，甚良。
　　大补中当归汤，治产后虚损不足，腹中拘急，或溺血，少腹苦痛，或从高堕下犯内，及金疮血多内伤，男子亦宜服之方：
　　当归　续断　桂心　芎藭　乾姜　麦门冬各三两　芍药四两　吴茱萸一升　乾地黄六两　甘草　白芷各二两　大枣四十枚
　　右十二味，□咀，以酒一斗，渍药一宿，明旦以水一斗合煮，取五升，去滓。分五服，日三夜二。有黄耆，入二两益佳。
　　桂心酒，治产后疹痛，及卒心腹痛方：
　　桂心三两，以酒三升，煮取二升，去滓。分三服，日三。
　　生牛膝酒，治产后腹中苦痛方：
　　生牛膝五两，以酒五升，煮取二升，分二服。若用乾牛膝根，以酒渍之一宿，然后可煮。
　　治产后腹中如弦，常坚痛，无聊赖方：
　　当归末二方寸匕，内蜜一升煎之，适寒温，顿服。
　　吴茱萸汤，治妇人先有寒冷，胸满痛，或心腹刺痛，或呕吐食少，或肿，或寒，或下痢，气息绵惙欲绝，产后益剧，皆主之方：
　　吴茱萸二两　防风　桔梗　乾姜　甘草　细辛　当归各十二铢　乾地黄十八铢
　　右八味，□咀，以水四升，煮取一升半，去滓，分再服。
　　蒲黄汤，治产后余疾，胸中少气，腹痛，头疼，余血未尽，除腹中胀满欲死方：
　　蒲黄　生地黄　生姜各五两　芎藭　桂心各一两　芒硝二两#17 桃仁二十枚　大枣十五枚
　　右八味，□咀，以水九升，煮取二升半，去滓，内芒硝。分三服，日三，良验。
　　败酱汤，治产后疹痛引腰，腹中如锥刀所刺之方：
　　败酱三两　桂心　芎藭各一两半　当归一两
　　右四味，□咀，以清酒二升、水四升，微火煮取二升，去滓。适寒温服七合，日三，食前服之。《千金翼》只用败酱一味。
　　芎藭汤，治产后腹痛方：
　　芎藭　甘草各二两　蒲黄　女萎各一两半　芍药　大黄各三＋铢　当归十八两#18 桂心　桃仁　黄耆《 千金翼》 作黄苓　前胡各一两　生地黄一升
　　右十二味，□咀，以水一斗，酒二升#19，合煮，取三升#20，去滓。分四服，日三夜一。
　　独活汤，治产后腹痛，引腰背拘急痛方：
　　独活　当归　桂心　芍药　生姜各三两　甘草二两　大枣二＋枚
　　右七味，□咀，以水八升，煮取三升，去滓。分三服，服后相去如人行十里久再进。
　　芍药黄耆汤，治产后心腹痛方：
　　芍药四两　黄耆　白芷　桂心　生姜　人参　芎藭　当归　乾地黄　甘草各二两　茯苓三两　大枣十枚
　　右十二味，□咀，以酒、水各五升合煮，取三升，去滓。先食服一升，日三。《千金翼》无人参、当归、芎藭、地黄、茯苓，为七味。
　　治产后腹胀痛，不可忍者方：
　　煮黍粘根为饮，一服即愈。
　　治妇人心痛方：
　　布裹盥如弹丸，烧作灰，酒服愈。
　　又方：
　　烧秤锤投酒中，服亦佳。
　　又方：
　　炒大豆投酒中服，佳。
　　孙真人备急千金要方卷之四竟
　　#１一两：影宋刻本作『二两』。
　　#２一升：影宋刻本作『一斤』。
　　#３各二升：影宋刻本『好曲』用『一斗』。
　　#４忌：影宋刻本作『服』。
　　#５各一两：影宋刻本作『各一斗』。
　　#６各二两：影宋刻本作『各一两』。
　　#７二两：影宋刻本作『一两』。
　　#８关元：『一元』下至本篇末原脱，据影宋刻本补。
　　#９三合：影宋刻本作『五合』。
　　#10二升：影宋刻本作『一升』。
　　#11各二两：影宋刻本作『各一两』。
　　#12分五服：影宋刻本『服』下有『日三夜二』四字。
　　#13各二两：影宋刻本作『各一两』。
　　#14各二两：影宋刻本『芍药』用『一两』。
　　#15二升半：影宋刻本作『三升半』。
　　#16十八枚：影宋刻本作『十枚』。
　　#17二两：影宋刻本作『一两』。
　　#18十八两：影宋刻本作『十八铢』。
　　#19二升：影宋刻本作『三升』。
　　#20三升：影宋刻本作『二升』。
　　孙真人备急千金要方卷之五
　　宋朝奉郎守太常少卿充秘阁校理林亿等校正
　　妇人方
　　恶露第五方
　　乾地黄汤，治产后恶露不尽，除诸疾，补不足之方：
　　乾地黄三两　芎藭桂心　黄耆　当归各二两　人参　防风　茯苓　细辛　芍药　甘草各一两
　　右十一味，□咀，以水一斗，煮取三升，去滓。分三服，日再夜一。
　　桃仁汤，治产后往来寒热，恶露不尽方：
　　桃仁五两　吴茱萸二升　黄耆　当归　芍药各三两　生姜　醍醐百炼酥　柴胡各八两
　　右八味，□咀，以酒一斗、水二升合煮，取三升，去滓。适寒温，先食服一升，日三。
　　泽兰汤，治产后恶露不尽，腹痛不除，小腹急痛，痛引腰背，少气力方：
　　泽兰　当归　生地黄各二两　甘草一两　半生姜三两　芍药一两　大枣十枚
　　右七味，□咀，以水九升，煮取三升，去滓。分三服，日三。堕身欲死，服亦瘥。
　　甘草汤，治产乳余血不尽，逆抢心胸，手足逆冷，唇乾，腹胀，短气方：
　　甘草　芍药　桂心　阿胶各三两　大黄四两
　　右五味，□咀，以东流水一斗，煮取三升，去滓，内阿胶令烊。分三服，一服入腹中，面即有颜色，一日一夜尽此三升，即下腹中恶血一二升，立瘥，当养之如新产者。
　　大黄汤，治产后恶露不尽方：
　　大黄　当归　甘草　生姜　牡丹　芍药各三两　吴茱萸一升
　　右七味，□咀，以水一斗，煮取四升，去滓。分四服，一日令尽。加人参二两，名人参大黄汤。
　　柴胡汤，治产后往来寒热，恶露不尽方：
　　柴胡　生姜各八两　桃仁五十枚　当归　黄耆　芍药各三两　吴茱萸二升
　　右七味，□咀，以水一斗三升，煮取三升，去滓。先食服一升，日三。《千金翼》以清酒一斗煮。
　　蒲黄汤，治产后余疾，有积血不去，腹大短气，不得饮食，上冲胸胁，时时烦愤逆满，手足惘疼，胃中结热方：
　　蒲黄半两　大黄　芒硝　甘草　黄苓各一两　大枣三＋枚
　　右六味，□咀，以水五升，煮取一升，清朝服至日中。下若不止，进冷粥半盏即止；若不下，与少热饮自下。人赢者半之。《千金翼》名大黄汤，而不用芒硝。
　　铜镜鼻汤，治产后余疾，恶露不除，积聚作病，血气结搏，心腹．疼痛方：
　　铜镜鼻十八铢，烧末　大黄二两半　芍药　乾地黄　芎藭　乾漆　芒硝各二两　乱发鸡子大，烧大枣三＋枚
　　右九味，□咀，以水七升，煮取二升二合，去滓，内发灰、镜鼻末，分三服。
　　小铜镜鼻汤，治如前状方：
　　铜镜鼻十铢，烧末　大黄　甘草　黄苓　芒硝　乾地黄各二两　桃仁五十枚
　　右七味，□咀，以酒六升，煮取三升，去滓，内镜鼻末，分三服。亦治遁尸心腹痛，及三十六尸疾。
　　栀子汤，治产后儿生处空，流血不尽，小腹绞痛方：
　　栀子三十枚，以水一斗，煮取六升，内当归、芍药各二两，蜜五合，生姜五两，羊脂一两，於栀子汁中，煎取二升。分三服，日三。
　　生地黄汤，治产后三日至七日，腹中余血未尽，绞痛强满，气息不通方：
　　生地黄五两　生姜三两　大黄　芍药　茯苓　细辛　桂心　当归　甘草　黄苓各一两半　大枣二＋枚
　　右十一味，□咀，以水八升，煮取二升半，去滓。分三服，日三。
　　大黄乾漆汤，治新产后有血，腹中切痛方：
　　大黄　乾漆　乾地黄　桂心　乾姜各二两
　　右五味，□咀，以水三升、清酒五升、煮取三升，去滓。温服一升，血当下；若不瘥，明旦服一升；满三服，病无不瘥。
　　麻子酒，治产后血不去方：
　　麻子五升，捣，以酒一斗渍一宿，明旦去滓。温服一升，先食服；不瘥，夜服一升，不吐下。忌房事一月，将养如初产法。
　　升麻汤，治产后恶物不尽，或经一月、半岁、一岁方：
　　升麻三两，以清酒五升，煮取二升，去滓，分再服，当吐下恶物，勿怪，良。
　　治产后恶血不尽，腹中绞刺，痛不可忍方：
　　大黄　黄苓　桃仁各三两　桂心　甘草　当归各二两　芍药四两　生地黄六两
　　右八味，□咀，以水九升，煮取二升半，去滓。食前，分三服。
　　治产后漏血不止方：
　　露蜂房　败船茹
　　右二味，等分，作灰，取酪若浆服方寸匕，日三。
　　又方：
　　大黄三两　芒硝一两　桃仁　水蛭　虻虫各三十枚　甘草　当归各二两　□虫四十枚
　　右八味，□咀，以水三升、酒二升合煮，取三升，去滓，分三服，当下血。
　　又方：
　　桂心　蛴螬各二两　栝蒌根　牡丹各三两　豉一升
　　右五味，□咀，以水八升，煮取三升，去滓，分三服。
　　治产后血不可止者方：
　　乾菖蒲三两，以清酒五升渍，煮取三升，分再服，即止。
　　治产后恶血不除，四体并恶方：
　　续骨木二十两，破如算子大，以水一斗，煮取三升。分三服，相去如人行十里久，间食粥。或小便数，或恶血下，即瘥。此木得三遍煮。
　　治产后下血不尽，烦闷腹痛方：
　　羚羊角烧成灰，刮取三两　芍药二两，熬令黄　枳实一两，细切，熬令黄
　　右三味，治下筛，煮水作汤，服方寸匕，日再夜一，稍加至二匕。
　　又方：
　　鹿角烧成灰，捣筛。煮豉汁服方寸匕，日三夜再，稍加至二匕。不能用豉清，煮水作汤服之。
　　又方：
　　捣生藕取汁，饮二升，甚验。
　　又方：
　　生地黄汁一升、酒三合和，温顿服之。
　　又方：
　　赤小豆捣散，取东流水和服方寸匕，不瘥更服。
　　治产后血瘕痛方：
　　古铁一斤，秤锤、斧头、铁杵亦得，炭火烧令赤，内酒五升中，稍稍服之，神妙。
　　治妇人血瘕，心腹积聚，乳余疾，绝生，小腹坚满，贯脐中热，腰背痛，小便不利，大便难，不下食，有伏虫，胪胀，痈疽肿，久寒留热，胃管有邪气方：
　　半夏一两六铢　石膏　藜芦　牡蒙　苁蓉各十八铢　桂心　乾姜各一两　乌喙半两　巴豆六十枚，研如膏
　　右九味，为末，蜜丸如小豆。服二丸，日三。及治男子疝病。
　　治妇人血瘕痛方：
　　乾姜乌贼鱼骨各一两
　　右二味，治下筛。酒服方寸匕，日三。
　　又方：
　　末桂心，温酒服方寸匕，日三。
　　下痢第六方
　　胶蜡汤，治产后三日内，下诸杂五色痢方：
　　阿胶　黄檗各一两　蜡如棋子三个　当归一两半　黄连二两　陈廪米一升
　　右六味，□咀，以水八升，煮米蟹目沸，去米内药，煮取二升，去滓，内胶、蜡令烊。分四服，一日令尽。
　　桂蜜汤，治产后余寒下痢，便脓血赤白，日数十行，腹痛，时时下血方：
　　桂心　甘草各二两　乾姜二两　附子一两　蜜一升　当归三两#1　赤石脂十两
　　右七味，□咀，以水六升，煮取三升，去滓内蜜，煎一两沸。分三服，日三。
　　治产后下赤白，腹中校痛汤方：
　　芍药　乾地黄各五两#2　甘草　阿胶　艾叶　当归各二两#3
　　右六味，□咀，以水七升，煮取二升半，去滓，内胶令烊，分三服。
　　治产后赤白下久不断，身面悉肿方：
　　大豆微熬　小麦　蒲黄各一升　吴茱萸半升
　　右四味，以水九升，煮取三升，去滓，分三服，此方神验。亦可以水五升、酒一斗，煎取四升，分四服。
　　治产后痢赤白，心腹刺痛方：
　　薤白一两　当归二两　酸石榴皮三两　地榆根四两　粳米五合
　　右五味，□咀，以水六升，煮取二升半，去滓，分三服。《必效方》加厚朴一两，阿胶、人参、甘草、黄连各一两半。
　　当归汤，治产后下痢赤白，腹痛方：
　　当归　龙骨各三两　乾姜　白术各二两　芎藭二两半　甘草　白艾熟者　附子各一两
　　右八味，□咀，以水六升，煮取二升，去滓。分三服，一日令尽。
　　白头爷汤，治产后下痢，兼虚极方：
　　白头爷　阿胶　秦皮　黄连　甘草各二两　黄檗三两
　　右六味，□咀，以水七升，煮取二升半，去滓，内胶令烊。分三服，日三。
　　鳖甲汤，治产后早起中风冷，泄痢及带下方：
　　鳖甲如手大　当归　黄连　乾姜各二两　黄檗长一尺，广三寸
　　右五味，□咀，以水七升，煮取三升，去滓。分三服，日三。《千金翼》加白头翁一两。
　　龙骨圆，治产后虚冷下血，及谷下昼夜无数，兼治产后恶露不断方：
　　龙骨四两　乾姜　甘草　桂心各二两
　　右四味，为末，蜜和。暖酒服二十丸如梧子，日三。一方用人参、地黄各二两。
　　阿胶圆，治产后虚冷洞下，心腹绞痛，兼泄泻不止方：
　　阿胶四两　人参　甘草　龙骨　桂心　乾地黄　白术　黄连　当归　附子各二两
　　右十味，为末，蜜丸如梧子。温酒服二十丸，日三。
　　泽兰汤，治产后余疾，寒下冻脓，裹急，胸胁满痛，咳嗽呕血，寒热，小便赤黄，大便不利方：
　　泽兰　石膏各二＋四铢　当归　甘草　厚朴各＋八铢　远志三＋铢　稿本　芎藭各十五铢　乾姜　人参　桔梗　乾地黄各十二铢　白术　蜀椒　白芷　柏子仁　防风　山茱萸　细辛各九件　桑白皮　麻子仁各半升
　　右二十一味，□咀，以水一斗五升，先内桑白皮，煮取七升半，去之，内诸药，煮取三升五合，去滓，分三服。
　　乾地黄汤，治产后下痢方：
　　乾地黄二两#4白头翁　黄连各一两　蜜蜡一方寸　阿胶如手掌大一枚
　　右五味，□咀，以水五升，煮取二升半，去滓，内胶、蜡令烊。分三服，日三。《千金翼》用乾姜一两。
　　生地黄汤，治产后忽着寒热下痢方：
　　生地黄五两　甘草　黄连　桂心各一两　大枣二＋枚　赤石脂二两　淡竹叶二升，一作竹皮
　　右七味，□咀，以水一斗煮竹叶，取七升，去滓内药，煮取二升半。分三服，日三。
　　蓝青圆，治产后下痢方：
　　蓝青熬　附子　鬼臼　蜀椒各一两半　厚朴　阿胶　甘草各二两　艾叶　龙骨　黄连　当归各三两　黄檗　茯苓　人参各一两
　　右十四味，为末，蜜和丸如梧子。
　　每服二十丸，空腹饮下。一方用赤石脂四两。
　　赤石脂圆，治产后虚冷下痢方：
　　赤石脂三两　当归　白术　黄连　乾姜　秦皮　甘草各二两　蜀椒　附子各一两
　　右九味，为末，蜜丸如梧子。酒服二十丸，日三。《千金翼》作散，空腹饮服方寸匕。
　　赤散，治产后下痢方：
　　赤石脂　代赭各三两　桂心一两
　　右三味，治下筛。酒服方寸匕，日三，十日愈。
　　黑散治产后下痢方：
　　麻黄　贯众　桂心各一两　甘草　乾漆各三两　细辛二两
　　右六味，治下筛。酒服五撮，日再，五日愈，麦粥下尤佳。
　　黄散，治产后下痢方：
　　黄连二两　黄苓　□虫　乾地黄各一两
　　右四味，治下筛。酒服方寸匕，日三，十日愈。
　　龙骨散，治产后痢方：
　　五色龙骨　代赭　赤石脂　黄檗根皮蜜炙令焦　艾各一两半　黄连二两
　　右六味，治下筛。饮服方寸匕，日三。
　　淋渴第七方
　　栝蒌汤，治产后小便数兼渴方：
　　栝蒌根　麦门冬　甘草　黄连各二两人参生姜各三两大枣十五枚桑螵蛸二十枚
　　右八味，□咀，以水七升，煮取二升半，分三服。
　　又方，治产后渴不止方：
　　栝蒌根四两　人参　麦门冬各三两　甘草《崔氏》不用　乾地黄各二两　大枣二十枚　土瓜根五两，《崔氏》用芦根
　　右七味，□咀，以水一斗二升，煮取六升，分六服。
　　鸡肌豚汤，治产后小便数方：
　　鸡肚豚二三具#5　鸡肠三具，洗　乾地黄　当归　甘草各二两　麻黄四两　厚朴　人参各三两　生姜五两　大枣二＋枚
　　右十味，□咀，以水一斗，煮肶胵及肠、大枣，取七升，去滓，内诸药，煎取三升半，分三服。
　　治妇人结气成淋，小便引痛，上至小腹，或时溺血，或如豆汁，或如胶饴，每发欲死，食不生肌，面目萎黄，师所不能治方：
　　贝齿四枚，烧作末　葵子一升　石膏五两　碎滑石二两，末
　　右四味，以水七升煮二物，取二升，去滓，内二末及猪脂一合，更煎三沸。分三服，日三，不瘥再合服。
　　石韦汤，治产后卒淋、气淋、血淋、石淋方：
　　石韦　黄苓　通草　甘草各二两　榆皮五两　大枣三十枚　葵子二升　白术《产宝》用芍药　生姜各三两
　　右九味，□咀，以水八升，煮取一升半#6，分三服。《集验》无甘草、生姜，《崔氏》同，《产宝》不用姜、枣。
　　葵根汤，治产后淋涩方：
　　葵根二两　车前子一升　乱发烧灰　大黄　桂心　滑石各一两　通草三两　生姜六两　冬瓜练七合，作汁
　　右九味，□咀，以水七升，煮取二升半，分三服。《千金翼》不用冬瓜练。
　　茅根汤，治产后淋方：
　　白茅根一斤　瞿麦　茯苓各四两　地脉　人参各二两　生姜三两　桃胶　甘草各一两　鲤鱼齿一百枚
　　右九味，□咀，以水一斗，煮取二升半，分三服。
　　滑石散，治产后淋方：
　　滑石五两　通草　车前子　葵子各四两
　　右四味，治下筛。酢浆水服方寸匕，稍加至二匕。
　　竹叶汤，治产后虚渴，少气力方：
　　竹叶三升　生姜　半夏各三两　大枣十四枚　小麦五合　甘草　茯苓　人参各一两　麦门冬五两
　　右九味，□咀，以水九升煮竹叶、小麦，取七升，去滓，内诸药更煎，取二升半。一服五合，日三夜一。
　　杂治第八方　灸法
　　治妇人劳气、食气，胃满吐逆，其病头重结痛，小便赤黄，大下气方：
　　乌头　黄苓　巴豆各半两　半夏三两　大黄八两　戎盐一两半　□虫　桂心　苦参各十八铢　人参　消石各一两
　　右十一味，为末，以蜜、青牛胆拌和，捣三万杵，丸如梧子。宿不食，酒服五丸，安卧，须臾当下。下黄者，小腹积也；青者，疝也；白者，内风也；如水者，留饮也；青如粥汁，膈上邪气也；血如腐肉者，伤也；赤如血者，乳余疾也；如虫刺者，蛊也。既下必渴，渴饮粥，饥食酥糜，三日后当温食，食必肥浓，三十日平复。亦名破积乌头丸，主心腹积聚，气闷胀，疝瘕，内伤瘀血，产乳余疾，及诸不足。
　　竹茹汤，治妇人汗血、吐血、尿血、下血方：
　　竹茹二升　人参　芍药　桔梗　芎藭　当归　甘草　桂心各一两　乾地黄四两
　　右九味，□咀，以水一斗，煮取三升，分三服。
　　治妇人自少患风，头疼眼眩方：
　　石南一方用石韦　细辛　天雄　茵芋各二两　薯蓣　防风　贯众　独活　蘼芜各四两　乾姜　山茱萸各三两
　　右十一味，□咀，以酒三斗渍五日。初饮二合，日三服，后稍稍加之。
　　治妇人经服硫黄丸，忽患头痛项冷，冷歇又心胸烦热，眉骨、眼毗痒痛，有时生疮，喉中乾燥，四体痛痒方：
　　栝蒌根　麦门冬　龙胆各三两　大黄二两　杏仁二升　土瓜根八两
　　右六味，为末，蜜丸如梧子大。饮服十枚，日三，后渐加之。
　　治妇人患癖，按时如有三五个而作水声，殊不得寝食，常心闷方：
　　牵牛子三升，治下筛。饮服方寸匕，日一服，三十服后，可服好硫黄一两。
　　治妇人忽与鬼交通方：
　　松脂二两　雄黄一两，末
　　右二味，先烊松脂，乃内雄黄末，以虎爪搅令相得。药成，取如鸡子中黄，夜卧以着熏笼中烧，令病人取自升其上，以被自覆，惟出头，勿令过热及令气得泄也。
　　厚朴汤，治妇人下焦劳冷，膀胱肾气损弱，白汁小便俱出：
　　厚朴如手大，长四寸，以酒五升，煮两沸，去滓，取桂一尺为末，内汁中调和，一宿勿食，日一顿服之。
　　温经汤，治妇人小腹痛方：
　　茯苓六两　土瓜根　芍药各三两　薏苡仁半斤#7
　　右四味，□咀，以酒三升渍一宿，旦加水七升，煎取二升，分再服。
　　半夏厚朴汤，治妇人胸满，心下坚，咽中帖帖，如有炙肉脔，吐之不出，咽之不下方：
　　半夏一升　厚朴三两　茯苓四两　生姜五两　苏叶二两
　　右五味，□咀，以水七升，煮取四升。分四服，日三夜一，不瘥顿服。一方无苏叶、生姜。
　　治妇人气方：
　　平旦服乌牛尿，日一，止。
　　昆布圆，治妇人胸中伏气方：
　　昆布　海藻　芍药　桂心　白石英　款冬花　桑白皮　人参各二两　柏子仁　茯苓　锺乳各二两半　紫菀　甘草各一两　乾姜一两六铢　吴茱萸　五味子　细辛各一两半　杏仁百枚　橘皮　苏子各五合
　　右二十味，为末，蜜和丸如梧子。酒服二十丸，日再，加至四十丸。
　　治妇人无故忧恚，胸中迫塞，气不下方：
　　芍药　滑石　黄连　石膏　山茱萸　前胡各一两六铢 大黄麦门冬 细辛 生姜各一两 半夏十八铢 桂心半两
　　右十二味，为末，蜜丸如梧子。酒服二十丸，加至三十丸，日三服。
　　妇#8 人断产方：
　　蠢子故纸方一尺，烧为末，酒服之，终身不产。
　　又方：
　　油煎水银，一日勿息。空肚服大#9枣一枚，永断，不损人。
　　治劳损，产后无子，阴中冷溢出，子门闭，积年不瘥，身体寒冷方：
　　防风一两半　桔梗三＋铢　人参一两　菖蒲　半夏　丹参　厚朴　乾姜　紫菀　杜蘅各十八铢　秦艽　白敛　牛膝　沙参各半两
　　右十四味，为末，白蜜和丸如小豆。食后服十五丸，日三服，不知增至二十丸。有娠止，夫不在勿服之，服药后七日，方合阴阳。
　　五加酒，治产后癖瘦，玉门冷方：
　　五加皮二升#10　枸杞子二升#11 蛇床子一升　杜仲一升#12 乳床半斤　乾地黄　丹参各二两　乾姜三两　天门冬四两
　　右九味，□咀，以绢袋子盛，酒三斗渍三宿。一服五合，日再，稍加至十合佳。
　　治子门闭，血聚腹中，生肉症，脏寒所致方：
　　乾漆半斤　生地黄汁三升　生牛膝汁一斤
　　右三味，先捣漆为散，内汁中搅，微火煎为丸如梧子大。酒服三丸，日再。若觉腹中痛，食后服之。
　　治产后劳，玉门开而不闭方：
　　硫黄四两　吴茱萸一两半　菟丝子一两六铢　蛇床子一两
　　右四味，为散，以水一升，煎二方寸匕，洗玉门，日再洗。
　　治产后阴道开不闭方：
　　石灰一斗，熬令烧草，以水二斗投之，适寒温，入汁中坐渍之，须臾复易，坐如常法。此方已效，千金不传。
　　黄苓散，治妇人阴脱方：
　　黄苓　谓皮　当归各半两　芍药一两　牡蛎　竹皮各二两半　狐茎一具，《千金翼》用松皮
　　右七味，治下筛。饮服方寸匕，日三。禁举重、房劳、冷食。
　　硫黄散，治同前：
　　硫黄　乌泽#13鱼骨各半两　五味子三铢
　　右三味，治下筛，以粉其上，良。日再三粉之。
　　当归散，治同前：
　　当归　黄苓各二两　猬皮半两　牡蛎二两半　芍药一两六铢
　　右五味，治下筛。酒服方寸匕，日三服。禁举重，良。
　　治产后阴下脱方：
　　蛇床子一升，布裹炙熨之。亦治产后阴中痛。
　　又方：
　　烧人屎为末，酒服方寸匕，日三。
　　又方：
　　烧弊帚头为灰，酒服方寸匕。
　　又方：
　　鳖头五枚，烧末，以井花水服方寸匕，日三。
　　又方：
　　皂荚半两　半夏　大黄　细辛各十八铢蛇床子三铢#14
　　右五味，治下筛，用薄绢囊盛，大如指。内阴中，日二易，即瘥。
　　又方：
　　吴茱萸　蜀椒各一升　戎盐如鸡子大
　　右三味，皆熬令变色，为末，以绵裹，如半鸡子大。内阴中，日一易，二十日瘥。
　　治妇人阴下脱，若脱肛方：
　　羊脂煎讫，适冷暖取涂上。以铁精傅脂上，多少令调。以火炙布令暖熨肛上，渐推内之。然后末磁石，酒服方寸匕，日三。
　　治阴下挺出方：
　　蜀椒《广济方》不用　乌头　白芨各半两
　　右三味，治末，以方寸匕，绵裹内阴中，入三寸，腹中热易之，日一度，明旦乃复着，七日愈。
　　当归洗#15汤，治产后脏中风冷，阴肿痛方：
　　当归　独活　白芷　地榆各三两　败酱《千金翼#16》不用　矾石各二两
　　右六味，以水一斗半，煮取五升。适冷暖，稍稍洗阴，日三。
　　又方：
　　熟捣桃仁傅之，良。日三度。
　　治男女阴疮膏方#17：
　　米粉一酒杯　芍药　黄苓　牡蛎　附子　白芷各十八铢
　　右六味，□咀，以不中水猪膏一斤，煎之於微火上，三下三上，候白芷黄膏成，绞去滓，内白粉，和令相得，傅疮上。并治口疮。
　　治阴中痛，生疮方：
　　羊脂一斤　杏仁一升　当归　白芷　芎藭各一两
　　右五味，末之，以羊脂和诸药，内钵中，置饭内蒸之三升米顷，药成。取如大豆，绵裹内阴中，日一易。
　　治阴中瘥，如虫行状方：
　　矾石十八铢　芎藭一两　丹砂少许
　　右三味，治下筛，以绵裹药，着阴中，虫自死。
　　治男女阴蚀略尽方：
　　虾蟆　兔屎
　　右二味，等分，为末，以傅疮上。
　　又方：
　　当归　芍药　甘草　蛇床子各一两，一方用芎藭　地榆三两
　　右五味，□咀，以水五升，煮取二升，洗之，日三夜二。
　　又方：
　　蒲黄一升　水银一两
　　右二味，研之，以粉上。
　　又方：
　　肥猜肉十斤，以水煮取熟，去肉，盆中浸之，冷易，不过三两度。亦治阴中痒，有虫。
　　治男女阴中疮，湿痒方：
　　黄连　栀子　甘草　黄檗各一两　蛇床子二两
　　右五味，治下筛，以粉疮上，无汁，以猪脂和涂之。深者，用绵裹内疮中，日二。
　　治阴中痒入骨困方：
　　大黄　黄苓　黄耆各一两　芍药半两　玄参　丹参各十八铢　吴茱萸三十铢
　　右七味，治下筛。酒服方寸匕，日三。
　　又方：
　　狼牙两把，以水五升，煮取一升，洗之，日五六度。
　　治阴疮方：
　　芜荑 芎藭 黄苓 甘草 矾石 雄黄 附子 白芷 黄连
　　右九味，各六铢，□咀，以猪膏四两合煎，傅之。
　　治女人交接辄血出方：
　　桂心　伏龙肝各二两
　　右二味，为末，酒服方寸匕，立止。
　　治童女交接，阳道违理，及为他物所伤，血出流离不止方：
　　取釜底墨少许，研胡麻以傅之。
　　又方：
　　烧青布并发灰傅之，立愈。
　　又方：
　　烧茧絮灰傅之。
　　治合阴阳辄痛不可忍方：
　　黄连一两半　牛膝　甘草各一两
　　右三味，□咀，以水四升，煮取二升，洗之，日四度。
　　治女人伤於丈夫，四体沉重，嘘吸头痛方：
　　生地黄八两　芍药五两　香豉一升　葱白一升　生姜四两　甘草二两
　　右六味，□咀，以水七升，煮取二升半。分三服，不瘥重作，慎房事。《集验方》无生姜、甘草。
　　治妇人阴阳过度，玉门疼痛，小便不通，白玉汤方：
　　白玉一两半　白术五两　泽泻　苁蓉各二两　当归五两
　　右五味，□咀，先以水一斗，煎玉五十沸，去玉内药，煎取二升。分再服，相去一炊顷。
　　治动胎见血，腰痛，小腹痛，月水不通，阴中肿痛方：
　　蒲黄二两　葱白一斤，切　当归二两，切　吴茱萸　阿胶各一两
　　右五味，以水九升，煮取二升半，去滓，内胶令烊，分三服。
　　治妊娠为夫所动欲死，单行竹沥汁方：
　　取淡竹断两头节，火烧中央，器盛两头得汁，饮之立效。
　　治伤丈夫，苦头痛，欲呕，心闷，桑根白皮汤方：
　　桑根白皮半两　乾姜二两　桂心五寸　大枣二＋枚
　　右四味，□咀，以酒一斗，煮取三升，去滓。分三服，适衣，无令汗出。
　　治嫁痛单行方：
　　大黄十八铢，以好酒一升，煮三沸，顿服之良。
　　治小户嫁痛连日方：
　　甘草三两　芍药半两　生姜十八铢　桂合六铢
　　右四味，□咀，以酒二升，煮三沸，去滓尽服，神效。
　　又方：
　　牛膝五两，以酒三升，煮取半，去滓，分三服。
　　治小户嫁痛方：
　　乌贼鱼骨烧为屑，酒服方寸匕，日三。
　　治阴宽大，令窄小方：
　　兔屎　乾漆各半两　鼠头骨二枚　雌鸡肝二个，阴乾百日
　　右四味，末之，蜜丸如小豆。月初七日合时，着一丸阴头，令徐徐内之。三日知，十日小，五十日如十五岁童女。
　　治阴冷令热方：
　　内食茱萸於牛胆中令满，阴乾百日。每取二七枚，绵裹之，齿嚼令碎，内阴中，良久热如火。
　　灸法：
　　月水不利，贲豚上下，并无子，灸四满三十壮，穴在丹田两边相去各一寸#18半，丹田在脐下二寸是也。
　　妇人胞落颓，灸脐中三百壮。
　　又，灸身交五十壮，三报，在脐下横文中。
　　又，灸背脊当脐五十壮。
　　又，灸玉泉五十壮，三报。
　　又，灸龙门二十壮，三报，在玉泉下，女入阴内外之际。此穴卑，今废，不针灸。
　　妇人胞下垂，注阴下脱，灸侠玉泉三寸，随年壮，三报。
　　妇人阴冷肿痛，灸归来三十壮，三报，侠玉泉五寸是其穴。
　　又，妇#19人欲断产，灸右踝上一寸，二壮#20，即断。
　　孙真人备急千金要方卷之五竟
　　#１三两：影宋刻本作『二两』。
　　#２各五两：影宋刻本作『各四两』。
　　#３各二两：影宋刻本作『各八两』。
　　#４二两：影宋刻本作『三两』。
　　#５二三具：影宋刻本作『二十具』。
　　#６一升半：影宋刻本作『二升半』。
　　#７半斤：影宋刻本作『半升』。
　　#８妇：『妇』上原衍『治』字，据影宋刻本删。
　　#９大：原脱，据影宋刻本补。
　　#10二升：此二字原脱，据影宋刻本补。
　　#11 二升：原作『一升』，据影宋刻本改。
　　#12一升：影宋刻本作『一斤』。
　　#13泽：影宋刻本作『贼』。
　　#14三铢：影宋刻本作『三十铢』。
　　#15洗：原脱，据影宋刻本补。
　　#16千金翼：原作一『金』字，据影宋刻本改。
　　#17治男女阴疮膏方：此方以下，至『治阴冷热方』，凡二十七方原脱，据影宋刻本补。
　　#18一寸：原作『汤升』，据影宋刻本改。
　　#19妇：原作『又』，据影宋刻本改。
　　#20二壮：影宋刻本作『三壮』。
　　孙真人备急千金要方卷之六
　　宋朝奉郎守太常少卿充秘阁校理林亿等校正
　　妇人方
　　补益第一论　方
　　论曰：凡妇人欲求美色，肥白罕比，年至七十与少不殊者，勿服紫石英，令人色黑，当服锺乳泽兰丸也。
　　柏子仁圆，治妇人五劳七伤，赢冷瘦削，面无颜色，饮食减少，貌失光泽，及产后断绪无子，能久服，令人肥白，补益方：
　　柏子仁　黄耆　乾姜　紫石英各二两　蜀椒一两　半杜　仲当　归甘草　芎藭各四十二铢　　厚朴　桂心　桔梗　赤石脂　苁蓉　五味子　白术　细辛　独活　人参　石斛　白芷　芍药各一两　泽兰二两六铢　稿本　芜萸各十八铢　乾地黄　乌头一方作牛膝　防风各三十铢　锺乳白石英各二两
　　右三十味，为末，蜜和。酒服二十丸如梧子，不知加至三十丸。《千金翼》无乌头，有龙骨、防葵、茯苓、秦荒各半两，为三十三味，并治产后半身枯悴。
　　大五石泽兰圆，治妇人风虚寒中，腹内雷呜，缓急风头痛，寒热，月经不调，绕脐恻恻痛，或心腹痞坚，逆饮食，手足冷，多梦，身体痹痛，荣卫不和，虚弱不能动，及产后虚损，并宜服方：
　　锺乳　禹余根　紫石英　甘草　黄耆各二两半　石膏　白石英　蜀椒　乾姜各二两　泽兰二两六铢　当归　桂心　芎藭　厚朴　柏子仁　乾地黄　细辛　茯苓　五味子　龙骨各一两半　石斛　远志　人参　续断　白术　防风　乌头各三＋铢　山茱萸　紫菀各一两　白芷　药本　芜荚各十八铢
　　右三十二味，为末，蜜和丸如梧子大。酒服二十丸，加至三十丸。《千金翼》有阳起石二两。
　　小五石泽兰圆，治妇人劳冷虚损，饮食减少，面无光色，腹中冷痛，经候不调，吸吸少气，无力，补益温中方：
　　锺乳　紫石英　矾石各一两半　白石英　赤石脂　当归　甘草各四十二铢　石膏　阳起石　乾姜各二两　泽兰二两六铢　苁蓉　龙骨　桂心各二两半　白术　芍药　厚朴　人参　蜀椒　山茱萸各三＋铢　柏子仁　稿本各一两　芜萸十八铢
　　右二十三味，为末，蜜和丸如梧子大。酒服二十丸，加至三十丸，日三。
　　增损泽兰圆，治产后百病，理血气，补虚劳方：
　　泽兰　甘草　当归　芎藭各四十二铢　附子　乾姜　白术　白芷　桂心　细辛各一两　防风　人参　牛膝各三十铢　柏子仁　乾地黄　石斛各三＋六铢　厚朴　稿本　芜萸各半两　麦门冬二两
　　右二十味，为末，蜜和丸如梧子。空腹酒下十五丸至二十丸。
　　大补益当归圆，治产后虚赢不足，胸中少气，腹中拘急疼痛，或引腰背痛，或所下过多，血不止，虚竭乏气，昼夜不得眠，及崩中，面目脱色，唇乾口燥；亦治男子伤绝，或从高堕下，内有所伤，脏虚吐血，及金疮伤犯皮肉方：
　　当归　芎藭　续断　乾姜　阿胶　甘草各四两　白术　吴茱萸　附子　白芷各三两　桂心　芍药各二两　乾地黄十两
　　右十三味，为末，蜜和丸如梧子大。酒服二十丸，日三夜一，不知加至五十丸。若有真蒲黄，加一升，绝妙。
　　白芷圆，治产后所下过多，及崩中伤损，虚竭少气，面目脱色，腹中痛方：
　　白芷五两　乾地黄四两　续断　乾姜　当归　阿胶各三两　附子一两
　　右七味，为末，蜜和丸如梧子大。酒服二十丸，日四五服。无当归，芎藭代，入蒲黄一两，妙；无续断，大蓟根代。
　　紫石英柏子仁圆，治女子遇冬天时行温风，至春夏病热，头痛，热毒风虚，百脉沉重，下赤白，不思饮食，而头眩心悸，酸□恍惚，不能起居方：
　　紫石英　柏子仁各三两　乌头　桂心　当归　山菜萸　泽泻　芎藭　石斛　远志　寄生　苁蓉　乾姜　甘草各二两　蜀椒　杜蘅一作杜仲　辛夷各一两　细辛一两半
　　右十八味，为末，蜜和丸如梧子。酒服二十丸，渐加至三十丸，日三服。一方用牡蛎一两。
　　锺乳泽兰圆，治妇人久虚赢瘦，四肢百体烦疼，脐下结冷，不能食，面目瘀黑，忧志不乐，百病方：
　　锺乳三两　泽兰三两六铢　防风四十二铢　人参　柏子仁　麦门冬　乾地黄　石膏　石斛各一两半　芎藭　甘草　白芷　牛膝　山茱萸　薯蓣　当归　稿本各三＋铢　细辛　桂心各一两　芜萸半两　艾叶十八铢
　　右二十一味，为末，蜜和丸如梧酒服二十丸，加至四十丸，日二服。
　　大泽兰圆，治妇人虚损，及中风余病，疝瘕，阴中冷痛；或头风入脑，寒痹，筋挛缓急，血闭无子，面上游风去来，目相出，多涕唾，忽忽如醉；或胃中冷逆胸中，呕不止，及泄痢淋沥；或五脏六腑寒热不调，心下痞急，邪气咳逆；或漏下赤白，阴中肿痛，胸胁支满；或身体皮肤中涩如麻豆，苦瘥，痰癖结气；或四肢拘孪，风行周身，骨节疼痛，目眩无所见；或上气恶寒，洒淅如疟；或喉痹，鼻鲍，风痫癫疾；或月水不通，魂魄不定，饮食无味，并产后内趣，无所不治，服之令人有子方：
　　泽兰二两六铢　稿本　当归　甘草各一两＋八铢　紫石英二两#1　芎藭　乾地黄　柏子仁　五味子各一两半　桂心　石斛　白术各一两六铢#2　白芷　苁蓉　厚朴　防风　薯蓣　茯苓　乾姜　禹余根　细辛　卷柏各一两　蜀椒　人参　杜仲　牛膝　蛇床子　续断　艾叶　芜萸各十八铢　赤石脂　石膏各二两　一有枳实十八铢　麦门冬一两半
　　右三十二味，为末，蜜和为丸，如梧子大。酒服二十丸至四十丸。久赤白痢，去乾地黄、石膏、麦门冬、柏子仁，加大麦糵、陈铀、龙骨、阿胶、黄连各一两半，有锺乳加三两，良。
　　小泽兰圆，治产后虚羸劳冷，身体尪瘦方：
　　泽兰二两六铢　当归　甘草各一两＋八铢　芎藭　柏子仁　防风　茯苓各一两　白芷　蜀椒　稿本　细辛　白术　桂心　芜荑　人参　食茱萸厚朴各＋八铢　石膏二两
　　右十八味，为末，蜜和丸如梧子大。酒服二十丸，日三服，稍加至四十丸。无疾者，依此方春秋二时常服一剂，甚良。有病虚羸黄瘦者，服如前。一方无茯苓、石膏，有芍药、乾姜。《胡洽》十五味，无柏子仁、人参、食茱萸，除细辛、桂心生用外，尽熬令变色，为末，蜜丸如弹子大，内暖酒中服之。《千金翼》无茯苓、食茱萸，有乾姜一两。
　　紫石英天门冬圆，主风冷在子宫，有子常堕落，或始为妇便患心痛，仍成心疾，月水都未曾来，服之肥充，令人有子方：
　　紫石英　天门冬　禹余根各三两　芜夷　乌头　苁蓉　桂心　甘草　五味子　柏子仁　石斛　人参　泽泻一作泽兰　远志　杜仲各二两　蜀椒　卷柏　寄生　石南　云母　当归一作辛夷　乌贼骨各一两
　　右二十二味，为末，蜜和为丸，梧子大。酒服二十丸，日二服，加至四十丸。
　　三石泽兰圆，治风虚不足，通血脉，补寒冷方。亦名石斛泽兰丸。
　　锺乳　白石英各四两　紫石英　防风　革本　茯神各一两六铢　泽兰二两六铢　黄耆　石斛　石膏各二两　甘草　当归　芎藭各一两十八铢　白术　桂心　人参　乾姜　独活　乾地黄各一两半　白芷　桔梗　细辛　柏子仁　五味子　蜀椒　黄苓　苁蓉　芍药　秦艽　防葵各一两　厚朴　芜荑各＋八铢
　　右三十二味，为末，蜜和丸如梧子大。酒服二十丸，加至三十丸，日二三服。
　　大平胃泽兰圆，治男子、女人五劳七伤诸不足，定志意，除烦满，手足虚冷赢瘦，及月水往来不调，体#3不能动等病#4方：
　　泽兰　细辛　黄耆　锺乳各三两　柏子仁　乾地黄各二两半　大黄　前胡　远志　紫石英各二两　芎藭　白术　蜀椒各一两半　白芷　丹参　栀子一本用枳实　芍药　桔梗　秦艽　沙参　桂心　厚朴　石斛　苦参　人参　麦门冬　乾姜各一两　附子六两　吴茱萸　麦蘖各五合　陈曲一升　枣五十枚，作膏
　　右三十二味，为末，蜜和丸如梧子大。酒服二十丸，加至三十丸，令人肥健。一本无乾姜，有当归三两。
　　泽兰散，治产后风虚方：
　　泽兰九分　禹余根　防风各＋分　石膏　白芷　乾地黄　赤石脂　肉苁蓉　鹿茸　芎藭各八分　稿本　蜀椒　白术　柏子仁各五分　桂心　甘草　当归　乾姜各七分　芜荑　细辛　厚朴各四分　人参三分
　　右二十二味，治下筛。酒服方寸、匕，日三#5。
　　月水不通第二方
　　桃仁汤，治妇人月水不通方：
　　桃仁　朴硝　牡丹皮　射干　土瓜根　黄苓各三两　芍药　大黄　柴胡各四两　牛膝　桂心各二两　水蛭　虻虫各七十枚
　　右十三味，□咀，以水九升，煮取二升半，去滓，分三服。
　　乾姜圆，治妇人寒热羸瘦，酸消怠惰，胸中支满，肩背脊重痛，腹裹坚满积聚，或痛不可忍，引腰、小腹痛，四肢烦疼，手足厥逆，寒至肘膝，或烦满，手足虚热，意欲投水中，百节尽痛，心下常苦悬痛，时寒时热，恶心，涎唾喜出，每爱咸酸甜苦之物，身体或如鸡皮，月经不通，大小便苦难，食不生肌方。
　　乾姜　芎藭　茯苓　消石　杏仁　水蛭　虻虫　桃仁　蛴螬　□虫各一两　柴胡　芍药　人参　大黄　蜀椒　当归各二两
　　右十六味，为末，蜜和丸如梧子。空心饮下三丸，不知加至十丸。《千金翼》　以疗妇人瘕结；胁肋下疾。
　　乾漆参，治月水不通，小腹坚痛不得近方：
　　乾漆　萎蕤　芍药　细辛　甘草　附子各一两　当归　桂心　芒硝　黄苓各二两　大黄三两　吴茱萸一升
　　右十二味，□咀，以清酒一斗浸一宿，煮取三升，去滓，内硝烊尽。分为三服，相去如一炊顷。
　　芒硝汤，治月经不通方：
　　芒硝　丹砂末　当归　芍药　土瓜根　水蛭各二两　大黄三两　桃仁一升
　　右八味，□咀，以水九升，煮取三升，去滓，内丹砂、芒硝，分为三服。
　　治月经不通，心腹绞痛#6欲死，通血止痛方：
　　当归　大黄　芍药各三两　吴茱萸　乾地黄　乾姜　芎藭　虻虫　水蛭各二两　细辛　甘草　桂心各一两　栀子十四枚　桃仁一升
　　右十四味，□咀，以水一斗五升，煮取五升，分为五服。一本有牛膝、麻子仁各三两。
　　桃仁汤，治月经不通方：
　　桃仁一升　当归　土瓜根　大黄　水蛭　虻虫　芒硝各二两　牛膝　麻子仁　桂心各三两
　　右十味，□咀，以水九升，煮取三升半，去滓，内硝令烊，分为三服。《肘后》无当归、麻子仁，用牡丹、射干、黄苓、芍药、柴胡各三两，为十三味；《千金翼》无虻虫。
　　前胡牡丹汤，治妇人盛实，有热在腹，月经瘀闭不通，及劳热热病后，或因月经来，得热不通方：
　　前胡　牡丹　玄参　桃仁　黄苓　射干　旋复花　栝蒌根　甘草各二两　芍药　茯苓　大黄　枳实各三两
　　右十三味，□咀，以水一斗，煮取三升，分为三服。
　　乾地黄当归圆，治月水不通，或一月再来，或隔月不至，或多或少，或淋沥不断，或来而腰腹刺痛不可忍，四体嘘吸，不欲食，心腹坚痛，有青黄黑色水下，或如清水，不欲行动，举体沉重，惟思眠卧，欲食酸物，虚乏黄瘦方：
　　乾地黄三两　当归　甘草各一两半　牛膝　芍药　乾姜　泽兰　人参　牡丹各一两六铢　丹参　蜀椒　白芷　黄苓　桑耳　桂心各一两　□虫四十枚　芎藭一两＋八铢　桃仁二两　水蛭　虻虫各七十枚　蒲黄二合
　　右二十一味，为末，蜜和丸如梧子大。每日空心酒下十五丸，渐加至三十丸，以知为度。一本无。
　　牡丹圆，治妇人女子诸病后，月经闭绝不通，及从小来不通，并新产后瘀血不消，服诸汤利血后，余疢未平，宜服之，取平复方：
　　牡丹三两　芍药　玄参　桃仁　当归　桂心各二两　虻虫　水蛭各五十枚　蛴螬二枚　瞿麦　芎藭　海藻各一两
　　右十二味，为末，蜜和丸如梧子大。酒下十五丸，加至二十丸。血盛者，作散，服方寸匕，腹中当转如沸，血自化成水去；如小便赤少，除桂心，用地肤子一两。
　　黄苓牡丹汤，治女人从小至大月经未尝来，颜色萎黄，气力衰少，饮食无味方：
　　黄苓　牡丹　桃仁　瞿麦　芎藭各二两　芍药　枳实　射干　海藻　大黄各三两　虻虫七十枚　水蛭五十枚　蛴螬十枚
　　右十三味，□咀，以水一斗，煮取三升，分三服。服两剂后，灸乳下一寸黑员际各五十壮。
　　治月经不通方：
　　取葶苈一升为末，蜜丸如弹子大，绵裹，内阴中，入三寸。每丸一宿易之，有汁出止。
　　乾漆圆，治月经不通，百疗#7不瘥方：
　　乾漆　土瓜根　射干　芍药各一两半　牡丹　牛膝　黄苓　桂心　吴茱萸　大黄　柴胡各一两六铢　桃仁　鳖甲各二两　□虫　蛴螬各四＋枚水蛭　虻虫各七十枚　大麻仁四合　乱发鸡子大二枚　庵子二合
　　右二十味，为末，以蜜和为丸。每日酒下十五丸梧子大，渐加至三十丸，日三。仍用后浸酒服前丸药。
　　浸酒方：
　　大麻子三升　庵子二升　桃仁一升　灶屋炱煤四两　土瓜根　射干各六两　牛膝八两　桂心四两
　　右八味，□咀，以清酒三斗，绢袋盛药，浸五宿，以一盏下前丸药，甚良。或单服之亦好。
　　当归圆，治女人脐下症结刺痛，如虫所啮，及如锥刀所刺，或赤白带下，十二疾，腰背疼痛，月水或在月前，或在月后方：
　　当归　草整　附子　吴茱萸　大黄各二两　黄苓　桂心　乾姜　牡丹　芎藭各一两半　细辛　秦椒　柴胡　厚朴各一两六铢　牡蒙一方无甘草各一两　虻虫　水蛭各五十枚
　　右十八味，为末，蜜和丸如梧子大。空心酒下十五丸，日再。有胎勿服之。
　　鳖甲圆，治女人小腹中积聚，大如七八寸盘面，上下周流，痛不可忍，手足苦冷，咳噫腥臭，两胁热如火炙，玉门冷如风吹，经水不通，或在月前，或在月后，服之三十日便瘥，有孕，此是河内太守魏夫人方：
　　鳖甲　桂心各一两半　蜂房半两　玄参　蜀椒　细辛　人参　苦参　丹参　沙参　吴茱萸各十八铢　□虫　水蛭　乾姜　牡丹　附子　皂荚　当归　芍药　甘草　防葵各一两　蛴螬二十枚　虻虫　大黄各一两六铢
　　右二十四味，为末，蜜和丸如梧子大。酒下七丸，日主，稍加之，以知为度。
　　又方，治妇人因产后虚冷，坚结积在腹内，月经往来不时，苦腹胀满，绕脐下痛，引腰背，手足烦，或冷热，心闷不欲食方：
　　鳖甲一两半　乾姜　赤石脂　　丹参　　禹余粮　　当归　　白芷一方用木　　乾地黄各一两六铢　　代赭　　甘草　　鹿茸　　乌贼骨　　僵蚕各十八铢　　桂心　　细辛　　蜀椒　　附子各一两
　　右十七味，末#8　，蜜和丸如梧子大。空心酒下五丸，加至十丸。
　　禹余根圆，治妇人产后积冷坚癖方：
　　禹余根　乌贼骨　吴茱萸　桂心　蜀椒各二两半　当归　白术　细辛　乾地黄　人参　芍药　芎藭　前胡各一两六铢　乾姜三两　矾石六铢　白薇　紫菀　黄苓各十八铢　□虫一两
　　右十九味，为末，蜜和丸如梧子。空心，酒若饮下二十丸，日二，不知则加之。
　　牡蒙圆，治妇人产后十二症病，带下无子，皆是冷风寒气，或产后未满百日，胞络恶血未尽，便利於悬圄上及久坐，湿寒入胞裹，结在小腹，牢痛为之积聚，小如鸡子，大者如拳，按之跳手隐隐然，或如虫啮，或如针刺，气时抢心，两胁支满，不能食，饮食不消化，上下通流，或守胃管，痛连玉门、背膊，呕逆短气，汗出，小腹苦寒，胞中创，咳引阴痛，小便自出，子门不正，令人无子，腰胯疼痛，四肢沉重淫跃，一身尽肿，乍来乍去，大便不利，小便淋沥，或月经不通，或下如腐肉，青黄赤白黑等，如豆汁，梦想不祥方：亦名紫盖丸。
　　牡蒙　厚朴　消石　前胡　乾姜　□虫　牡丹　蜀椒　黄苓　桔梗　茯苓　细辛　葶苈　人参　芎藭　吴茱萸　桂心各十八铢　大黄二两半附子一两六铢　当归半两
　　右二十味，为末，蜜和，更捣万杵，丸如梧子大。空心酒服三丸，日三，不知则加之至五六丸。下青白黄赤物如鱼子者，病根出矣。
　　治月经不通，结成症瘕如石，腹大骨立，宜此破血下症方：
　　大黄　消石各六两　巴豆　蜀椒各一两　代赭　柴胡熬变色　水蛭熬#9　丹参熬令紫色　土瓜根各三两　乾漆　芎藭　乾姜　虻虫　茯苓各二两　　　　
　　右十四味，为末，巴豆别研，蜜和丸如梧子。空心酒服二丸，未知加至#10五丸，日再服。《千金翼》无柴胡、水蛭、丹参、土瓜根。
　　大虻虫圆，治月经不通五七年，或肿满气逆，腹胀瘕痛，宜服此，数有神验方：
　　虻虫四百枚　蛴螬一升　乾地黄　牡丹　乾漆　芍药　牛膝　土瓜根　桂心各四两　吴茱萸　桃仁　黄苓　牡蒙各三两　茯苓　海藻各五两　水蛭三百枚　芒硝一两　人参一两半　葶苈五合
　　右十九味，为末，蜜和丸如梧子大。每日空心酒下七丸，不知加之，日三服。《千金翼》无芒硝、人参。
　　桂心酒，治月经不通，结成症瘕方：
　　桂心　牡丹　芍药　牛膝　乾漆　土瓜根　牡蒙各四两　吴茱萸一升　大黄三两　黄苓　乾姜各二两　虻虫二百枚　□虫　蛴螬　水蛭各七十枚乱发灰　细辛各一两　僵蚕五十枚　大麻仁　灶突墨三升　乾地黄六两　虎杖根　鳖甲各五两　庵子二升
　　右二十四味，□咀，以酒四斗，分两侥，浸之七日，并一瓮盛，搅令调，还分作两瓮。初服二合，日二，加至三四合。
　　虎杖煎，治腹内积聚，虚胀雷鸣，四肢沉重，月经不通，亦治丈夫病方：
　　取高地虎杖根，细锉二斛，以水二石五斗，煮取一大斗半，去滓，澄泸令净，取好醇酒五升和煎，令如饧。每服一合，消息为度，不知则加之。
　　又方，治月经闭不通，结瘕，腹大如瓮，短气欲死方：
　　虎杖根百斤，去头、去土，曝乾，切　土瓜根　牛膝各取汁二斗
　　右三味，□咀，以水一斛浸虎杖根一宿，明旦煎取二斗，内土瓜、牛膝汁，搅令调匀，煎令如饧。每以酒服一合，日再夜一，宿血当下。若病去，止#1　服。
　　桃仁煎，治带下，经闭不通方：
　　桃仁　虻虫各一升　朴硝五两　大黄六两
　　右四味，为末，别治桃仁，以醇苦酒四升，内铜铛中，炭火煎取二升，下大黄、桃仁、虻虫等，搅勿住手；当欲可丸，下朴硝，更搅勿住手，良久出之，可丸乃止。取一丸如鸡子黄投酒中，预一宿勿食服之。至哺时，下如大豆汁，或如鸡肝、凝血、虾蟆子，或如膏，此是病下也。
　　治月经不通，脐下坚结，大如杯升，发热往来，下痢赢瘦，此为气底一作血瘕。若生肉症，不可为也。疗之之方：
　　生地黄三＋斤，取汁　乾漆一斤，为末
　　右二味，以漆末内地黄汁中，微火煎令可丸。每服酒下如梧子大三丸，不知加之，常以食后服。
　　治月经不通，甚极闭塞方：
　　牛膝一斤　麻子三升，蒸　土瓜根三两　桃仁二升
　　右四味，□咀，以好酒一斗五升，浸五宿。一服五合，渐加至一升，日三，能多益佳。
　　治产后风冷，留血不去，停结，月水闭塞方：
　　桃仁　麻子仁各二升　庵子一升
　　右三味，□咀，以好酒三斗浸五宿。每服五合，日三，稍加至一升。
　　五京圆，治妇人腹中积聚，九痛七害，及腰中冷引小腹，害食，得冷便下方：
　　乾姜　蜀椒各三两　附子一两　吴茱萸一升　当归　狼毒　黄苓　牡蛎各二两
　　右八味，为末，蜜和丸如梧子。初服三丸，日二，加至十丸。此出京氏五君，故名五京。久患冷困当服之。
　　鸡鸣紫圆，治妇人症瘕积聚方：
　　皂荚一分　藜芦　甘草　矾石　乌喙　杏仁　乾姜　桂心　巴豆各二分　前胡　人参各四分　代赭五分　阿胶六分　大黄八分
　　右十四味，为末，蜜丸如桥子。鸡鸣时服一丸，日益一丸，至五丸止，仍从一起。下白者，风也；赤者，症瘕也；青微黄者，心腹病。
　　辽东都尉所上圆，治脐下坚癖，无所不治方：。
　　但山大黄　巴豆各一分　天雄二枚　苦参　白薇　乾姜　人参　细辛　狼牙　龙胆　沙参　玄参　丹参各三分　芍药　附子　牛膝　茯苓各五分　牡蒙四分　雚芦六分，一方云二两三分
　　右二十味，为末，蜜丸。宿勿食，服五丸，日三。大羸瘦，月水不调，当二十五日服之，下长虫，或下种种病，出二十五日服，中所苦悉愈，肌肤盛，五十日万病除，断绪#12　有子。
　　牡蛎圆，治经闭不通，不欲饮食方：
　　牡蛎四两　大黄一斤　柴胡五两　乾姜三两　芎藭　茯苓各二两半　蜀椒十两　葶苈子　芒硝　杏仁各五合　水蛭　虻虫各半两　桃仁七十枚
　　右十三味，为末，蜜丸如梧子大。饮服七丸，日三。
　　当归圆，治腰腹痛，月水不通利方：
　　当归　芎藭各四两　虻虫　乌头　丹参　乾漆各一两　人参　牡蛎　土瓜根　水蛭各二两　桃仁五十枚
　　右十一味，为末，以白蜜丸如梧子大。酒下三丸，日三服。
　　消石汤，治血瘕，月水留，瘀血大不通，下病二散坚血方：
　　消石　附子　虻虫各三两　大黄　细辛　乾姜　黄苓各一两　芍药　土瓜根　丹参　代赭　蛴螬各二两　大枣十枚　桃仁二升　牛膝一斤　朴硝四两
　　右十六味，□咀，以酒五升、水九升，渍药一宿，明旦煎取四升，去滓，下朴硝、消石烊尽。分四服，相去如炊顷。去病后，食黄鸭羹，勿见风。
　　孙真人备急千金要方卷之六
　　#１二两：影宋刻本作『三两』。
　　#２各一两六铢：『各』字原脱，据文义文例补。
　　#３体：原脱，据影宋刻本补。
　　#４病：原脱，据影宋刻本补。
　　#５日三：影宋刻本『三』下有『以意增之』四字。
　　#6绞痛：原作『痛绞』，据影宋刻本乙正。
　　#7疗：原作『病」，据影宋刻本改。
　　#8末：原脱，据影宋刻本补。
　　#9熬：原脱，据影宋刻本补。
　　#10至：原脱，据影宋刻本补。
　　#11止：原作『但』，据影宋刻本改。
　　#12绪：影宋刻本『绪』下有『者』字。
　　孙真人备急千金要方卷之七
　　宋朝奉郎守太常少卿充秘阁校理林亿等校正
　　妇人方
　　赤白带下崩中漏下第三论　方　灸法
　　论曰：诸方说三十六疾者，十二症、九痛、七害、五伤、三痼不通是也。何谓十二症？是所下之物#1，一曰状如膏，二曰如黑血，三曰如紫汁，四曰如赤肉，五曰如脓痂，六曰如豆汁，七曰如葵羹，八曰如凝血，九曰如清血，血似水，十曰如米泔，十一曰如月浣，乍前乍却，十二曰经度不应期也。何谓九痛？一曰阴中痛伤，二曰阴中淋沥痛，三曰小便即痛，四曰寒冷痛，五曰经来即腹中痛，六曰气满痛，七日汁出阴中，如有虫啮痛，八曰胁下分痛，九曰腰胯痛。何谓七害？一曰窍孔痛不利，二曰中寒热痛，三曰小腹急坚痛，四曰脏不仁，五曰子门不端引背痛，六曰月浣乍多乍少，七曰害吐。何谓五伤？一曰两胁支满痛，二曰心痛引胁，三曰气结不通，四曰邪思泄利，五曰前后痼寒。何谓三痼？一曰赢瘦不生肌肤，二曰绝产乳，三曰经水闭塞。病有异同，具治之方。
　　白垩圆，治女人三十六疾方：又方见后。
　　白垩　龙骨　芍药各十八铢　黄连　当归　茯苓　黄苓　瞿麦　白敛　石韦　甘草　牡蛎　细辛　附子　禹余根　白石脂　人参　乌贼骨　稿本　甘皮　大黄已上各半两
　　右二十一味，为末，蜜和丸如梧子大。空腹饮服十丸，日再，不知加之。二十日知，一月百病除。若十二症，倍牡蛎、禹余根、乌贼骨、白石脂、龙骨；若九痛，倍黄连、白敛、甘草、当归；若七害，倍细辛、稿本、甘皮，加椒、茱萸各一两；若五伤，倍大黄、石韦、瞿麦；若三痼，倍人参，加赤石脂、矾石、巴戟天各半两。合药时随病增减之。
　　治女人腹中十二疾，一日经水不时，二曰经来如清水，三曰经水不通，四曰不周时，五曰生不乳，六曰绝无子，七曰阴阳减少，八曰腹苦痛如刺，九曰阴中寒，十曰子门相引痛，十一曰经来冻如葵汁状，十二日腰急痛。凡此十二病，得之时，因与夫卧起，月经不去，或卧湿冷地，及以冷水洗浴，当时取快，而后生百疾，或疮痍未瘥，便合阴阳，及起早作劳，衣单席薄，寒从下入方：
　　赤石脂　半夏各一两六铢　蜀椒　乾姜　吴茱萸　当归　桂心　丹参　白敛　防风各一两　雚芦半两
　　右十一味，为末，蜜和丸如梧子大。每日空心酒服十丸，日三，不知稍加，以知为度。
　　白石脂圆，治妇人三十六疾，胞中痛，漏下赤白方：
　　白石脂　乌贼骨　禹余根　牡蛎各十八铢　赤石脂　乾地黄　乾姜　龙骨　桂心　石韦　白敛　细辛　芍药　黄连　附子　当归　黄苓　蜀椒　锺乳　白芷　芎藭　甘草各半两
　　右二十二味，为末，蜜和丸如梧子大。每日空心酒下十五丸，日再。一方有黄檗半两。
　　小牛角□散，治带下五贲，一曰热病下血，二曰寒热下血，三曰经脉未断为房事则血漏，四曰经来举重，伤任脉下血，五曰产后脏开经利，五贲之病，外实内虚方：
　　牛角□一枚，烧令赤　鹿茸　禹余根　当归　乾姜　续断各二两　阿胶三两　乌贼骨　龙骨各一两　赤小豆二升
　　右十味，治下筛。空腹以酒服方寸匕，日三。《千金翼》无鹿茸、乌贼骨。
　　龙骨散，治淳下十二病绝产，一曰白带，二曰赤带，三曰经水不利，四曰阴胎，五曰子脏坚，六曰脏癖，七曰阴阳患痛，八曰内强，九曰腹寒，十曰脏闭，十一曰五脏酸痛，十二曰梦与鬼交，宜服之。淳下，一本作腹下。
　　龙骨三两　黄檗　半夏　灶中黄土　桂心　乾姜各二两　石韦　滑石各一两　乌贼骨　代赭各四两　白僵蚕五枚
　　右十一味，治下筛。酒服方寸匕，日三。白多者，加乌贼骨、僵蚕各二两；赤多者，加代赭五两；小腹冷，加黄檗二两；子脏坚，加乾姜、桂心各二两。己上各随病增之。服药三月，有子即住药，药太过多，生两子。当审方取好药。寡妇、童女不可妄服。
　　治女人带下诸病方：
　　大黄蒸三斗米下　附子　获苓　牡蒙　牡丹　桔梗　葶苈各三两　厚朴　芎藭　人参　当归　虻虫　蜀椒　吴茱萸　柴胡　乾姜　桂心各半两细辛二两半
　　右十八味，为末，蜜和丸如梧子大。每日空心酒服二丸，不知加之，以腹中温温为度。一本有麻子三两、泽兰半两，而无蜀椒、葶苈。
　　治带下百病，无子，服药十四日下血，二十日下长虫，及青#2 黄汁出，三十日病除，五十日肥白方：
　　大黄破如豆粒，熬令黑色　柴胡　朴硝各一斤　芎藭五两　乾姜　蜀椒各一升　茯苓如鸡子大一枚
　　右七味，为末，蜜丸如梧子大。先食米饮服七丸，不知加至十丸，以知为度。
　　治带下方：
　　枸杞根一斤　生地黄五斤
　　右二味，□咀，以酒一斗，煮取五升，分为三服。水煮亦得。
　　治妇人及女子赤白带下方：
　　禹余根　当归　芎藭各一两半　赤石脂　白石脂　阿胶　龙骨　石韦一两六铢　乌贼骨　黄檗　白敛　黄苓一用黄连　续断　桑耳　牡蛎各一两
　　右十五味，为末，蜜丸如梧子大。
　　空心饮下十五丸，日再，加至三十丸为度。
　　白马蹄圆，治女人下焦寒冷，成带下赤白洗方：
　　白马蹄　鳖甲　鲤鱼甲　龟甲　蜀椒各一两　磁石　甘草　杜仲　萆葪　当归　续断　芎藭　禹余粮　桑耳　附子各二两
　　右十五味，为末，蜜丸梧子大。以酒服十丸，加至三十丸，日三服。一本无龟甲。
　　白马□散，治带下方：下白者，取白马耗；下赤者，取赤马□，随色取之。
　　白马□二两　龟甲四两　鳖甲十八铢　牡蛎一两十八铢
　　右四味，治下筛。空心酒下方寸匕，日三服，加至一匕半。
　　治五色带下方：
　　服大豆紫汤，日三服。方见别卷。
　　又方：
　　烧马左蹄为末，以酒服方寸匕，日三服。
　　又方：
　　烧狗头和毛皮骨为末，以酒服方寸匕。
　　又方：
　　煮饭带汁，服一杯良。
　　又方：
　　烧马蹄底护，乾为末，以酒服之方寸匕，日三。
　　云母芎藭散，卫公治五崩身瘦，咳逆，烦满少气，心下痛，面生疮，腰痛不可俯仰，阴中肿，如有疮状，毛中痒，时痛，与子脏相通，小便不利，常拘急，头眩，颈项急痛，手足热，气逆冲急，心烦，不得卧，腹中急痛，食不下，吞醋噫苦，上下肠鸣，漏下赤白青黄黑汁，大臭，如胶污衣状，皆是内伤所致。中寒即下白，热即下赤，多饮即下黑，多食即下黄，多药即下青，或喜或怒，心中常恐，或忧劳便发动，大恶风寒方：
　　云母　芎藭　代赭　东门边木烧，各一两　白僵蚕　乌贼骨　白垩　猬皮各六铢　鳖甲一作龟甲　桂心　伏龙肝　生鲤鱼头各十八铢
　　右十二味，治下筛。酒服方寸匕，日三夜一。一方有龙骨、乾葛。
　　慎火草散，治崩中漏下，赤白青黑，腐臭不可近，令人面黑无颜色，皮骨相连，月经失度，往来无常，小腹弦急，或苦绞痛，上至心，两胁肿胀，食不生肌肤，令人偏枯，气息乏少，腰背痛连胁，不能久立，每嗜卧困懒。又方见后。
　　慎火草#3白石脂　禹余粮　鳖甲　乾姜　细辛　当归　芎藭　石斛　芍药　牡蛎各二两　黄连　蔷薇根皮　乾地黄各四两　熟艾　桂心各一两
　　右十六味，治下筛。空腹酒服方寸匕，日三，稍加至二匕。若寒多者，加附子、椒；热多者，加知母、黄苓各一两；白多者，加乾姜、白石脂鱼，赤多者，加桂心、代赭各二两。
　　禹余粮圆，治崩中，赤白不绝，困笃方：
　　禹余粮五两　白马蹄十两　龙骨三两　鹿茸二两　乌贼鱼骨一两
　　右五味，为末，蜜丸梧子大。以酒服二十丸，日再，以知为度。
　　增损禹余校圆，治女人劳损，因成崩中，状如月经来，去多不可禁止，积日不断，五脏空虚，失色黄瘦，崩竭暂止，少日复发，不耐动摇，小劳辄剧。治法且宜与汤，未宜与此丸也。发时服汤，减退即与此丸。若是疾久，可以长与此方：
　　禹余根　龙骨　人参　桂心　紫石英　乌头　寄生　杜仲　五味子　远志各二两　泽泻　当归　石斛　苁蓉　乾姜各三两　蜀椒　牡蛎　甘草各一两
　　右十八味，为末，蜜丸梧子大。空心酒下十丸，渐加至二十丸，日三服。
　　治女人白崩及痔病方：
　　槐耳　白敛　艾叶　蒲黄　白芷各二两　黄耆　人参　续断　当归　禹余粮　橘皮　茯苓　乾地黄　猬皮各三两　牛角□四两　猪后悬蹄二＋个　白马蹄四两，酒浸一宿，熬
　　右十七味，为末，蜜丸。每日空心酒下二十丸，日二，加之。
　　治妇人忽暴崩中，去血不断，或如鹅鸭肝者方：
　　小蓟根六两　当归　阿胶　续断　青竹茹　芎藭各三两　生地黄八两　釜月下土绢裹　地榆各四两　马通一升，赤带用赤马，白带用白。
　　右十味，□咀，以水八升，和马通汁，煮取三升，分三服。不止，频服三四剂。未全止，续服后丸方：
　　续断　甘草　地榆　鹿茸　小蓟根　丹参各三＋铢　乾地黄二两半　芎藭　赤石脂　阿胶　当归各一两半　龟甲　秦牛角□各三两，到，熬令黑　柏子仁一两，《集验》作柏叶
　　右十四味，为末，蜜丸梧子大。空心以酒服十丸，日再，后稍加至三十丸。
　　治女人崩中，去赤白方：
　　白马蹄五两　蒲黄　鹿茸　禹余粮　白马医毛　小蓟根　白芷　续断各四两　人参　乾地黄　柏子仁　乌贼骨　黄耆　茯苓　当归各三两艾叶苁蓉　伏龙肝各二两
　　右十八味，为末，蜜丸如梧子大。空心饮服二十丸，日再，加至四十丸。
　　当归汤，治崩中去血，虚羸方：
　　当归　芎藭　黄苓　芍药　甘草各二两　生竹茹二升
　　右六味，□咀，以水一斗煮竹茹，取六升，去滓，内诸药，煎取三升半，分二服#4。忌劳动、嗔怒，禁百日房事。
　　治崩中，昼夜十数行，众医所不能瘥者方：
　　芎藭八两，□咀，以酒五升，煮取三升，分三服。不饮酒者，水煮亦得。
　　治崩中下血，出血一斛，服之即断，或月经来过多，及过期不来者，服之亦佳方：
　　吴茱萸　当归各三两　芎藭　人参　芍药　牡丹　桂心　阿胶　生姜　甘草各二两　半夏八两　麦门冬一升
　　右十二味，□咀，以水一斗，煮取三升，分为三服。
　　治暴崩中，去血不止方：
　　牡蛎　兔骨各二两半，炙
　　右二味，治下筛。酒服方寸匕，日三。
　　治女人白崩方：
　　芎藭　桂心　阿胶　赤石脂　小蓟根各二两　乾地黄四两　伏龙肝如鸡子大七枚
　　右七味，□咀，以酒六升、水四升合煮，取三升，去滓，内胶令烊尽，分三服，日三。《千金翼》只六味，无伏龙肝。
　　伏龙肝汤，治崩中，去赤白或如豆汁方：
　　伏龙肝如弹丸七枚　生姜五两　生地黄四升，一方五两　甘草　艾叶　赤石脂　桂心各二两
　　右七味，□咀，以水一斗，煮取三升。分四服，日三夜一。
　　大牛角中仁散，治积冷崩中，去血不止，腰背痛，四肢沉重，虚极方：
　　牛角仁一枚，烧　续断　乾地黄　桑耳　白术　赤石脂　矾石　乾姜　附子　龙骨　当归各三两　人参一两　蒲黄　防风　禹余根各二两
　　右十五味，治下筛。以温酒未食服方寸匕，日三，不知稍加。
　　治崩中去血，积时不止，起死方：
　　肥羊肉三斤  乾姜  当归各三两  生地黄二升
　　右四味，□咀，以水二斗煮羊肉，取一斗三升，下地黄汁及诸药，煮取三升，分四服，即断。尤宜赢瘦人服之。
　　生地黄汤，治崩中漏下，日去数升方：
　　生地黄一斤　细辛三两
　　右二味，□咀，以水一斗，煮取六升。服七合，久服佳。
　　治崩中漏下赤白不止，气虚竭方：
　　龟甲　牡蛎各三两
　　右二味，治下筛。酒服方寸匕，日三。
　　又方：
　　烧乱发，酒和服方寸匕，日三。
　　又方：
　　桑耳二两半　鹿茸十八铢
　　右二味，以醋五升渍，炙燥，渍尽为度，治下筛。服方寸匕，日三。
　　又方：
　　烧鹿角为末，酒服方寸匕，日三。
　　又方：
　　烧桃核为末，酒服方寸匕，日三。
　　又方：
　　地榆知母
　　右二味，各指大、长一尺者，□咀，以醋三升，东向灶中治极浓，去滓服之。
　　又方：
　　桑木中蜴屎，烧灰，酒服方寸匕。
　　治崩中下血，赢瘦少气，调中补虚止血方：
　　泽兰　蜀椒二两六铢　稿本　柏子仁　山茱萸　厚朴各十八铢　乾地黄　牡蛎各一两半　代赭　桂心　防风　细辛　乾姜各一两　甘草　当归　芎藭各一两十八铢　芜荑半两
　　右十七味，治下筛。空心温酒服方寸匕，日三，神良。一方加白芷、龙骨各十八铢，人参一两十八铢，为二十味。
　　治崩中方：
　　白茅根三斤　小蓟根五斤
　　右二味，□咀，以水五斗，煎取四斗，稍稍服之。《外台》用酒煎。
　　丹参酒，治崩中去血，及产余疾方：
　　丹参　艾叶　地黄　忍冬　地榆各五斤
　　右五味，锉，先洗臼，熟舂，以水渍三宿，出滓，煮取汁，以黍米一斛炊饭酿酒，酒熟窄之。初服四合，后稍稍添之。
　　牡丹皮汤，治崩中血盛，并服三剂即瘥方：
　　牡丹皮　乾地黄　斛脉各三两　禹余根　艾叶　龙骨　柏叶　厚朴　白芷　伏龙肝　青竹茹　芎藭　地榆各二两　阿胶一两　芍药四两
　　右十五味，□咀，以水一斗五升，煮取五升，分五服，相去如人行十里久再服。
　　治崩中单方：
　　烧牛角末，以酒服方寸匕，日三服。亦治带下。
　　又方：
　　桑耳烧令黑，为末，酒服方寸匕，日二服。亦治带下。
　　又方：
　　生蓟根一斤半，捣取汁，温服。亦可酒煮服之。
　　又方：
　　羊胰一具，以酢煮，去血服之，即止。忌猪、鱼、酢滑物，犯之便死。亦治带下。
　　治白崩方：
　　灸小腹横文当脐孔直下百壮。
　　又，灸内踝上三寸，左右各百壮。
　　论曰：治漏血不止，或新伤胎，及产后余血不消作坚，使胞门不闭，淋沥去血，经逾日月不止者，未可以诸断血汤，宜且与牡丹丸、散等，待血坚消便停也。坚血消者，所去淋沥便自止，亦渐变消少也。此后有余伤毁，不复处此，乃可作诸主治耳。妇人产乳去血多，伤胎去血多，崩中去血多，金疮去血多，拔牙齿去血多，未止，心中悬虚，心闷眩冒，头重目暗，耳聋满，举头便闷欲倒，宜且煮当归、芎藭各三两，以水四升，煮取二升，去滓，分二服，即定。展转续次合诸汤治之。
　　白垩圆，治女人三十六疾，胞中病，漏下不绝方：又方见前。
　　邯郸白垩　禹余根　白芷　白石脂　乾姜　龙骨　桂心　瞿麦　大黄　石韦　白蔹　细辛　芍药　甘草　黄连　附子　当归　茯苓　锺乳　蜀椒　黄苓各半两　牡蛎　乌贼骨各十八铢
　　右二十三味，为末，蜜丸梧子大。空心酒服五丸，日再服，不知加至十丸。
　　治女人漏下，或瘥或剧，常漏不止，身体赢瘦，饮食减少，或赤、或白、或黄，使人无子者方：
　　牡蛎　伏龙肝　赤石脂　白龙骨　桂心　乌贼骨　禹余根各等分
　　右七味，治下筛。空心酒服方寸匕，日二。白多者，加牡蛎、龙骨、乌贼骨；赤多者，加赤石脂、禹余粮；黄多者，加伏龙肝、桂心，随病加之。张文仲同，亦疗崩中；《肘后》无白龙骨，以粥饮服。
　　治妇人漏下不止，散方：
　　鹿茸　阿胶各三两　乌贼骨　当归各一两　蒲黄一两
　　右五味，治下筛。空心酒服方寸匕，日三夜再服。
　　治女人产后漏下，及痔病下血方：
　　矾石一两　附子一枚
　　右二味，为末，蜜丸如梧子大。空心酒下二丸，日三，稍加至五丸，数日瘥。能百日服之，永断。
　　芎藭汤，治带下漏血不止方：
　　芎藭　乾地黄　黄耆　芍药　吴茱萸　甘草各二两　当归　乾姜各三两
　　右八味，□咀，以水一斗，煮取三升，分三服。若月经后，因有赤白不止者，除地黄、吴茱萸，加杜仲、人参各二两。
　　治漏下去血不止方：
　　取水蛭，治下筛。酒服一钱许，日二，恶血消即愈。
　　治漏下神方：
　　取槐子烧末，酒服方寸匕，日三，立瘥。
　　治漏下去黑方：
　　乾漆麻黄细辛桂心各一两甘草半两
　　右五味，治下筛。以指撮着米饮中服之。
　　治漏下去赤方：
　　白木二两　白薇半两　黄檗二两半
　　右三味，治下筛。空心酒服方寸匕，日三。
　　治漏下去黄方：
　　黄连　大黄　桂心各半两　黄苓　□虫　乾地黄各六铢
　　右六味，治下筛。空心酒服方寸匕，日三。
　　治漏下去青方：
　　大黄　黄苓　白薇各半两　桂心　牡蛎各六铢
　　右五味，治下筛。空心酒服方寸匕，日三。
　　治漏下去白方：
　　鹿茸一两　白敛十八铢　狗脊半两
　　右三味，治下筛。空心米饮服方寸匕，日三。
　　治女子漏下积年不断，困笃方：
　　取鹊重巢柴烧灰，作末。服方寸匕，日三服，三十日愈，甚良。重巢者，去年在巢中产，今年又在上作重巢产者是也。
　　马通汤，治漏下血，积月不止方：
　　赤马通汁一升，取新马屎绞取汁，乾者水浸绞取汁　生艾叶　阿胶各三两　当归　乾姜各二两　好墨半圆
　　右六味，□咀，以水八升、酒二升，煮取三升，去滓，内马通汁及胶，微火煎，取二升，分再服，相去如人行十里久。
　　马蹄屑汤，治白漏不绝方：
　　白马蹄　赤石脂各五两　禹余根　乌贼骨　龙骨　牡蛎各四两　附子　乾地黄　当归各三两　甘草二两　白僵蚕一两
　　右十一味，□咀，以水二斗，煮取九升，分六服，日三。
　　马蹄圆，治白漏不绝方：
　　白马蹄　禹余根各四两　龙骨三两　乌贼骨　白僵蚕　赤石脂各二两
　　右六味，为末，蜜丸梧子大。酒服十丸，不知加至三十丸。
　　慎火草散，治漏下方：又方见前。
　　慎火草十两，熬黄　当归　鹿茸　阿胶各四两　龙骨半两
　　右五味，治下筛。先食酒服方寸匕，日三。
　　蒲黄散，治漏下不止方：
　　蒲黄半升鹿茸当归各二两
　　右三味，治下筛。酒服五分匕，日三，不知稍加至方寸匕。
　　灸法：
　　女人胞漏下血不可禁止，灸关元两傍相去三寸。
　　女人阴中痛引心下，及小腹绞痛，腹中五寒，灸关仪百壮，穴在膝外边上一寸宛宛中是。
　　女人漏下赤白及血，灸足太阴五十壮，穴在内踝上三寸，足太阴经内踝上三寸名三阴交。
　　女人漏下赤白，月经不调，灸交仪三十壮，穴在内踝上五寸。
　　女人漏下赤白，灸营池四穴三十壮，穴在内踝前后两边池中脉上，一名阴阳是。
　　女人漏下赤白，四肢酸削，灸漏阴三十壮，穴在内踝下五分微动脚脉上。
　　女人漏下赤白，泄注，灸阴阳，随年壮，三报，穴在足拇趾下屈裹表头白肉际是。
　　月经不调第四方　灸法
　　白垩圆，治妇人月经一月再来，或隔月不来，或多或少，淋沥不断，或来而腰腹痛，嘘吸不能食，心腹痛，或青黄黑色，或如水，举体沉重方：
　　白垩　白石脂　牡蛎　禹余根　龙骨　细辛　乌贼骨各一两半　当归　芍药　黄连　茯苓　乾姜　桂心　人参　瞿麦　石韦　白芷　白敛附子　甘草各一两　蜀椒半两
　　右二十一味，为末，蜜丸如梧子大。空心酒下二十丸，日三。至月候来时，日四五服为佳。
　　桃仁汤，治产后及堕身，月水不调，或淋沥不断，断后复来，状如泻水四体嘘吸，不能食，腹中坚痛，不可行一动，月水或前或后，或经月不来，举体一沉重，惟欲眠卧，多思酸物方：
　　桃仁五十枚　泽兰　甘草　芎藭　人参各二两　牛膝　桂心　牡丹皮　当归各三两　芍药　生姜　半夏各四两　地黄八两　蒲黄七合
　　右十四味，□咀，以水二斗，煮取六升半，分六服。
　　杏仁汤，治月经不调，或一月再来，或两月、三月一来，或月前，或月后，闭塞不通方：
　　杏仁二两　桃仁一两　大黄三两　水蛭　虻虫各三十枚
　　右五味，□咀，以水六升，煮取二升，分三服。一服当有物随大小便有所下，下多者止之，少者勿止，尽三服。
　　大黄朴硝汤，治经年月水不利，胞中有风冷所致，宜下之方：
　　大黄　牛膝各五两　朴硝　牡丹　甘草　紫菀各三两，《千金翼#5》作紫蕨　代赭一两　桃仁　虻虫　水蛭　乾姜　细辛　芒硝各二两　麻仁五合
　　右十四味，□咀，以水一斗五升，煮取五升，去滓，内硝令烊。分五服，五更为首，相去一炊顷，自下，后将息，忌见风。
　　茱萸虻虫汤，治久寒月经不利，或多或少方：
　　吴茱萸三升　虻虫　水蛭　□虫　牡丹各一两　生姜一斤　小麦　半夏各一升　大枣二十枚　桃仁五十枚　人参　牛膝各三两　桂心六两　甘草一两半　芍药二两
　　右十五味，□咀，以酒一斗、水二斗，煮取一斗，去滓，适寒温，一服一升，日三。不能饮酒人，以水代之。汤欲成，乃内诸虫。不耐药者，饮七合。
　　抵虎#6汤，治月经不利，腹中满，时自减，并男子膀胱满急方：
　　虎掌《千金翼》作虎杖　大黄各二两　桃仁三＋枚　水蛭二＋枚
　　右四味，以水三升，煮取一升，尽服之，当下恶血为度。
　　七熬圆，治月经不利，手足烦热，腹满，默默不欲寤，心烦方：
　　大黄一两半　前胡一作柴胡　芒硝熬，各五两　葶苈　蜀椒并熬，各六铢　生姜　芎藭各十八铢　茯苓十五铢　杏仁九铢，熬　桃仁二十枚，熬　水蛭半合，熬 虻虫#7熬，半合
　　右十二味，为末，蜜丸梧子大。空腹饮服七丸，日三，不知加一倍。《千金翼》无芍药，又一方有广虫、牡丹各二两，为十四味。
　　桃仁散，治月经来绕脐痛，上冲心胸，往来寒热，如疟疰状方：
　　桃仁五十枚　□虫二＋枚　桂心五寸　茯苓一两　薏苡仁　牛膝　代赭各二两　大黄八两
　　右八味，治下筛。宿勿食，温酒服一钱匕，日三。
　　治月经往来，腹肿，腰腹痛方：
　　□虫四枚　蜀椒　乾姜各六铢　大黄　女青　桂心　芎藭各半两
　　右七味，治下筛。取一刀圭，先食，酒服之，日三。十日微下，善养之。
　　治月经不调，或月头，或月后，或如豆汁，腰痛如折，两脚疼，胞中风寒，下之之方：
　　大黄　朴硝各四两　牡丹三两　桃仁一升　人参　阳起石　茯苓　甘草　水蛭　虻虫各二两
　　右十味，□咀，以水九升，煮取三升，去滓，内朴硝令烊尽。分三服，相去如一饭顷。
　　阳起石汤，治月水不调，或前或后，或多或少，乍赤乍白方：
　　阳起石　甘草　续断　乾姜　人参　桂心各二两　附子一两　赤石脂三两　伏龙肝五两　生地黄一升
　　右十味，以水一斗，煮取三升二合。分四服，日三夜一。
　　治妇人忧恚，心下支满，膈中伏热，月经不利，血气上抢心，欲呕，不可多食，懈怠不能动方：
　　大黄　芍药　虻虫各二两　土瓜根　蜀椒　黄苓　白术　乾姜　地骨皮一作炭皮　芎藭各一两　桂心　乾漆各一两半
　　右十二味，为末，蜜丸如梧子。每服十丸，日三，不知加之。
　　牛膝圆，治产后月水往来，乍多乍少，仍复不通，时时疼痛，小腹裹急，下引腰身重方：
　　牛膝　芍药　人参　大黄各三两　牡丹皮　甘草　当归　芎藭各二两　桂心一两　□虫　蛴螬　蜚嫌各四十枚　虻虫　水蛭各七十枚
　　右十四味，为末，蜜丸如梧子。酒服五丸，日三，不知稍增。
　　又方：
　　鹿角末服之，良。
　　又方：
　　生地黄汁三升，煮取二升，服之。
　　又方：
　　饮人乳汁三合，善。
　　又方：
　　烧月经衣，井花水服之。
　　又方：
　　烧白狗粪焦，作末，酒服方寸匕，
　　日三。
　　又方：
　　取白马尿服一升，良。
　　治月经不断方：
　　船茹一斤，争洗，河水四升半，煮
　　取二升，分二服。
　　又方：
　　服地黄酒，良。
　　又方：
　　服大豆酒，佳。
　　又方：
　　烧箕舌灰，酒服之。
　　又方：
　　灸内踝下白肉际青脉上，随年壮。
　　孙真人备急千金要方卷之七竟
　　#１物：原作『初』，据影宋刻本改。
　　#２青：影宋刻本作『清』。
　　#３草：原脱，据影宋刻本补。
　　#４分二服：影宋刻本作『分三服』。
　　#５千金翼：此三字原脱，据影宋刻本补。
　　#６虎：影宋刻本作『克』。
　　#７虻虫：影宋刻本『虻虫』用『半合』。
　　孙真人备急千金要方卷之八
　　宋朝奉郎守太常少卿充秘阁校理林亿等校正
　　少小婴孺方上
　　序列第一方
　　论曰：夫生民之道，莫不以养小为大。若无於小，卒不成大，故《易》称积小以成大，《诗》有厥初生民，《传》云声子生隐公。此之一义，即是从微至着，自少及长，人情共见，不待经史。故今斯方，先妇人、小儿，而后丈夫、耆老者，财是崇本之义也。然小儿气势微弱，医士欲留心救疗，立功差难。今之学者，多不存意，良由婴儿在於襁褓之内，乳气腥躁，医者操行英雄，讵肯瞻视。静言思之，可为太息者矣。《小品方》云：凡人年六岁已上为小，十六岁已上为少，《巢源》、《外台》作十八以上为少。三十已上为壮，《巢源》、《外台》作二十以上为壮。五十已上为老。其六岁已下，经所不载，所以乳下婴儿有病难治者，皆为无所承据也。中古有巫妨《巢源》作巫方者，立小儿《颅囱经》，以占夭寿，判疾病死生，世相传授，始有小儿方焉。逮於晋宋，江左推诸苏家，传习有验，流於人间。齐有徐王者，亦有《小儿方》三卷，故今之学者，颇得传授。然徐氏位望隆重，何暇留心於少小？详其方意，不甚深细，少有可采，未为至秘。今博撰诸家及自经用有效者，以为此篇。凡百居家，皆宜达兹养小之术，则无横夭之祸也。
　　又曰：小儿病与大人不殊，惟用药有多少为异，其惊痫、客忤、解颅、不行等八九篇，合为此卷，下痢等余方并散在诸篇，可披而得之。
　　凡生后六十日瞳子成，能咳笑应和人；百日任脉成，能自反覆；一作百五十日。百八十日尻骨成，能独坐；二百一十日掌骨成，能匍匐；三百日膑骨成，能独立；三百六十日膝骨成，能行。此其定法，若不能依期者，必有不平之处。
　　凡儿生三十二日一变，六十四日再变，变且蒸；九十六日三变，一百二十八日四变，变且蒸；一百六十日五变，一百九十二日六变，变且蒸；二百二十四日七变，二百五十六日八变，变且蒸；二百八十八日九变，三百二十日十变，变且蒸。积三百二十日小蒸毕后，六十四日大蒸，蒸后六十四日复大蒸，蒸后一百二十八日复大蒸。凡小儿自生三十二日一变，再变为一蒸。凡十变而五小蒸，又三大蒸，积五百七十六日，大小蒸都毕，乃成人。小儿所以变蒸者，是荣其血脉，改其五脏，故一变竟辄觉情态有异。其变蒸之候，变者上气，蒸者体热。变蒸有轻重，其轻者，体热而微惊，耳冷尻冷，上唇头白泡起，如鱼目珠子，微汗出；其重者，体壮热而脉乱，或汗或不汗，不欲食，食辄吐哯，目白精#1微赤，黑精微白。又云：目白者重，赤黑者微，变蒸毕，自精明矣。此其证也。单变小微，兼蒸小剧。凡蒸平者，五日而衰，远者十日而衰。先期五日，后之五日，为十日之中，热乃除耳。儿生三十二日一变，二十九日先期而热，便治之如法，至三十六七日，蒸乃毕耳。恐不解了，故重说之。且变蒸之时，不欲惊动，勿令傍多人。儿变蒸或早或晚，不如法者多。又初变之时，或热甚者，违日数不歇，审计变蒸之日，当其时有热微惊，慎不可治及灸刺，但和视之。若良久热不可已，少与紫丸微下，热歇便止。若於变蒸之中，加以时行温病，或非变蒸时而得时行者，其诊皆相似，惟耳及尻通热，口上无白泡耳。当先服黑散以发其汗，汗出，温粉粉之，热当歇，便就瘥。若犹不都除，乃与紫丸下之。儿变蒸时，若有寒加之，即寒热交争，腹腰夭纠，啼不止者，熨之则愈也。熨法出下篇，灸粉紧熨者是。变蒸与温壮伤寒相似，若非变蒸，身热耳热，尻亦热，此乃为他病，可作余治，审是变蒸，不得为余治也。
　　又一法，凡儿生三十二日始变，变者，身热也。至六十四日再变，变且蒸，其状外端正也。至九十六日三变，定者候丹孔出而泄，至一百二十八日四变，变且蒸，以能咳笑也。至一百六十日五变，以成机关也。至一百九十二日六变，变且蒸，五机成也。至二百二十四日七变，以能匍匐也。至二百五十六日八变，变且蒸，以知欲学语也。至二百八十八日九变，以亭亭然也。凡小儿生至二百八十八日，九变四蒸也。当其变之日，慎不可妄治之，则加其疾。变且蒸者，是儿送迎月也。蒸者，甚热而脉乱，汗出是也，近者五日歇，远者八九日歇也。当是蒸上，不可灸刺妄治之也。
　　紫圆，治小儿变蒸，发热不解，并挟伤寒温壮，汗后热不歇，及腹中有痰癖，哺乳不进，乳则吐哯，食痫，先寒后热方：
　　赤石脂　代赭各一两　巴豆三＋枚　杏仁五十枚
　　右四味，为末，巴豆、杏仁别研为膏，相和，更捣二千杵，当自相得，若硬，入少蜜同捣之，密#2器中收。三十日儿服如麻子一丸，与少乳，汁令下，食顷后，与少乳，勿令多，至日中当小下，热除，若未全除，明旦更与一丸。百日儿服如小豆一丸，以此准量增减。夏月多热，喜令发疹，二三十日辄一服佳。紫圆无所不疗，虽下不虚人。
　　黑散，治小儿变蒸，中挟时行温病，或非变蒸时而得时行者方：
　　麻黄　杏仁各半两　大黄六铢
　　右三味，先捣麻黄、大黄为散，别研杏仁如脂，乃细细内散，又捣令调和，内密器中。一月儿服小豆大一枚，以乳汁和服，抱令得汗，汗出，温粉粉之，勿使见风。百日儿服如枣核，以儿大小量之。
　　择乳母法：
　　凡乳母者，其血气为乳汁也。五情善恶，悉是血气所生也。其乳儿者，皆宜慎於喜怒。夫乳母形色所宜，其候甚多，不可求备。但取不胡臭、瘿瘘、气嗽、瘑疥、痴癃、白秃、疡、沈唇、耳聋、齆鼻、癫痫，无此等疾者，便可饮儿也。师见其故灸瘢，便知其先疾之源也。
　　孙真人备急千金要方卷之八竟
　　#1精：影宋刻本作『睛』。
　　#2密：原作『蜜』，据影宋刻本改为通用字。
　　孙真人备急千金要方卷之九
　　宋朝奉郎守太常少卿充秘阁校理林亿等校正
　　少小婴孺方
　　初生出腹第二论
　　论曰：小儿初生，先以绵裹指，拭儿口中及舌上青泥恶血，此为之玉衡一作衔。若不急拭，啼声一发，即入腹成百病矣。
　　儿生落地不作声者，取暖水一器灌之，须臾当啼。儿生不作声者，此由难产少气故也。可取儿脐带向身却持之，令气入腹，仍呵之至百度，啼声自发。亦可以葱白徐徐鞭之，即啼。
　　儿已生，即当举之，举之迟晚，则令中寒，腹内雷鸣。乃先浴之，然后断脐，不得以刀子割之，须令人隔单衣物咬断，兼以暖气呵七遍，然后缠结，留脐带，令至儿足趺上。短则中寒，令儿腹中不调，常下痢。若先断脐，然后浴者，则脐中水，脐中水则发腹痛。其脐断讫，连脐带中多有虫，宜急剔拨去之，不尔，入儿腹成疾。断儿脐者，当令长六寸，长则伤肌，短则伤脏。不以时断，若挼汁不尽，则令暖气渐微，自生寒，令儿#1脐风。
　　生男#2宜用其父故衣裹之，生女宜以其母故衣，皆勿用新帛为善。不可令衣过厚，令儿伤皮肤，害血脉，发杂疮而黄。儿衣绵帛，特忌厚热，慎之慎之。凡小儿始生，肌肤未成，不可暖衣，暖衣则令筋骨缓弱。宜时见风日，若都不见风，则令肌肤脆软，便易中伤。皆当以故絮衣之，勿用新绵也。凡天和暖无风之时，令母将儿於日中嬉戏，数见风日，则血凝气刚，肌肉牢密，堪耐风寒，不致疾病。若常藏在帏帐之中，重衣温暖，譬犹阴地之草木，不见风日，软脆不堪风寒也。
　　凡裹脐法，椎治白练令柔软，方四寸，新绵厚半寸，与帛等合之，调其缓急，急则令儿吐哯。儿生二十日，乃解视脐。若十许日儿怒啼，似衣中有刺者，此或脐燥还刺其腹，当解之，易衣更裹。裹脐时，闭户下帐，燃火令帐中温暖，换衣亦然，仍以温粉粉之，此谓冬时寒也。若脐不愈，烧绛帛末粉之。若过一月，脐有汁不愈，烧虾蟆灰粉之，日三四度。若脐中水及中冷，则令儿腹绞痛，夭纠啼呼，面目青黑。此是中水之过，当炙粉絮以熨之，不时治护。脐至肿者，当随轻重，重者便灸之，乃可至八九十壮；轻者脐不大肿，但出汁，时时啼呼者，捣当归末，和胡粉傅之，炙絮日熨之，至百日愈，以啼呼止为候。若儿粪青者，冷也，与脐中水同。
　　儿洗浴、断脐竟，棚抱毕，未可与朱蜜，宜与甘草汤：以甘草如手中指一节许，打碎，以水二合，煮取一合，以绵缠沾取，与儿吮之。连吮汁，计得一蚬壳入腹止，儿当快吐，吐去心胸中恶汁也。如得吐，余药更不须与。若不得吐，可消息计，如饥渴，须臾更与之。若前所服及更与并不得吐者，但稍稍与之，令尽此一合止。如得吐出恶汁，令儿心神智慧无病也。饮一合尽都不吐者，是儿不含恶血耳，勿复与甘草汤，乃可与朱蜜，以镇心神、安魂魄也。
　　儿新生三日中，与朱蜜者不宜多，多则令儿脾胃冷，腹胀，喜阴痫，气急，变噤痉而死。新生与朱蜜法：以飞炼朱砂如大豆许，以赤蜜一蚬壳和之，以绵缠箸头沾取，与儿吮之。得三沾止，一日令尽此一豆许，可三日与之，则用三豆许也。勿过此，则伤儿也。与朱蜜竟，可与牛黄，如朱蜜多少也。牛黄益肝胆，除热，定精神，止惊，辟恶气，除小儿百病也。
　　新生三日后，应开肠胃，助谷神。可研米作厚饮，如乳酪厚薄，以豆大与儿咽之，频咽三豆许止，日三与之，满七日可与哺也。儿生十日始哺如枣核，二十日倍之，五十日如弹丸，百日如枣。若乳汁少，不得从此法，当用意小增之。若三十日而哺者，令儿无疾。儿哺早者，儿不胜谷气，令生病，头面、身体喜生疮，愈而复发，令儿廷弱难养。三十日后虽哺勿多，若不嗜食，勿强与之，不消#3，复生疾病。哺乳不进者，腹中皆有痰癖也。当以四物紫丸微下之，节哺乳，数日#4便自愈。小儿微寒热，亦当尔利之，要当下之，然后乃瘥。
　　凡乳儿不欲太饱，饱则呕吐。每候儿吐者，乳太饱也，以空乳乳之即消，日四。乳儿若脐未愈，乳儿太饱，令风中脐也。夏不去热乳，令儿呕逆。冬不去寒乳，令儿咳痢。母新房以乳儿，令儿赢瘦，交经不能行。母有热以乳儿，令变黄、不能食。母怒以乳儿，令喜惊，发气疝，又令上气癫狂。母新吐下以乳儿，令虚赢。母醉以乳儿，令身热腹满。
　　凡新生小儿，一月内常饮猪乳大佳。
　　凡乳母乳儿，当先极挼，散其热气，勿令汁奔出，令儿噎，辄夺其乳，令得息，息已，复乳之。如是十返五返，视儿饥饱节度，知一日中几乳而足，以为常。又常捉去宿乳。儿若卧，乳母当以臂枕之，令乳与儿头平乃乳之，令儿不噎。母欲寐，则夺其乳，恐填口鼻，又不知饥饱也。
　　浴儿法：
　　凡浴小儿，汤极须令冷热调和。冷热失所，令儿惊，亦致五脏疾也。凡儿冬不可久浴，浴久则伤寒；夏不可久浴，浴久则伤热。数浴背冷，则发痫。若不浴，又令儿毛落。新生浴儿者，以猪胆一枚，取汁投汤中以浴儿，终身不患疮疥，勿以杂水浴之。
　　儿生三日，宜用桃根汤浴：桃根、李根、梅根各二两，枝亦得，□咀之，以水三斗，煮二十沸，去滓，浴儿良，去不祥，令儿终身无疮疥。
　　治小儿惊，辟恶气，以金虎汤浴：金一斤、虎头骨一枚，以水三斗，煮为汤浴，但须浴即煮用之。
　　凡小儿初出腹有鹅口者，其舌上有白屑如米，剧者鼻中亦有之。此由儿在胞胎中受谷气盛故也，或妊娠时嗜糯米使之然。治之之法：以发缠着头，沾井花水撩拭之，三日如此，便脱去。如不脱，可煮栗荴汁令浓，以绵缠箸头拭之。若春夏无栗荴，可煮栗木皮，如用井花水法。
　　小儿初出腹有连舌，舌下有膜如石榴子中隔，连其舌下后，喜令兄言语不发不转也。可以爪摘断之，微有血出无害，若血出不止，可烧发作灰末傅之，血便止也。
　　小儿出腹六七日后，其血气收敛成肉，则口、舌、喉、颊裹清净也。若喉裹舌上有物，如芦摔盛水状者，若悬痈有胀起者，可以绵缠长针，留刃处如粟米许大，以针刺决之，令气泄，去青黄赤血汁也。一刺之止，消息一日，未消者，来日又刺之，不过三刺自消尽。余小小未消，三刺亦止，自然得消也。有着舌下如此者，名重舌；有着颊裹及上如此者，名重；有着齿龈上者，名重龈，皆刺去血汁也。
　　小儿生辄死治之法：
　　当候视儿口中悬痈前上有胞者，以指摘取头，决令溃去血，勿令血入咽，入咽杀儿，急急慎之。
　　小儿初出腹，骨肉未敛，肌肉犹是血也，血凝乃坚成肌肉耳。其血沮败不成肌肉，则使面目绕鼻口左右悉黄而啼，闭目，聚口，撮面，口中乾燥，四肢不能伸缩者，皆是血脉不敛也，喜不育。若有如此者，皆宜与龙胆汤也。方出下惊痫篇。
　　相儿命短长法：
　　儿初生，叫声连延相属者，寿。
　　声绝而复扬急者，不寿。
　　啼声散，不成人。
　　啼声深，不成人。
　　脐中无血者，好。
　　脐小者，不寿。
　　通身软弱如无骨者，不寿。
　　鲜白长大者，寿。
　　自开目者，不成人。
　　目视不正，数动者，大非佳。
　　汗血者，多厄不寿。
　　汗不流，不成人。
　　小便凝如脂膏，不成人。
　　头四破，不成人。
　　常摇手足者，不成人。
　　早坐、早行、早齿、早语，皆恶性，非佳人。
　　头毛不周匝者，不成人。
　　发稀少者，强，不听人。一作不聪。
　　额上有旋毛者，早贵，妨父母。
　　儿生枕骨不成者，能言而死。
　　尸骨不成者，能倨而死。
　　掌骨不成者，能匍匐而死。
　　踵骨不成者，能行而死。
　　膑骨不成者，能立而死。
　　身不收者，死。
　　鱼口者，死。
　　股间无生肉者，死。
　　颐下破者，死。
　　阴不起者，死。
　　阴囊下白者，死；赤者，死。
　　卵缝通达，黑者，寿。
　　论曰：儿三岁已上、十岁已下，视其性气高下，即可知其夭寿大略。儿小时识悟通敏过人者多夭，大则项橐、颜回之流是也。小儿骨法，成就威仪，回转迟舒，稍费人精神雕琢者，寿。其预知人意，回旋敏速者，亦夭，即杨修、孔融之徒是也。由此观一之，夭寿大略可知也。亦犹梅花早发，不睹岁寒；甘菊晚成，终於年事。是知晚成者，寿之兆也。
　　孙真人备急千金要方卷之九竟
　　#1儿：原作『男』，据影宋刻本补。
　　#2男：原作『儿』，疑与上『 男』字误量，据文义改。
　　#3不消：影宋刻本『不消』上有『强与之』三字。
　　#4日：原作『目』，据影宋刻本改。
　　孙真人备急千金要方卷之十
　　宋朝奉郎守太常少卿充秘阁校理林亿等校正
　　少小婴儿孺方
　　惊痫第三论　候痫法　方　灸法
　　论曰：少小所以有痫病及痉病者，皆由脏气不平故也。新生即痫者，是其五脏不收敛，血气不聚，五脉不流，骨怯不成也，多不全育。其一月四十日已上，至期岁而痫者，亦由乳养失理，血气不和，风邪所中也。病先身热掣疭、惊啼叫唤，而后发痫，脉浮者为阳痫，病在六腑，外在肌肤，犹易治也。病先身冷、不惊掣、不啼呼，而病发时脉沉者，为阴痫，病在五脏，内在骨髓，极难治也。病发身软、时醒者，谓之痫也。身强直，反张如弓，不时醒者，谓之痉也。诸反张，大人脊下#1容侧手，小儿容三指者，不可复治也。凡脉浮之与沉，以判其病在阴阳表裹耳。其浮沉复有大小、滑涩、虚实、运□鴂诸证，各依脉形为治。
　　《神农本草经》说：小儿惊痫有一百二十种，其证候微异於常，便是痫候也。初出腹，血脉不敛，五脏未成，稍将养失宜，即为病也，时不成人。其经变蒸之后有病，余证并宽，惟中风最暴卒也。小儿四肢不好，惊掣，气息小异，欲作痫，及变蒸日满不解者，并宜与龙胆汤。
　　凡小儿之痫有三种：有风痫，有惊痫，有食痫。然风病、惊痫时时有之，十儿之中，未有一二是风惊者。凡是先寒后热发者，皆是食痫也。惊痫皆按图灸之，风痫当与猪心汤，食痫当下乃愈，紫丸佳。凡小儿所以得风痫者，缘衣暖汗出，风因入也。风痫者，初得之时，先屈指如数，乃发作者，此风痫也。惊痫者，起於惊怖大啼，乃发作者，此惊痫也。惊痫微者，急持之，勿复更惊之，或自止也。其先不哺乳，吐而变热后发痫者，此食痛，早下则瘥。四味紫丸、逐癖饮最良，去病速而不虚人，赤丸本无赤丸方，诸医方并无。按此服四味紫丸不得下者，当以赤丸，赤丸瘥□，病重者当用之。今次后癖结胀满篇中第一方八味名紫双丸者，用朱砂色当赤，用巴豆，又用甘遂，比紫丸当□，疑此即赤丸也瘥□，病重者当用之。
　　凡小儿不能乳哺，当与紫丸下之。小儿始生，生气尚盛，但有微恶，则须下之，必无所损，及其愈病，则致深益，若不时下，则成大疾，疾成则难治矣。凡下，四味紫丸最善，虽下不损人，足以去疾。若四味紫丸不得下者，当以赤丸下之。赤丸不下，当倍之。若已下而有余热不尽，当按方作龙胆汤，稍稍服之，并摩赤膏。方见本篇末。风痫亦当下之，然当以猪心汤下之。惊痫但按图灸之，及摩生膏，方见本篇末。不可大下也。何者？惊瘥心气不定一作足，下之内虚，益令甚尔。惊痫甚者，特为难治。故养小儿常慎惊，勿令闻大声，抱持之间当安徐，勿令惊怖。又天雷时，当塞儿耳，并作余细声以乱之也。
　　凡养小儿，皆微惊以长其血脉，但不欲大惊，大惊乃灸惊脉。若五六十日灸者，惊复更甚，生百日后灸惊脉乃善。儿有热，不欲哺乳，卧不安，又数惊，此痫之初也，服紫丸便愈，不愈复与之。儿眠时小惊者，一月辄一以紫丸下之，减其盛气，令儿不病痫也。
　　儿立夏后有病，治之慎勿妄灸，不欲吐下，但以除热汤浴之，除热散粉之，除热汤、散见下篇伤寒条中。除热赤膏摩之，又以膏涂脐中，令儿在凉处，勿禁水浆，常以新水饮之。
　　小儿衣甚薄，则腹中乳食不消，不消则大便皆醋臭，此欲为癖之渐也，便将紫丸以微消之。服法：先从少起，常令大便稀，勿大下也。稀后便渐减之，不醋臭乃止药也。
　　凡小儿冬月下无所谓，夏月下难瘥。然有病者，不可不下，下后腹中当小胀满，故当节哺乳数日，不可妄下。又乳哺小儿，当令多少有常剂，儿渐大，当稍稍增之。若减少者，此腹中已有小不调也，便微服药，勿复哺之，但当与乳，甚者十许日，微者五六日止，哺自当如常。若都不肯食哺，而但欲乳者，此是有癖，为疾重要，当下之。不可不下，不下则致寒热，或吐而发痫，或更致下痢，此皆病重，不早下之所为也，此即难治矣。但先治其轻时，儿不耗损，而病可速愈。
　　凡小儿屎黄而臭者，此腹中有伏热，宜微将服龙胆汤。若白而醋臭者，此挟宿寒不消也，当服紫丸。微者少与药，令内消；甚者小增药，令小下，皆复节乳哺数日，令胃气平和。若不节乳哺，则病易复，复下之则伤其胃气，令腹胀满，再三下之尚可，过则伤矣。
　　凡小儿有癖，其脉大必发痫，此为食痫，下之便愈，当审候掌中与三指脉，不可令起。而不时下，致於发痫，则难疗矣。若早下之，此脉终不起也。脉在掌中尚可早疗，若至指则病增矣。
　　凡小儿腹中有疾生，则身寒热，寒热则血脉动，动则心不定，心不定则易惊，惊则痫发速也。
　　候痫法：
　　夫痫，小儿之恶病也，或有不及求医而致困者也。然气发於内，必先有候，常宜审察其精神，而采其候也。
　　手白肉鱼际脉黑者，是痫候。鱼际脉赤者热，脉青大者寒，脉青细者为平也。
　　鼻口乾燥，大小便不利，是痫候。
　　眼不明，上视喜阳，是痫候。
　　耳后完骨上有青络盛，卧不静，是痫候。青脉刺之，令血出也。
　　小儿发逆上，啼笑面暗，色不变，是痫候。
　　鼻口青，时小惊，是痫候。
　　目闭青，时小惊，是痫候。
　　身热，头常汗出，是痫候。
　　身热，吐哯而喘，是痫候。
　　身热，目时直视，是痫候。
　　喜欠，目上视，是痫候。
　　身热，目视不精，是痫候。
　　目瞳子卒大，黑於常，是痫候。
　　卧惕惕而惊，手足振播，是痫候。
　　卧梦笑，手足动摇，是痫候。
　　意气下而妄怒，是痫候。
　　咽乳不利，是痫候。
　　身热，小便难，是痫候。
　　吐痢不止，厥痛时起，是痒候。
　　弄舌摇头，是痫候。
　　已上诸候二十余条，皆痫之初也。见其候，便爪其阳脉所应灸，爪之皆重手，令儿骤啼。及足绝脉，亦依方与汤。直视瞳子动，腹满转鸣，下血身热，口噤不得乳，反张脊强，汗出发热，为卧不悟，手足掣疭喜惊，凡八条，痫之极者也。如有此，非复汤爪所能救，便当时灸之。
　　论曰：若病家始发便来诣师，师可诊候，所解为法，作次序治之，以其节度首尾取瘥也。病家已经杂治无次序，不能制病，病则变异其本候，后师便不知其前证虚实，直依其后证作治，亦不得瘥也。要应精问察之，为前师所配，依取其前踪迹以为治，乃无逆耳。前师处汤，本应数剂乃瘥，而病家服一两剂未效，便谓不验，已后更问他师。师不寻前人为治寒温次序，而更为治，而不次前师，治则弊也。或前已下之，后须平和疗以接之，而得瘥也。或前人未下之，或不去者，或前治寒温失度，后人应调治之，是为治败病，皆须邀射之，然后免耳。不依次第，及不审察，必及重弊也。
　　龙胆汤，治婴儿出腹，血脉盛实，寒热温壮，四肢惊掣，发热，大吐哯者。若已能进哺，中食实不消，壮热及变蒸不解，中客人鬼气，并诸惊痫，方悉主之。十岁已下小儿皆服之，小儿龙胆汤第一，此是新出腹婴儿方。若日月长大者，以次依此为例。若必知客性及有鬾气者，可加人参、当归，各如龙胆多少也。一百日儿加三铢，二百日儿加六铢，一岁儿加半两，余药皆准耳。
　　龙胆　钓藤皮　柴胡　黄苓　桔梗　芍药　茯苓一作狭神　甘草各六铢　蜣螂二枚　大黄一两
　　右十味，□咀，以水一升，煮取五合为剂也。服之如后节度。药有虚实，虚药如足数合水也。儿生一日至七日，分一合为三服；儿生八日至十五日，分一合半为三服；儿生十六日至二十日，分二合为三服；儿生二十日至三十日，分三合为三服；儿生三十日至四十日，尽以五合为三服。皆得下即止，勿再服也。
　　大黄汤，治少小风痫积聚，腹痛夭矫，二十五痫方：
　　大黄　人参　细辛　乾姜　当归　甘皮各三铢
　　右六味，□咀，以水一升，煮取四合。服如枣许，日三。
　　白羊鲜汤，治小儿风痫，胸中有疾方：
　　白羊鲜三铢　蚱蝉二枚　大黄四铢　甘草　钓藤皮　细辛各二铢　牛黄如大豆四枚　蛇蜕皮一寸
　　右八味，□咀，以水二升半，煮取一升二合。分五服，日三。若服已尽而痫不断者，可更加大黄、钓藤各一铢，以水渍药半日，然后煮之。
　　增损续命汤，治小儿卒中风恶毒及久风，四肢角弓反张不随，并亸□僻，不能行步方：
　　麻黄　甘草　桂心各一两　芎藭　葛根　升麻　当归　独活各十八铢　人参　黄苓　石膏各半两　杏仁二＋枚
　　右十二味，□咀，以水六升煮麻黄，去上沫，乃纳诸药，煮取一升二合。三岁儿分为四服，一日令尽。少取汗，得汗，以粉粉之。
　　石膏汤，治小儿中风恶痱，不能语，口眼了戾，四肢不随方：
　　石膏一合　麻黄八铢　甘草　射干　桂心　芍药　当归各四铢　细辛二铢
　　右八味，□咀，以，水三升半，先煮麻黄三沸，去上沬，内余药，煮取一升。三岁儿分为四服，日三。
　　治少小中风，状如欲绝，汤方：
　　大黄　牡蛎　龙骨　栝蒌根　甘草　桂心各二＋铢#3 赤石脂　寒水石各六铢
　　右八味，□咀，以水一升，内药重半两，煮再沸，绞去滓。半岁儿服如鸡子大一枚，大儿尽服，入口中即愈。汗出粉之。药无毒，可每日二服。有热加大黄，不汗加麻黄。无寒水石，朴消代之。
　　二物石膏汤，治少小中风，手足拘急方：
　　石膏如鸡子大一块，碎　真珠一两
　　右以水二升，煮石膏五六沸，内真珠，煮取一升，稍稍分服。
　　桂枝汤，治少小中风，脉浮发热，自汗出，项强，鼻鸣乾呕方：
　　桂心　生姜　甘草　芍药各一两　大枣四枚
　　右五味，□咀三物，以水三升，煮取一升，分三服。此方与伤寒篇中方相重。
　　二物驴毛散，治少小新生中风方：
　　驴毛一把，取背前交脊上会中，液取如手拇指大一把　麝香二豆大
　　右以乳汁和，铜器中微火煎令焦熟出，为末。小儿不能饮，以乳汁和之，苇筒贮，泻着咽中，然后饮乳，令入腹。
　　茵芋圆，治少小有风痫疾，至长不除，或遇天阴节变便发动，食饮坚强亦发，百脉挛缩，行步不正，言语不便者，服之永不发方：
　　茵芋叶　铅丹　秦艽　钓藤皮　石膏杜蘅　防葵各一两　菖蒲　黄苓各一两半　松萝半两　蜣螂十枚　甘草三两
　　右十二味，为末，蜜丸如小豆大。三岁已下服五丸，三岁已上服七丸，五岁已上服十丸，十岁已上可至十五丸。
　　镇心圆，治小儿惊痫百病，镇心气方：
　　银屑十二铢　水银二＋铢　牛黄六铢　大黄六分　茯苓三分　茯神　远志　防己　白敛　雄黄　人参　芍药各二分　紫石英　真珠　防葵　铁精各四分
　　右十六味，先以水银和银屑如泥，别治诸药，和丸，二#4岁儿如麻子二丸，随儿大小增之。一方无牛黄一味。
　　丹参赤膏，治少小心腹热，除热方：
　　丹参　雷丸　芒硝　戎盥　大黄各一两
　　右五味，□咀，以苦酒半升，浸四种一宿，以成炼猪肪一斤，煎三上三下，去滓，乃内芒硝。膏成，以摩心下，冬夏可用。一方但用丹参、雷丸，亦佳。
　　五物甘草生摩膏，治少小新生，肌肤幼弱，喜为风邪所中，身体壮热，或中大风，手足惊掣方：
　　甘草　防风各一两　白术　桔梗各二十铢　雷丸二两半
　　右□咀，以不中水猪肪一斤，煎为膏，以煎药，微火上煎，消息视稠浊，膏成去滓，取如弹丸大一枚，炙手以摩儿百过，寒者更热，热者更寒。小儿虽无病，早起常以膏摩囟上及手足心，甚辟寒风。
　　灸法：
　　论曰：小儿新生无疾，慎不可逆针灸之。如逆针灸，则忍痛动其五脉，因喜成痫。河洛关中土地多寒，儿喜病痉。其生儿三日，多逆灸以防之，又#5灸颊以防噤。有噤者，舌下脉急，牙车筋急。其土地寒，皆次舌下去血，灸颊以防噤也。吴蜀地温，无此疾也。古方既传之，今人不详南北之殊，便按方而用之，是以多害於小儿也。所以田舍小儿，任其自然，皆得无有夭横也。
　　小儿惊啼，眠中四肢掣动，变蒸未解，慎不可针灸爪之，动其百脉，仍因惊成痫也。惟阴痫噤痉，可针灸爪之。
　　凡灸痫，当先下儿使虚，乃承虚灸之。未下有实而灸者，气逼前后不通，杀人。
　　痫发平旦者，在足少阳；晨朝发者，在足厥阴；日中发者，在足太阳；黄昏发者，在足太阴；人定发者，在足阳明；夜半发者，在足少阴。
　　右痫发时病所在，视其发早晚，灸其所也。
　　夫痫有五脏之痫、六畜之痫，或在四肢，或在腹内，当审其候，随病所在灸之，虽少必瘥。若失其要，则为害也。
　　肝痫之为病，面青，目反视，手足摇。灸足少阳、厥阴，各三壮。
　　心痫之为病，面赤，心下有热，短气，息微数。灸心下第二肋端宛宛中，此为巨阙也。又灸手心主及少阴，各三壮。
　　脾痫之为病，面黄，腹大，喜痢。灸胃管三壮，侠胃管傍灸二壮，足阳明、太阴各二壮。
　　肺痫之为病，面目白，口沫出。灸肺输三壮，又灸手阳明、太阴各二壮。
　　肾痫之为病，面黑，正直视不摇如尸壮。灸心下二寸二分三壮，又灸肘中动脉各二壮。又灸足太阳、少阴各二壮。
　　膈痫之为病，目反，四肢不举。灸风府，又灸顶上、鼻人中、下唇承浆，皆随年壮。
　　肠痫之为病，不动摇。灸两承山，又灸足心、两手劳宫，又灸两耳后完骨，各随年壮。又灸脐中五十壮。
　　右五脏痫证候。
　　马痫之为病，张口摇头，马鸣，欲反折。灸项风府、脐中三壮。病在腹中，烧马蹄末服之，良。
　　牛痫之为病，目正直视，腹胀。灸鸠尾骨及大椎各三壮，烧牛蹄末服之，良。
　　羊痫之为病，喜扬目吐舌。灸大椎上三壮。
　　猪痫之为病，喜吐沫。灸完#6骨两傍各一寸七壮。
　　犬痫之为病，手屈拳挛。灸两手心一壮，灸足太阳一壮，灸肋户一壮。
　　鸡痫痛之为病，播头反折，喜惊自摇。灸足诸阳各三壮。
　　右六畜痫证候。
　　小儿暴痫，灸两乳头，女儿灸乳下二分。
　　治小儿暴痫者，身躯正直如死人，及腹中雷鸣，灸太仓及脐中上下两傍各一寸，凡六处，又灸当腹度取背，以绳绕颈下至脐中竭，转绳向背，顺脊下行，尽绳头，灸两傍各一寸五壮。
　　若面白，啼声色不变，灸足阳明、太阴。
　　若目反上视，眸子动，当灸囟中。取之法：横度口尽两吻际，又横度鼻下亦尽两边，折去鼻度半，都合口为度，从额上发际上行度之，灸度头一处，正在囟上未合骨中，随手动者是，此最要处也。次灸当额上入发二分许，直望鼻为正。次灸其两边，当目瞳子直上入发际二分许。次灸顶上回毛中。次灸客主人穴，在眉后际动脉是。次灸两耳门，当耳开口则骨解开动张陷是也。次灸两耳上，卷耳取之，当卷耳上头是也。一法大人当耳上横三指，小儿各自取其指也。次灸两耳后完骨上青脉，亦可以针刺令血出。次灸玉枕，项后高骨是也。次灸两风池，在项后两辕动筋#7外发际陷中是也。次灸风府，当项中央发际，亦可与风池三处高下相等。次灸头两角，两角当回毛两边起骨是也。
　　右头部凡十九处。儿生十日可灸三壮，三十日可灸五壮，五十日可灸七壮，病重者具灸之，轻者惟灸囟中、风池、玉枕也。艾使熟，炷令平正着肉，火势乃至病所也。艾若生，炷不平正，不着肉，徒灸多炷，故无益也。
　　若腹满短气转鸣，灸肺募，在两乳上第二肋间宛宛中，悬绳取之，当瞳子是。次灸膻中。次灸胸堂。次灸脐中。次灸薜息，薜息在两乳下第一肋间宛宛中是也。次灸巨阙，大人去鸠尾下一寸，小儿去脐作六分分之，去鸠尾下一寸是也，并灸两边。次灸胃管。次灸金门，金门在谷道前，囊之后，当中央是也，从阴囊下度之大孔前，中分之。
　　右腹部十二处。胸堂、巨阙、胃管，十日儿可灸三壮；一月已上可五壮。阴下缝中可三壮，或云随年壮。
　　若脊强反张，灸大椎，并灸诸脏输，及督脊上当中，从大椎度至穷骨，中屈，更从大椎度之，灸度下头，是督脊也。
　　右背部十二处。十日儿可灸三壮，一月已上可灸五壮。
　　若手足掣疭，惊者，灸尺泽，次灸阳明，次灸少商，次灸劳宫，次灸心主，次灸合谷，次灸三间，次灸少阳。
　　右手部十六处。其要者，阳明、少商、心主、尺泽、合谷、少阳也，壮数如上。
　　又灸伏兔，次灸三里，次灸腓肠，次灸鹿溪，次灸阳明，次灸少阳，次灸然谷。
　　右足部十四处。皆要，可灸，壮数如上。
　　手足阳明，谓人四指，凡小儿惊痫皆灸之。若风病大动，手足掣疭者，尽灸手足十指端，又灸本节后。
　　孙真人备急千金要方卷之十竟
　　#1脊下：原作『脊不』，据影宋刻本改。
　　#2方：原脱，据影宋刻本补。
　　#3各二十铢：影宋刻本作『各十二铢』。
　　#4二：影宋刻本作『三』。
　　#5又：原作『人』，据影宋刻本改。
　　#6完：原作『骨，据影宋刻本改。
　　#7筋：原作『肋』据影宋刻本改。
　　孙真人备急千金要方卷之十一
　　宋朝奉郎守太常少卿充秘阁校理林亿等校正
　　少小婴孺方
　　客忤第四论　方　灸法　咒法
　　论曰：少小所以有客性病者，是外人来气息忤之，一名中人，是为客忤也。虽是家人或别房异户，虽是乳母及父母或从外还，衣服经履鬼神粗恶暴气，或牛马之气，皆为忤也。执作喘息，乳气未定者，皆为客忤。其乳母遇醉及房劳、喘后乳儿最剧，能杀儿也，不可不慎。
　　凡诸乘马行，得马汗气臭，未盥洗易衣装，便向儿边，令儿中马客忤。儿卒见马来，及闻马鸣惊，及马上衣物马气，皆令小儿中马客忤，慎护之，特重一岁儿也。
　　凡小儿衣，布帛绵中不得有头发，履中亦尔。白衣青带，青衣白带，皆令中忤。
　　凡非常人及诸物从外来，亦能惊小儿致病。欲防之法，诸有从外来人及有异物入户，当将儿避之，勿令见也。若不避者，烧牛屎，令常有烟气，置户前则善。
　　小儿中客为病者，无时不有此病也。而秋初一切小儿皆病者，岂是一切小儿悉中客邪？夫小儿所以春冬少病、秋夏多病者，秋夏小儿阳气在外，血脉嫩弱；秋初夏末，晨夕时有暴冷，小儿嫩弱，其外则易伤，暴冷折其阳，阳结则壮一热，胃冷则下痢，是故夏末秋二初；小兄多壮热而下痢也，未必皆是中客及鬾也。若治少小法，夏末秋初常宜候天气温凉也，有暴寒卒冷者，其小则多患壮热而下痢也，慎不可先下之，皆先杀毒，后下之耳。
　　《玄中记》云：天下有女乌，名曰姑获，《肘后》、（子母秘录》作乌护。一名天帝女，一名隐飞乌，一名夜行游女，又名钓星鬼，喜以阴雨夜过飞鸣，徘徊人村里，唤得来者是也。乌淳雌无雄，不产，阴气毒化生，喜落毛羽於人中庭，置儿衣中，便令儿作痫，病必死，即化为其儿也，是以小儿生至十岁，衣被不可露也，七八月尤忌。
　　留凡中客性之为病，类皆吐下青黄白色，水谷解离，腹痛大#1纠，面色变易，其候似痫，但眼不上插耳，其脉急数者是也，宜与龙胆汤下之，加人参、当归，各如龙胆秤分等多少也。
　　小儿中客，急视其口中悬痈左右，计当有青黑肿脉，核如麻豆大，或赤或白或青，如此便宜用针速刺溃去之，亦可爪摘决之，并以绵缠钗头拭去血也。
　　少小中客之为病，吐下青黄赤白汁，腹中痛，及反倒偃侧，喘似痫状，但目不上插，少缍耳，面变五色，其脉弦讨急。若失时不治，小久则难治矣。欲疗之方：
　　用豉数合，水拌令湿，捣熟，丸如鸡子大。以摩儿囟及手足心各五六遍毕，以丸摩儿心及脐，上下行转摩之。食顷，破视其中，当有细毛，即掷丸道中，痛即止。
　　治少小中客忤，强项欲死方：
　　取衣中白鱼十枚，为末，以傅母乳头上，令儿饮之，入咽立愈。一方二枚，着儿母手，掩儿脐中，儿吐下愈。亦以摩儿项及脊强处。
　　治少小客忤，二物黄土涂头方：
　　灶中黄土、蚯蚓屎等分，捣，合水和如鸡子黄大，涂儿头上及五心，良。一方云鸡子清和如泥。
　　又方：
　　吞麝香如大豆许，立愈。
　　治少小犯客忤，发作有时者方：
　　以母月衣覆儿上，大良。
　　治小儿卒中性方：
　　剪取驴前膊胛上旋毛，大如弹子，以乳汁煎之，令毛消。药成，着乳头饮之，下喉即愈。
　　又方：
　　烧母衣带三寸并发，合乳汁服之。
　　又方：
　　取牛鼻津服之。
　　又方：
　　取牛口沫傅乳头，饮之。
　　一物猪蹄散，治小儿寒热及赤气中人方：
　　猪后脚悬蹄，烧末捣筛，以饮乳汁一撮，立效。
　　治少小卒中客性，不知人者方：
　　取热马屎一丸，绞取汁饮儿，下咽便愈。亦治中客忤而呕啼、面青、腹强者。
　　二物烧发散，治少小见人来，卒不佳，腹中作声者方：
　　用向来者人囟上发十茎，断儿衣带少许，合烧灰，细末，和乳饮儿，即愈。
　　治小儿卒客忤方：
　　铜镜鼻烧令赤，着少许酒中，大儿饮之。小儿不能饮者，含与之，即愈。
　　一物马通浴汤，治少小中忤方：
　　马通三升，烧令烟绝，以酒一斗煮三沸，去滓，浴儿即愈。
　　一物猪通浴汤，治小儿中人忤，呕啼面青，腹强者方：
　　猳猪通二升，以热汤灌之，适寒温浴儿。
　　治小儿中马客忤而吐不止者方：
　　灸手心主、间使、大都、隐白、三阴交各三壮。可用粉丸如豉法，并用唾，唾而咒之。咒法如左：
　　咒客忤法：咒曰：摩家公，摩家母，摩家子儿苦客忤，从我始，扁鹊虽良，不如善唾良。咒讫，弃丸道中。
　　又法：取一刀横着灶上，解儿衣，发其心腹讫，取刀持向儿咒之唾，辄以刀拟向心腹，啡啡曰音非，出唾貌：煌煌，日出东方，背阴向阳。葛公葛公，不知何公，子来不视，去不顾，过与生人忤。梁上尘，天之神；户下土，鬼所经。大刀镮犀对灶君，二七唾客愈。儿惊，唾啡啡如此。二七啡啡，每唾以刀拟之，咒当三遍乃毕，用豉丸如上法，五六遍讫，取此丸破视，其中有毛，弃丸道中，客忤即愈矣。
　　小儿鬾方：
　　论曰：凡小儿所以有鬾病者，是妇人怀娠，有恶神导其腹中胎，妒嫉他小儿令病也。鬾者，小鬼也。妊娠妇人不必悉招鬾魅，人时有此耳。鬾之为疾，喜微微下痢，寒热或有去来，毫毛鬓发□□不悦，是其证也。宜服龙胆汤。凡妇人先有小儿未能行，而母更有娠，使儿饮此乳，亦作鬾也，令儿黄瘦骨立，发落壮热，是其证也。
　　治魅方：
　　炙伏翼熟，嚼哺之。
　　又方：
　　烧伏翼末，饮服之。
　　又方：
　　以水二升，煮篇蓄、冬瓜各四两，取浴之。
　　白鲜皮汤，治少小客鬾挟实方：
　　白鲜皮　大黄　甘草各一两　芍药　茯苓　细辛　桂心各十八铢
　　右七味，□咀，以水二升，煮取九合，分三服。
　　小儿夜啼：
　　龙角圆，治小儿五惊夜啼方：《崔氏》名五惊丸。
　　龙角六铢#2　牡蛎一作牡丹　川大黄各九铢　黄苓半两　蚱蝉二枚　牛黄如小豆五枚
　　右六味，末，蜜丸如麻子。蓐裹儿服二丸，随儿大小增减。
　　芎藭，治小儿夜啼，至明即安寐方：
　　芎藭　白术　防己各半两
　　右三味，治下筛，以乳和，与儿服之，量多少。又以儿母手掩脐中，亦以摩儿头及脊，验。二十日儿未能服散者，以乳汁和，服如麻子一丸，儿大能服散者，以意斟酌与之。
　　一物前胡圆，治少小夜啼方：
　　前胡随多少，捣末，以蜜和丸如大豆。服一丸，日三。稍加至五六丸，以瘥为度。
　　又方：
　　以妊娠时食饮偏有所思者物，以此哺儿则愈。
　　又方：
　　伏龙肝　交道中土各一把
　　右二味，治下筛，水和少许饮之。
　　又方：
　　取马骨烧灰，傅乳上饮儿，啼即止。
　　治小儿夜啼不已，医所不治者方：
　　取狼屎中骨，烧灰为末，水服如黍米粒大二枚，即定。
　　治小儿惊啼方：
　　取鸡屎白熬末，以乳服之，佳。
　　又方：
　　酒服乱发灰。
　　又方：
　　车辖脂如小豆许，内口中及脐中。
　　又方：
　　腊月缚猪绳，烧灰服之。
　　又方：
　　烧猬皮三寸灰，着乳头饮之。
　　千金汤，治小儿暴惊啼绝死，或有人从外来，邪气所逐，令儿得疾，众医不治方：
　　蜀椒　左顾牡蛎各六铢，碎
　　右二味，以酢浆水一升，煮取五合，每服一合。
　　伤寒第五论　方　灸法
　　论曰：夫小儿未能冒涉霜雪，乃不病伤寒也。大人解脱之久，伤於寒冷，则不论耳。然天行非节之气，其亦得之。有时行疾疫之年，小儿出腹便患斑者也。治其时行节度，故如大人法，但用药分剂少异，药小冷耳。
　　麦门冬汤，治小儿未满百日伤寒，鼻衄，身热，呕逆方：
　　麦门冬十八铢　石膏　寒水石　甘草各半两　桂心八铢
　　右五味，□咀，以水二升半，煮取一升，每服一合，日三。
　　芍药四物解肌汤，治少小伤寒方：
　　芍药　黄苓　升麻　葛根各半两
　　右四味#3，以水三升，煮取九合，去滓。分服，期岁已上分三服。
　　麻黄汤，治少小伤寒，发热咳嗽，头面热者方：
　　麻黄　生姜　黄苓各一两　甘草　桂心石膏　芍药各半两　杏仁十枚
　　右八味，□咀，以水四升，煮取一升半，分二服，儿若小，以意减之。
　　治小儿伤寒方：
　　葛根汁　淡竹沥各六合
　　右二味一相合。二三岁儿分三服，百日儿斟酌服之。不宜生，煮服佳。
　　治小儿时气方：
　　桃叶三两，捣，以水五升，煮十沸取汁。日五六遍淋之。若复发，烧雄鼠屎二枚，烧水调服之。
　　五味子汤，治小儿伤寒，病久不除，瘥后复剧，瘦瘠骨立方：
　　五味子十铢　大黄　黄连　黄苓　麦门冬　前胡各六铢　芒硝五铢　石膏一两　甘草　当归各十二铢
　　右十味，□咀，以水三升，煮取一升半。服二合，得下便止，计大小增减之。
　　莽草浴汤，治少小伤寒方：
　　莽草半斤　牡蛎四两　雷丸三＋枚　大黄一两　蛇床子一升
　　右五味#4，以水三斗，煮取斗半。适寒温以浴儿，避眼及阴。
　　又方，治小儿卒寒热，不佳，不能服药方：
　　莽草　丹参　桂心各三两　菖蒲半斤　雷丸一升　蛇床子二两#5
　　右六味，以水二斗，煮三五沸，适寒温以浴兄，避眼及阴。
　　雷丸浴汤，治小儿忽寒热方：
　　雷丸二＋枚　大黄四两　黄苓一两　苦参　石膏各三两　丹参二两
　　右六味，□咀，以水二斗，煮取一斗半，浴儿，避眼及阴。浴讫，以粉粉之，勿厚衣，一宿复浴。
　　李叶浴汤，治少小身热方：
　　李叶无多少，□咀，以水煮，去滓，将浴儿良。
　　柳枝浴汤，治小儿生一月至五月，乍寒乍热方：
　　细切柳枝，煮取汁，洗儿。若渴，绞冬瓜汁服之。
　　青木香浴汤，治小儿壮热羸瘠方：
　　青木香四两　麻子仁一升　竹叶一升　虎骨五两　白芷三两
　　右五味，□咀，以水二斗，煮取一斗，稍稍浴儿。
　　十二物寒水石散，治少小身体壮热，不能服药方：
　　寒水石　芒硝　滑石　石膏　赤石脂　青木香　大黄　甘草　黄苓　防风　芎藭　麻黄根
　　右各等分，合治下筛，以粉一升、药屑三合相和，复以筛筛之，以粉儿身，日三。
　　李根汤，治小儿暴有热，得之二三日者方：
　　李根　桂心　芒硝各十八铢　麦门冬　甘草各一两
　　右五味，□咀，以水三升，煮取一升，分五服。
　　升麻汤，治小儿伤寒，变热毒病，身热面赤，口燥，心腹坚急，大小便不利，或口疮者，或因壮热，便四肢孪掣惊，仍成痫疾，时发时醒，醒后身热如火者，悉主之方：
　　升麻　白薇　麻黄　萎蕤　柴胡　甘草各半两　黄苓一两　朴硝　大黄　钓藤各六铢
　　右十味，□咀，以水三升，先煮麻黄，去上沫，内诸药，煮取一升。儿生三十日至六十日，一服二合；六十日至百日，一服二合半；百日至二百日，一服三合。
　　大黄汤，治小儿肉中久挟宿热，瘦#6瘠，热进退休作无时方：
　　大黄　甘草　芒硝各半两　桂心八铢　石膏一两　大枣五枚
　　右六味，□咀，以水三升，煮取一升，每服二合。
　　蜀漆汤，治小儿潮热方：
　　蜀漆　甘草　知母　龙骨　牡蛎各半两
　　右五味，□咀，以水四升，煮取一升，去滓。一岁儿少少温服半合，日再。
　　治小儿腹大短气，热有进退，食不安，谷为不化方：
　　大黄　黄苓　甘草　麦门冬　芒硝各半两　石膏一两　桂心八铢
　　右七味，□咀，以水三升，煮取一升半。分三服。七岁已下小儿作五服。
　　竹叶汤，治小儿夏月患腹中伏热，温壮来往，或患下痢，色或白或黄，三焦不利方：
　　竹叶切　小麦各五合#7柴胡　麦门冬　人参　甘草各半两　茯苓十八铢　黄苓一两六铢
　　右八味，□咀，以水四升，煮竹叶、小麦，取三升，去竹叶、小麦，下诸药，煮取一升半，分三服。若小儿夏月忽壮热烧人手，洞下黄搪，气力惙然，脉极洪数，用此方加大黄二两，再服，得下即瘥。
　　又方，治五六岁儿温壮，腹中急满，息不利，或有微肿，亦治极赢，不下饮食，坚痞，手足逆冷方：
　　竹叶切，一升　小麦半升　甘草　黄苓　栝蒌根　泽泻　茯苓　知母　白术　大黄各一两#8　桂心二铢　生姜一两半　人参　麦门冬　半夏各二两#9当归十八铢
　　右十六味，□咀，以水七升，煮竹叶、小麦，取四升，去滓，内药，煎取一升六合，分四服。
　　治小儿连壮热，实滞不去，寒热往来，微惊悸方：
　　大黄一两　黄苓　栝蒌根　甘草各十八铢　滑石二两　桂心　牡蛎　人参　龙骨　凝水石　白石脂　消石各半两
　　右十二味，□咀，以水四升，煮取一升半。每服三合，一日一夜令尽，虽吐亦与之。一本加紫石英半两。
　　调中汤，治小儿春秋月晨夕中暴冷，冷气折其四肢，热不得泄，则壮热，冷气入胃，变下痢，或欲赤白滞起数去，小腹胀痛，极壮热，气脉洪大，或急数者，服之热便歇，下亦瘥也，但壮热不吐下者，亦主之之方：
　　葛根　黄苓　茯苓　桔梗　芍药　白术　稿本　大黄　甘草各六铢#10
　　右九味，□咀，以水二升，煮取五合，服如后法：儿生一日至七日，取一合分三服；生八日至十五日，取一合半分三服；生十六日至二十日，取二合分三服；生二十日至三十日，取三合分三服；生三十日至四十日，取五合分三服。恐吃五合未得，更以意斟酌。百日至三百日儿，一如前篇龙胆汤加之。
　　生地黄汤，治小儿寒热进退，啼呼腹痛方：
　　生地黄　桂心各二两
　　右二味#11，以水三升，煮取一升。期岁以下服二合，已上三合。一方七味，有芍药、寒水石、黄苓、当归、甘草各半两。
　　治小儿伤寒发黄方：
　　捣土瓜根汁三合，服之。
　　又方：
　　捣韭根汁，澄清，取如大豆许，滴儿鼻中，即出黄水，瘥。
　　又方：
　　捣青麦汁服之。
　　又方：
　　小豆三枚#12　瓜蒂十四枚　糯米四十粒
　　右三味，为末，吹入鼻中。
　　二物通汗散，治少小有热不汗方：
　　粉半斤　雷丸四两
　　右，捣为细末，和下筛，以粉儿身。
　　二物茯苓粉散，治少小头汗方：
　　茯苓　牡蛎各四两
　　右，治下筛，以粉八两，合捣为散，有热辄取粉，汗即自止。
　　三物黄连粉散，治少小盗汗方：
　　黄连　牡蛎　贝母各十八铢
　　右以粉一升，合捣，下筛，取粉儿身，佳。
　　犀角饮子，此油心脏热之所感，宜服此方：
　　犀角十八铢　茯神一两　麦门冬一两半　甘草半两　白术六铢
　　右五味，□咀，以水九合，煎取四合，分服。加龙齿一两佳。
　　恒山汤，治小儿温疟方：
　　恒山切，一两　小麦二合#13 淡竹叶切，一升
　　右三味，以水一升半，煮取五合。一日至七日儿，一合为三服；八日至十五日儿，一合半为三服；十六日至二十日儿，二合为三服；四十日至六十日儿，六合为三服；六十日至百日儿，一服二合半；百日至二百日儿，一服三合。
　　又方：
　　鹿角末，临发时先服一钱匕。
　　又方：
　　烧鳖甲灰，以酒服一钱匕，至发时服三匕，并以火炙身。
　　又方：
　　烧鸡陛豚中黄皮，为末，和乳，与服，男雄女雌。
　　又方：
　　灸两乳下一指三壮。
　　孙真人备急千金要方卷之十一竟
　　#1大：影宋刻本作『夭』。
　　#2六铢：影宋刻本作『三铢』。
　　#3右四味：影宋刻本『味」下有『□咀』二字。
　　#4右五味：影宋刻本『味』下有『□咀』二字。下方仿此。
　　#5二两：影宋刻本作『一两』。
　　#6瘦：原作『瘠』，据影宋刻本改。
　　#7各五合：影宋刻本『小麦』 用『三合』。
　　#8各一两：影宋刻本作『各二两』。
　　#9各二两：影宋刻本作『各一两』。
　　#10各六铢：此三字原脱，据影宋刻本补。
　　#11右二味：影宋刻本『味』下有『□咀』二字。
　　孙真人备急千金要方卷之十二
　　宋朝奉郎守太常少卿充秘阁校理林亿等校正
　　少小婴孺方
　　咳嗽第六　方
　　小儿出胎二百许日，头身患小小疮，治护小瘥，复发，五月中忽小小咳嗽，微温和治之，因变痫，一日二十过发，四肢缩动，背脊□□，眼反，须臾气绝，良久复苏，已与常治痫汤，得快吐下，经日不间，尔后单与竹沥汁，稍进，一日一夕中合进一升许，发时小疏，明日与此竹沥汤，得吐下，发便大折，其间犹稍稍与竹沥汁。竹沥汤方：
　　竹沥五合　黄苓三十铢　木防己　羚羊角　白术各六铢，一方作白藓　大黄二两　茵芋三铢　麻黄　白薇　桑寄生  萆薢　甘草各半两
　　右十二味，吹咀，以水二升半，煮取药减半，内竹沥，煎取一升。分服二合，相去一食久，进一服。一方无萆薢。
　　紫菀汤，治小儿中冷及伤寒暴嗽，或上气，咽喉鸣，气逆，或鼻塞，清水出方：
　　紫菀　杏仁　黄苓　当归　甘草　橘皮　青木香　麻黄　桂心各六铢#1  大黄一两
　　右十味，吹咀，以水三升，煮取九合，去滓。六十日至百日儿，一服二合半；一百日至二百日儿，一服三合。
　　五味子汤，治小儿风冷入肺，上气气逆，面青，喘迫咳嗽，昼夜不息，食则吐不下方：
　　五味子　当归各半两　麻黄　乾姜　桂心　人参　紫菀　甘草各六两#2　细辛　款冬花各二铢#3 大黄一两半　白术#4
　　右十二味，吹咀，以水二升半，煮取九合，去滓。儿六十日至百日，一服二合半；一百日至二百日，一服三合。其大黄别浸一宿下。一方无款冬花、大黄，有大枣三枚。
　　治小儿、大人咳逆短气，胸中吸吸，呵出涕唾，嗽出臭脓方：
　　烧淡竹沥，煮二十沸。小儿一服一合，日五服；大人一升，亦日五服，不妨食息乳哺。
　　治小儿寒热咳逆，膈中有癖，乳若吐，不欲食方：
　　乾地黄四两　麦门冬　五味子　蜜各半升　大黄　硝石各一两
　　右六味，□咀，以水三升，煮取一升，去滓，内硝石、蜜，煮令沸。服二合，日三，胸中当有宿乳汁一升许出，大者服五合。
　　射干汤，治小儿咳逆，喘息如水鸡声方：
　　射干　麻黄　紫菀　甘草　生姜各一两　半夏五枚　桂心五寸　大枣二＋枚
　　右八味，□咀，以水七升，煮取一升五合，去滓，内蜜五合，煎一沸。分温服二合，日三。
　　又方：
　　半夏四两　紫菀　桂心　生姜　细辛　阿胶　甘草各二两　款冬花二合　蜜一合
　　右九味，□咀，以水一斗煮半夏，取六升，去滓，内诸药，煮取二升五合。五岁儿服一升，二岁服六合，量大小多少加减之，服之立效。
　　杏仁圆，治大人、小儿咳逆上气方：
　　杏仁三升，熟捣如膏，蜜一升为三分，以一分内杏仁捣，令强，更内一分捣之如膏，又内一分捣熟止。先食已含咽之，多少自在，日三。每服不得过半方寸匕，则利。
　　又方：
　　半夏二斤，去皮，河水洗六七度，完用　白矾一斤，为末　丁香　甘草　草豆蔻　川升麻　缩砂各四两，粗捣
　　右七味，以好酒一斗，与半夏拌和匀，同浸，春冬三七日，夏秋七日，密封口，日足取出，用冷水急洗，风吹乾。每服一粒，嚼破，用姜汤下。或乾吃，候六十日乾，方得服。疑非孙思邈方。
　　八味生姜煎，治少小嗽方：
　　生姜七两　乾姜四两　桂心二两　甘草　款冬花　紫菀各三两　杏仁　蜜各一升
　　右合诸药，为末，微火上煎取如饴铺。量其大小多少与儿含咽之，百日小儿如枣核许，日四五服，甚有验。
　　四物款冬#5圆，治小儿嗽，昼瘥夜甚，初不得息，不能复啼方：
　　款冬花　紫菀各一两半　桂心半两　伏龙肝六铢
　　右为末，蜜和如泥，取如枣核大傅乳头，令儿饮之，日三傅之，渐渐令儿饮之。
　　菖蒲圆，治小儿暴冷嗽，及积风冷嗽，兼气逆鸣方：
　　菖蒲　乌头　杏仁　矾石　细辛　皂荚各六铢　款冬花　乾姜　桂心　紫搜各十八铢　蜀椒五铢#6　吴茱萸六合
　　右十二味，为末，蜜丸如梧子。三岁儿饮服五丸，加至十丸，日三。儿小以意减之，儿大以意加之，暴嗽数服便瘥。
　　桂枝汤，治少小十日已上至五十日，卒得警咳，吐乳，呕逆，暴嗽，昼夜不得息方：
　　桂枝半两　甘草二两半　紫菀十八铢　麦门冬一两十八铢
　　右四味，□咀，以水二升，煮取半一升，以绵着汤中，捉绵滴儿口中，昼夜四五过与之，节乳哺。
　　麻黄汤，治少小卒肩息上气，不得安，此恶风入肺方：
　　麻黄四两　甘草一两　桂心五寸　五味子半升　半夏　生姜各二两
　　右六味，□咀，以水五升，煮取二升。百日兄服一合，大小节度服之，便愈。
　　癖结胀满第七方　灸法　霍乱附
　　双紫圆，治小儿身热头痛，食饮不消，腹中胀满；或小腹绞痛，大小便不利；或重下数起；小儿无异疾，惟饮食过度，不知自止，哺乳失节；或惊悸寒热，惟此丸治之。不瘥，更可重服。小儿欲下，是其蒸候；哺食减少，气息不快，夜啼不眠，是腹内不调，悉宜用此丸，不用他药，数用神验，千金不传方：臣亿等详序例中凡云服紫丸者，即前变蒸篇中四味者是也，云服紫丸不下者服赤丸，赤丸差□，病重者当用之。方中并无赤丸，而此用朱砂，又力紧於紫丸，疑此即赤丸也。
　　巴豆　蕤核仁各十八铢　麦门冬十铢　甘草五铢　甘遂　朱砂各二铢　牡蛎　蜡各八铢
　　右八味，以汤熟洗巴豆，研，新布绞去油，别捣甘草、甘遂、牡蛎、麦门冬，下筛讫，研蕤核仁，令极熟，乃内散更捣二千杵，药燥不能相丸，更入少蜜足之。半岁儿服如荏子一双，一岁、二岁儿服如半麻子一双，三四岁者服如麻子二丸，五六岁者服如大麻子二丸，七岁、八岁服如小豆二丸，九岁、十岁微大於小豆二丸，常以鸡鸣时服，至日出时不下者，热粥饮数合即下。丸皆双出也。下甚者，饮以冷粥即止。
　　治小儿胎中宿热，乳母饮食粗恶辛苦，乳汁不起儿，乳哺不为肌肤，心腹痞满，萎黄瘦瘠，四肢痿躄缭戾，服之可令充悦方：
　　芍药　柴胡各二两　大黄　人参各一两　乾姜如热，以枳实代　甘草各半两　鳖甲　茯苓各一两半
　　右八味，为末，蜜丸如大豆。服一丸，一岁已上乳服三丸，七岁儿服十丸，日二。
　　牛黄圆，治小儿宿乳不消，腹痛惊啼方：
　　牛黄三铢　附子二枚　真珠　巴豆　杏仁各一两
　　右五味，捣附子、真珠为末，下筛，别捣巴豆、杏仁令如泥，内药及牛黄，捣一千二百杵，药成。若乾，入少蜜足之。百日儿服如粟米一丸，三岁儿服如麻子一丸，五六岁儿服如胡豆一丸，日二，先哺乳了服之。膈上下悉当微转，药完出者病愈。散出者更服，以药完出为度。
　　芒硝紫圆，治小儿宿食、癖气、痰饮，往来寒热，不欲食，消瘦方：'
　　芒硝　大黄各四两　半夏　甘遂各二两　代赭一两　巴豆二百枚　杏仁一百二＋枚
　　右七味，为末，别捣巴豆、杏仁，治如膏，旋内药末，捣三千杵，令相和合，强者内少蜜。百日儿服如胡豆一丸，过百日至一岁服二丸，随儿大小，以意节度，当候儿大便中药出为愈。若不出，更服如初。
　　治八岁已上儿，热结痰实，不能食，自下方：
　　芍药　栀子　知母　大黄各二两　柴胡二两六铢#7 升麻　黄连　黄苓各二两半　竹叶切，一升半　桔梗一两半　细辛十五铢
　　右十一味，□咀，以水六升，煮取一升八合，去滓。分四服，十岁儿为三服。一本有枳实、杏仁各一两半，而无#8桔梗、黄连。
　　治十五已下儿，热结多痰，食饮减，自下方：
　　大黄　柴胡　黄苓各三两　枳实一两十八铢　升麻　芍药　知母　栀子各二两半　生姜十八铢　杏仁二两　竹叶切，一升半
　　右十一味，□咀，以水六升半，煮取二升。十岁至十五者，分三服。
　　牛黄双圆，治小儿结实，乳食不消，心腹痛方：
　　牛黄　太山甘遂各半两　真珠六铢　杏仁　芍药　黄苓各一两　巴豆十八铢
　　右七味，为末，蜜丸。一岁儿饮服如麻子二丸，但随儿大小加减之。
　　牛黄鳖甲圆，治少小癖实壮热，食不消化，中恶性气方：
　　牛黄　厚朴　茯苓　桂心　芍药　乾姜各半两　鳖甲　麦曲　柴胡　大黄　枳实　芎藭各一两
　　右十二味，为末，蜜丸如小豆大。日三服，以意量之。
　　芫花圆，治小儿心下痞，痰癖结聚，腹大胀满，身体壮热，不欲哺乳方：
　　芫花　黄苓各一两　大黄　雄黄各二两半
　　右四味，为末，蜜和，更捣一千杵。三岁儿至一岁已下服如粟米一丸。欲服丸，内儿喉中，令母与乳。若长服消病者，当以意消息与服之，与乳哺相避。
　　真珠圆，治小儿痰实结聚，宿癖赢露，不能饮食方：
　　真珠半两　麦门冬一两　蕤仁二百枚　巴豆四十枚
　　右四味，为末，蜜丸。期岁儿服二丸如小豆大，二百日儿服如麻子二丸，渐增，以知为度，当下病赤黄白黑葵汁，下勿绝药，病尽下自止。久服使小儿肥白，已试验。
　　鳖甲圆，治少小腹中结坚，胁下有疹，手足烦热方：
　　鳖甲　芍药　大黄各三＋铢　茯苓　柴胡　乾姜各二＋四铢　桂心六铢　□虫　蛴螬各二十枚
　　右九味，为末，蜜和。服如梧子七丸，渐渐加之，以知为度。
　　鳖头圆，治小儿痞气，胁下腹中有积聚，坚痛方：
　　鳖头一枚　甘皮半两　虻虫　□虫　桃仁各十八铢
　　右五味，为末，蜜丸。服如小豆二丸，日三。大便不利，加大黄十八铢，以知为度。
　　治小儿羸瘦惙惙，宜常服，不妨乳方：
　　甘草五两，为末，蜜丸。一岁儿服如小豆十丸，日三，服尽即更合。
　　桂心橘皮汤，治小儿五六日不食，气逆方：
　　桂心　人参各半两　橘皮三两　黍米五合　成箨薤五两
　　右五味，□咀，以水七升先煮药，煎取二升，次下薤米，米熟药成，稍稍服之。
　　地黄圆，治少小胃气不调，不嗜食，生肌肉方：
　　乾地黄　大黄各一两六铢　茯苓十八铢　当归　柴胡　杏仁各半两
　　右六味，为末，以蜜丸如麻子大。服五丸，日三。
　　马通粟圆，治少小胁下有气，内痛，喘逆，气息难，往来寒热，赢瘦不食方：
　　马通中粟十八铢　杏仁　紫菀　细辛各半两　五味子　石膏　秦艽　半夏　茯苓各六铢
　　右九味，为末，蜜丸。服如小豆十丸，日三，不知加至二十丸。
　　治小儿下痢，腹大且坚方：
　　以故衣带多垢者，切一升，水三升，煮取一升，分三服。
　　又方：
　　腹上摩衣中白鱼，亦治阴肿。
　　治少小腹胀满方：
　　烧父母指甲灰，乳头上饮之。
　　又方：
　　韭根汁和猪脂煎，细细服之。
　　又方：
　　车毂中脂和轮下土，如弹丸，吞之立愈。
　　又方：
　　米粉、盥等分，炒变色，腹上摩之。
　　治小儿癖：
　　灸两乳下一寸各三壮。
　　当归圆，治小儿胎寒□啼，腹中痛，舌上黑，青涎下方：一名黑丸
　　当归　狼毒各九铢　吴茱萸一作杏仁　蜀椒各半两　细辛　乾姜　附子各十八铢　巴豆十枚　豉七合
　　右九味，捣七种下筛，称药末令足，研巴豆如膏，稍稍内末，捣令相得，蜜和，桑杯盛，蒸五升米饭下，出捣一千杵。一月儿服如黍米一丸，日一夜二，不知稍加，以知为度。亦治水癖。
　　马齿矾圆，治小儿胎寒□啼，惊痫腹胀，不嗜食，大便青黄，内冷，或有实不可吐下方：
　　马齿矾一斤，烧半日，以枣膏和。大人服如梧子二丸，日三；小儿以意减之，以腹内温为度，有实实去，神妙。
　　治小儿忽患腹痛，夭矫汗出，名曰胎寒方：
　　煮梨叶浓汁七合，可三四度饮之。
　　半夏圆，治小儿暴腹满欲死方：
　　半夏随多少，微火炮之，捣末。酒和服如粟米粒大五丸，日三，立愈。
　　治小儿霍乱吐痢方：
　　人参一两　厚朴　甘草各半两　白术十八铢
　　右四味，□咀，以水一升二合，煮取半升。六十日儿服一合，百日儿分三服，期岁分二服，中间隔乳服之。乳母忌生冷、油腻等。一方加乾姜一分，或加生姜三分。
　　藿香汤，治毒气吐下，腹胀，逆害乳哺方：
　　藿香一两　生姜三两　青竹茹　甘草各半两
　　右四味，□咀，以水二升，煮取八合。每服一合，日三。有热加升麻半两。
　　治孩子霍乱，已用立验方：
　　人参芦箨各半两 扁豆藤二两仓米一撮
　　右四味，□咀，以水二升，煮取八合，分温服。
　　又方：
　　人参一两　木瓜一枚　仓米一撮
　　右三味，□咀，以水煮，分服，以意量之，立效。
　　治小儿霍乱方：
　　研尿滓，乳上服之。
　　又方：
　　牛涎灌口中一合。
　　治少小吐痢方：
　　乱发半两，烧灰 鹿角六铢
　　右二味，为末，米汁服一刀圭，日三服。
　　又方：
　　热牛屎含之。一作牛膝。
　　又方：
　　烧特猪屎，水解取汁，少少#9服之。
　　孙真人备急千金要方卷之十二竟
　　#1各六铢：影宋刻本『紫菀、杏仁、黄苓、当归、甘草』各用『半两』。
　　#2各六两：影宋刻本作『各六铢』。
　　#3各二铢：影宋刻本作『各三铢』。
　　#4白木：影宋刻本无此二字，共十一味。
　　#5冬：原脱，据影宋刻本补。
　　#6五铢：影宋刻本作『五合』。
　　#7二两六铢：影宋刻本作『一两六铢』。
　　#8无：原脱，据影宋刻本补。
　　#9少：原作『小』据影宋刻本改。
　　孙真人备急千金要方卷之十三
　　宋朝奉郎守太常少卿充秘阁校理林亿等校正
　　少小婴孺方
　　痈疽瘟疾第八论 方 灸法
　　漏芦汤，治小儿热毒痈疽，赤白诸丹毒，疮痛方：
　　漏芦　连翘《肘后》用白薇　白敛　芒硝《肘后》用芍药　甘草各六铢　大黄一两　升麻　枳实　麻黄　黄苓各九铢
　　右十味，□咀，以水一升半，煎取五合。儿生一日至七日，取一合分三服；八日至十五日，取一合半分三服；十六日至二十日，取二合分三服；二十日至三十日，取三合分三服；三十日至四十日，取五合分三服。《肘后》治大人，各用二两，大黄三两，以水一斗，煮取三升，分三服，其丹毒须针才去血。《经心录》无连翘，有知母、芍药、犀角各等分。
　　五香连翘汤，治小儿风热毒肿，肿色白，或有恶核瘰，附骨痈疽，节解不举，白丹走竟身中，白疹瘙不已方：
　　青木香　熏陆香　鸡舌香　沉香　麻黄　黄苓各六铢　大黄二两　麝香三铢　连翘　海藻　射干　升麻　枳实各半两　竹沥三合
　　右十四味，□咀，以水四升，煮药减半，内竹沥，煮取一升二合。儿生百日至二百日，一服三合；二百日至期岁，一服五合。一方不用麻黄。
　　连翘圆，治小儿无故寒热，强健如故，而身体颈项结瘰，及心腹胁背裹有坚核不痛，名为结风气肿方：
　　连翘　桑白皮　白头翁　牡丹　防风　黄檗　桂心　香豉　独活　秦艽各一两　海藻半两
　　右十一味，为末，蜜丸如小豆。三岁儿饮服五丸，加至十丸，五岁已上者，以意加之。
　　洽丹毒，大赤肿，身壮热，百治#1不折方：
　　寒水石十六铢　石膏十三铢　蓝青十二铢。冬#2用乾者　犀角　柴胡　杏仁各八铢　知母十铢　甘草五铢　羚羊角六铢　芍药　黄苓各七铢　栀子十一铢　竹沥一升　生葛汁四合，澄清　蜜二两#3
　　右十五味，□咀，以水五升并竹沥，煮取三升三合，去滓，内杏仁脂、葛汁、蜜，微火煎取二升。一二岁儿服二合，大者量加之。
　　麻黄汤，治小儿丹肿，及风毒风疹方：
　　麻黄一两半　独活　射干　甘草　桂心　青木香　石膏　黄苓各一两
　　右八味，□咀，以水四升，煮取一升。三岁儿分为四服，日再。
　　又方，治小儿恶毒丹及风疹方：
　　麻黄　升麻　葛根各一两　射干　鸡舌香　甘草各半两　石膏半合
　　右七味，□咀，以水三升，煮取一升。三岁儿分三服，日三。
　　拓汤，治小儿数十种丹方：
　　大黄　甘草　当归　芎藭　白芷　独活　黄苓　芍药　升麻　沉香　青木香　木兰皮各一两　芒硝三两
　　右十三味，□咀，以水一斗二升，煮取四升，去滓，内芒硝，以绵揾汤中，适寒温拓之，乾则易之，取瘥止。
　　治小儿溺灶丹，初从两股及脐间起，走入阴头，皆赤方：
　　桑根皮切一斗，以水二斗，煮取一斗，以洗浴之。
　　治小儿丹毒方：
　　捣慎火草，绞取汁涂之良。其丹毒方具在别卷。
　　治小儿赤游肿，若遍身，入心腹即能杀人方：
　　捣伏龙肝为末，以鸡子白和传，乾易之。
　　又方：
　　白豆末，水和傅之，勿令乾。
　　治小儿半身皆红赤，渐渐长引者方：
　　牛膝　甘草
　　右二味，□咀，合得五升，以水八升，煮三沸，去滓，和伏龙肝末傅之。
　　治小儿身赤肿起者方：
　　熬米粉令黑，以唾和傅之。
　　又方：伏龙肝乱发灰
　　右二味，为末，以膏和傅之。
　　治小儿卒腹皮青黑方：
　　以酒和胡粉傅上。若不急治，须臾便死。
　　又，灸脐上下左右去脐半寸，并鸠尾骨下一寸，凡五处，各三壮。
　　五香根实汤，治小儿着风热，痦坚如麻豆粒，疮痒搔之，皮剥汁出，或遍身头面年年常发者方：
　　青木香九铢　麝香六铢　鸡舌香　熏陆香　沉香　防风　秦艽　漏芦各半两　升麻　黄苓　白敛　麻黄各一两　枳实一两半　大黄一两十八铢
　　右十四味，□咀，以水五升，煮取一升八合。儿五六岁者，一服四五合；七八岁者，一服六合；十岁至十四五者，加大黄半两，足水为一斗，煮取二升半，分三服。
　　治小儿火灼疮，一身尽有，如麻豆，或有脓汁，乍痛乍痒方：
　　甘草　芍药　白敛　黄苓　黄连　黄檗　苦参各半两
　　右七味，为末，以蜜和，傅之，日二夜一。亦可作汤洗之。
　　治小儿疮初起，熛浆似火疮，名曰熛疮，亦名烂疮方：
　　桃仁熟捣，以面脂和，傅之。亦治遍身赤肿起。
　　又方：
　　马骨烧灰傅之。
　　水银膏，治小儿热疮方：
　　水银  胡粉  松脂各三两
　　右三味，以猪脂四升煎松脂，水气尽，下二物，搅令匀，不见水银，以傅之。
　　治小儿上下遍身生疮方：
　　芍药　黄连　黄苓各五两　苦参八两　大黄二两　蛇床子一升　黄檗五两　拔葜一斤
　　右八味，□咀，以水二斗，煮取一斗，以浸浴儿。
　　苦参汤，浴小儿身上下百疮不瘥方：
　　苦参八两　地榆　黄连　王不留行　独活　艾叶各五两　竹叶二升
　　右七味，□咀，以水三斗，煮取一斗，以浴儿疮上，浴讫，傅黄连散。
　　治三日小儿头面疮起，身体大热方：
　　升麻　柴胡　石膏各六铢　甘草　当归各十二铢　大黄　黄苓各十八铢
　　右七味，□咀，以水四升，煮取二升。分服，日三夜一，量儿大小用之。
　　治小儿身体、头面悉生疮方：
　　榆白皮随多少，曝令燥，下筛，醋和涂绵，以傅疮上，虫自出。亦可以猪脂和涂之。
　　枳实圆，治小儿病风瘙，痒痛如疥，搔之汁出，遍身□如麻豆粒，年年喜发，面目虚肥，手足乾枯，毛发细黄，及肌肤不光泽，鼻气不利。此则少时热盛极，体当风，风热相薄所得也。不早治之，成大风疾方：
　　枳实一两#4　菊花　蛇床子　防风　蒺藜子　白薇　浮萍各一两　天雄　麻黄　漏芦各半两
　　右十味，为末，蜜和如大豆许。五岁兄饮服十丸，加至二十丸，日二；五岁已上者，随意加之，儿大者可为散服。
　　治小儿风瘙瘾疹方：
　　蒴藋　防风　羊桃　石南　秦椒　升麻　苦参　茵芋　芫花一云茺蔚　蒺藜　蛇床子　枳实　矾石各一两
　　右十三味，□咀，以浆水三斗，煮取一斗，去滓，内矾，令小沸，浴之。
　　又方：
　　牛膝末，酒服方寸匕。漏疮多年不瘥，捣末傅之。亦主骨疽、癫疾、瘰，绝妙。
　　泽兰汤，主丹及瘾疹入腹杀人方：
　　泽兰　芎藭　附子　茵芋　稿本　莽草　细辛各十二铢
　　右七味，□咀，以水三升，煮取一升半。分四服，先与此汤，然后作余治。
　　治小儿手足及身肿方：
　　以小便温暖渍之，良。
　　又方#5：
　　巴豆五十枚，去心皮，以水三升，煮取一升，以绵内汤中，拭病上，随手消。并治瘾疹。
　　论曰：小儿头生小疮，浸淫疽痒，黄膏出，不生痂，连年不瘥者，亦名妬头疮。以赤龙皮汤及天麻汤洗之，内服漏芦汤，外#6宜傅飞乌膏散，及黄连胡粉、水银膏散。方具在别卷。
　　藜芦膏，治小儿一切头疮，久即疽痒不生痂方：
　　藜芦　黄连　雄黄　黄苓　松脂各二两#7猪脂半斤　矾石五两
　　右七味，为末，煎令调和，先以赤龙皮天麻汤洗讫，傅之。赤龙皮槲木皮是也。
　　治小儿头疮，经年不瘥方：
　　松脂　苦参　黄连各一两半　大黄　胡粉各一两　黄苓　水银各一两六铢　矾石半两　蛇床子十八铢
　　右九味，为末，以腊月猪脂和，研水银不见，傅之。
　　又方：
　　取屋尘末和油瓶下滓，以皂荚汤洗，傅之。
　　又方：
　　取大虫脂傅之。亦治白秃。
　　又方：
　　发中生疮顶白者，皆以熊白傅之。
　　治小儿头疮方：
　　胡粉一两　黄连二两
　　右二味，为末，洗疮去痂，拭乾傅之，即瘥。更发，如前傅之。
　　又方：
　　胡粉  连翘各一两  水银半两
　　右三味，以水煎连翘，内胡粉、水银和调，傅之。
　　又方：
　　白松脂  胡粉各二两  水银一两  猪脂四两
　　右四味，合煎，去滓，内水银粉，调傅之。大人患同。
　　苦参汤，治小儿头疮方：
　　苦参　黄苓　黄连　黄檗　甘草　大黄　芎藭各一两　汉华子三合
　　右八味，□咀，以水六升，煮取三升，渍布拓疮上，日数过。
　　治小儿头上恶毒肿痤疖诸疮方：
　　男子屎尖烧灰，和腊月猪脂，先以酢泔清净洗，拭乾，傅之。
　　治小儿秃头疮方：
　　取雄鸡屎，陈酱汁、苦酒和，以洗疮了，傅之。
　　又方：
　　芫花，腊月猪脂和如泥，洗去痂，傅之，日一度。《千金翼》治白秃。
　　治小儿头秃疮方：
　　葶苈子细末，先洗，傅之。
　　又方：
　　不中水芜菁叶烧作灰，和猪脂傅之。
　　治小儿头秃疮，无发苦痒方：
　　野葛末　猪脂　羊脂各一两
　　右三味，合煎令消，待冷，以傅之，不过三上。
　　治少小头不生发，一物揪叶方：
　　揪叶捣取汁，傅头上，立生。
　　治小儿头不生发方：
　　烧鲫鱼灰末，以酱汁和，傅之。
　　治小儿疮方：
　　冢中石灰傅之，厚着之，良。
　　又方：
　　烧桑根灰傅之，并烧乌羊角作灰，相和傅之。
　　治小儿疽方：
　　丹砂　大黄各三＋铢　雄黄　茹漆头者　雌黄各二十四铢　矾石　马齿者　莽草各十八铢　黄连三＋六铢
　　右八味，□咀，以猪脂一升三合，微火煎，三上三下膏成，去滓，下诸色#8末搅凝，傅之。
　　治小儿恶疮方：
　　熬豉令黄，为末，傅疮上，不过三傅，愈。
　　治小儿疽极，月初即生，常有黄水出方：
　　酢和油煎令如粥，及热傅之，二日一易。欲重傅，则以皂荚汤洗疮，乃傅之。
　　治小儿月蚀疮，随月生死方：
　　以胡粉和酥傅之，五日瘥。
　　治月蚀，九窍皆有疮者方：
　　烧蚯蚓屎末，和猪膏傅之。
　　又方：
　　水和粉傅之。
　　治小儿浸淫疮方：
　　灶中黄土发灰
　　右二味，各等分，为末，以猪脂和，傅之。
　　治小儿黄烂疮方：
　　四交道中土灶下土
　　右二味，各等分，为末以傅。亦治夜啼。
　　又方：
　　烧艾灰傅之。
　　又方：
　　烧牛屎傅之。亦可灭瘢。
　　治小儿疥方：
　　烧竹叶为灰，鸡子白和，傅之，日三。亦治喎#9疮。
　　又方：
　　烧乱发灰，和腊月猪脂，傅之。
　　又方：
　　以臭酥和胡粉傅之。
　　治小儿头面疮疥方：
　　麻子五升，为末，以水和，绞取汁，与蜜和，傅之。若有白犬胆傅之，大佳。
　　治小儿湿癣方：
　　枸杞根捣作末，和腊月猪膏，傅之。
　　又方：
　　桃青皮捣末，和醋傅之，日二。
　　又方：
　　煎马尿以洗。
　　又方：
　　揩破，以牛鼻上津傅之。
　　又方：
　　烧狗屎灰，和猪脂涂之。
　　治戏儿身上生赤疵方：
　　取马尿洗之，日四五度。
　　治小儿身上有赤黑疵方：
　　针父脚中，取血贴疵上，即消。
　　又方：
　　取狗热屎傅之，皮自卷落。
　　治小儿疣目方：
　　以针及小刀子决目四面，令#10血出，取患疮人疮中汁、黄脓傅之，莫近水三日，即脓溃根动自脱落。
　　孙真人备急千金要方卷之十三竟
　　#1治：原作『病』，据影宋刻本改。
　　#2冬：原脱，据影宋刻本补。
　　#3两：影宋刻本作『升』。
　　#4一两：影宋刻本作『一两半』。
　　#5又方：此二字原脱，据影宋刻本补。
　　#6外：原作『不』，据影宋刻本改。
　　#7各二两：影宋刻本作『各三两』。
　　#8色：影宋刻本作『石』。
　　#9码：原作『疥』，据影宋刻本改。
　　#10令：影宋刻本『令』下有『似』字。
　　孙真人备急千金要方卷之十四
　　宋朝奉郎守太常少卿充秘阁校理林亿等校正
　　少小婴孺方
　　小儿杂病第九方　灸法
　　治小儿脐中生疮方：
　　桑汁傅乳上，使儿饮之。
　　又方：饮投羊乳及血。
　　治小儿风脐，遂作恶疮，历年不瘥方：
　　取东壁上土傅之，大佳。若汁不止，烧苍耳子粉之。
　　又方：
　　乾蛴螬虫末粉之，不过三四度瘥。
　　治小儿脐不合方：
　　取车辖脂烧灰，日一傅之。
　　又方：
　　烧蜂房灰为末，傅之。
　　治小儿脐中生疮方：
　　烧饭带灰，和膏傅之。
　　治小儿脐赤肿方：
　　杏仁半两  猪颊车髓十八铢
　　右二味，先研杏仁如脂，和髓傅脐中肿上。
　　白石脂散，治小儿脐汁不止，兼赤肿方：
　　以白石脂细研，熬令微暖，以粉脐疮，日三四度。
　　治小儿鹅口不能饮乳方：
　　鹅屎汁沥儿口中。
　　又方：
　　黍米汁涂之。
　　又方：
　　取小儿父母乱发，净洗，缠桃枝沾取井花水，东向向日以发拭口中，得口中白乳以置水中，七过沥洗，三朝作之。
　　治小儿心热，口为生疮，重舌鹅口方：
　　柘根到五升，无根弓材亦佳，以水五升，煮取二升，去滓更煎，取五合，细细傅之，数次良。
　　治口疮白漫漫方：
　　先以父净发拭口，次取桑汁涂之。
　　治重舌，舌强不能收唾方：
　　鹿角末如大豆许，安舌下，日三四度。亦治小儿不能乳。
　　又方：
　　取蛇蜕烧末，以鸡毛蘸醇醋点药，掠舌下愈。
　　治小儿重舌方：
　　取田中蜂房烧灰，酒和，涂喉下愈。
　　又方：
　　衣鱼涂舌上。
　　又方：
　　灶月下黄土，末，苦酒和，涂舌上。
　　又方：
　　二家屠肉，切令如指大，摩舌上，儿立能啼。
　　又方：
　　赤小豆为末，醋和，涂舌上。
　　又方：
　　烧簸箕灰，傅舌下。
　　又方：
　　黄檗以竹沥渍，取细细点舌上，良。
　　治重舌方：
　　灸行间随年壮，穴在足大趾歧中。又，灸两足外踝上三壮。
　　治小儿舌上疮方：
　　蜂房烧灰、屋间尘各等分，和匀傅之。
　　又方：
　　桑白汁涂乳，与儿饮之。
　　又方：
　　羊蹄骨中生髓，和胡粉傅之。
　　治舌肿强满方：
　　满口含糖醋，良。
　　又方：
　　饮投羊乳，即瘥。
　　治小儿口疮，不得吮乳方：
　　大青十八铢　黄连十二铢
　　右二味，□咀，以水三升，煮取一升二合。一服一合，日再夜一。
　　又方：
　　蜜二升　甘草如指大三寸　腊月猪脂一斤
　　右三味，合煎相得，含如枣大，稍稍咽之，日三。
　　又方：
　　矾石如鸡子大，置醋中，涂儿足下二七遍，愈。
　　治小儿燕口，两吻生疮方：
　　烧发灰和猪脂傅之。
　　治小儿口下黄肌疮方：
　　取段羊髭烧作灰，和腊月猪脂傅之。角亦可用。
　　治口傍恶疮方：
　　乱发灰　胡絮灰　黄连　乾姜
　　右四味，等分，为散，以粉疮上，不过三遍。
　　治口噤，赤者心噤，白者肺噤方：
　　鹦屎白枣大，绵裹，以水一合，煮二沸，分再服。
　　治小儿口噤方：
　　鹿角粉　大豆末
　　右二味，等分，和乳涂乳上，饮儿。
　　又方：
　　驴乳　猪乳各二升#1
　　右二味，合煎，得一升五合，服如杏仁许，三四服瘥。
　　雀屎圆，治小儿卒中风，口噤，不下一物方：
　　雀屎如麻子，丸之，饮下即愈，大良。鸡屎白亦佳。
　　治小儿口中涎出方：
　　以白羊屎内口中。
　　又方：
　　以东行牛口中沬，涂口中及颐上。
　　又方#2：
　　桑白汁涂之，瘥。
　　治小儿卒毒肿着喉颈，壮热妨乳方：
　　升麻　射干　大黄各一两
　　右三味，□咀，以水一升五合，煮取八合。一岁儿分三服，以滓薄肿上，冷更暖以薄，大儿以意加之。
　　升麻汤，治小儿喉痛，若毒气盛，便咽塞，并治大人咽喉不利方：
　　升麻　生姜　射干各二两　橘皮一两
　　右四味，□咀，以水六升，煮取二升，去滓，分三服。
　　治小儿喉痹肿方：
　　鱼胆二七枚，以和灶底土涂之，瘥。
　　治小儿喉痹方：
　　桂心　杏仁各半两
　　右二味，为末，以绵裹如枣大，含咽汁。
　　治小儿解颅方：
　　熬蛇蜕皮，为末，和猪颊车中髓，傅顶上，日三四度。
　　又方：
　　猪牙颊车髓傅自上，瘥。
　　治小儿脑长，解颅不合，赢瘦色黄，至四五岁不能行，半夏熨方：
　　半夏　生姜　芎藭各一升　细辛三两　桂心一尺　乌头十枚
　　右六味，□咀，以醇苦酒五升，渍之眸时，煮三沸，绞去滓。以绵一片浸药中，适寒温以熨囟上，冷更温之，复熨如前，朝暮各三四熨乃止，二十日可愈。
　　治小儿解颅，用生蟹足傅方：
　　生蟹足　白敛各半两
　　右二味，捣末，以乳汁和，傅颅上，立愈。
　　治小儿解颅，细辛#3傅方：
　　细辛　桂心各半两　乾姜十八铢
　　右三味，为末，以乳汁和，傅颤上，乾复傅之，儿面赤即愈。
　　治小儿囟开不合方：
　　防风一两半　柏子仁　白芨各一两
　　右三味，为末，以乳和傅囟上，日一，十日知，二十日愈。
　　又方：
　　取猪牙车骨煎取髓，傅囟上，愈一。
　　小儿自陷方：
　　灸脐上下各半寸，及鸠尾骨端，又足太阴各一壮。
　　治小儿狐疝，伤损生□方：
　　桂心十八铢　白术一两＋八铢　地肤子二两半
　　右三味，为末，以蜜和丸。白酒服如小豆七丸，日三。亦治大人。
　　又方：
　　芍药　茯苓各十八铢　防葵一作防风　大黄各半两　半夏　桂心　蜀椒各六铢
　　右七味，为末，蜜和。服如大豆丸，日五服，可加至三丸。
　　五等圆，治小儿阴偏大，又卵核坚□方：
　　黄檗　香豉　牡丹　防风　桂心各二两
　　右五味，为末，蜜丸如大豆。儿三岁饮服五丸，加至十丸，儿小以意酌量着乳头上服之。
　　治小儿卵肿方：
　　取鸡翅六茎，烧灰服之，随卵左右取翮。《古今录验》 云治阴大如斗。
　　治小儿□方：
　　蜥蜴一枚，烧末，酒服之。
　　治小儿气□方：
　　土瓜根　芍药　当归各一两
　　右三味，□咀，以水二升，煎取一升，服五合，日二。
　　又方：
　　三月上除日，取白头翁根捣碎，随偏处傅之，一宿作疮，二十日愈。
　　治气□)方：
　　灸足厥阴大敦，左灸右，右灸左，各一壮。
　　治小儿阴疮方#4：
　　以人屎灰傅之，又狗屎灰傅之，又狗骨灰传之，又马骨末傅之。
　　治小儿歧股间连阴囊生疮，汁出，先痒后痛，十日五日自瘥，或一月或半月复发，连年不瘥者方：
　　灸疮，搔去痂，帛拭令乾，以蜜傅，更溲曲作烧饼，熟即以肠涂饼上熨之，冷即止，再度瘥。
　　治小儿阴肿方：
　　狐茎炙，捣末，酒服之。
　　又方：
　　灸大敦七壮。
　　又方：
　　斫桑木白汁涂之。
　　又方：
　　捣芜菁薄上。
　　又方：
　　捣垣衣傅之。又以衣中白鱼傅之。
　　又方：
　　猪屎五升，水煮沸，布裹安肿上。
　　治小儿阴疮方：
　　取狼牙浓煮汁洗之。
　　又方：
　　黄连、胡粉等发，以香脂油和，傅之。
　　治小儿核肿，壮热有实方：
　　青木香　甘草　石膏　甘遂各十八铢　麝香三铢　大黄　前胡各一两　黄苓半两
　　右八味，□咀，以水七升，煮取一升九合。每服三合，日四夜二。
　　鳖头圆，治小儿积冷久下#5，瘥后余脱肛不瘥，腹中冷，肛中疼痛，不得入者方：
　　死鳖头二枚，炙令焦　磁石四两　桂心三两　小猬皮一枚；炙令焦
　　右四味，为末，蜜丸如大豆。儿三岁至五岁，服五丸至十丸，日三，儿年大以意加之。
　　小儿脱肛方：
　　灸顶上旋毛中三壮，即入。
　　又，灸尾翠骨三壮。
　　又，灸脐中随年壮。
　　治小儿疳湿疮方：
　　铁衣着下部中即瘥。
　　又方：灸第十五椎挟脊两傍七壮，未瘥，加七壮。
　　治小儿疳疮方：
　　以猪脂和胡粉傅之，五六度。
　　又方：
　　嚼麻子傅之，日六七度。
　　又方．;
　　羊胆二枚，和酱汁於下部灌之。猪脂亦佳。
　　治湿疮方：
　　浓煮地榆汁洗浴，每日二度。
　　治小儿久痢脓湿□方：
　　艾叶五升，以水一斗，煮取一升半，分为三服。
　　除热结肠圆，断小儿热，下黄赤汁沫，及鱼脑杂血，肛中疮烂，坐□生虫方：
　　黄连　檗皮　苦参　鬼臼　独活　橘皮　芍药　阿胶各半两
　　右八味，为末，以蓝汁及蜜丸如小豆，日服五丸#6至十丸。冬无蓝汁，可用蓝子一合，舂蜜和丸。
　　治小儿蛔虫方：
　　削楝木上苍皮，以水煮取汁饮之，量大小多少，为此有小毒。
　　治小儿羸瘦有蛔虫方：
　　雚芦二两，以水一升、米二合煮，取米熟去滓，与服。
　　又方：
　　萹蓄三两，水一升，煮取四合，分服之，捣汁服亦佳。
　　又方：
　　桃白皮三两　东引吴茱萸根白皮四两
　　右二味，□咀，以酒一升二合，渍之一宿，渐与服，取瘥。
　　又方：
　　取猪膏服之。一云治蛲虫。
　　又方：
　　捣槐子内下部中，瘥为度。一云治蛲虫。
　　又方：
　　楝实一枚，内孔中。一云治蛲虫。
　　治寸白虫方：
　　东行石榴皮#7一把，水一升，煮取三合，分服。
　　又方：
　　桃叶捣绞取汁服之。
　　治小儿三虫方：
　　雷丸  芎藭
　　右二味，各等分，为末。服一钱匕，日三#8。
　　治大便竟出血方：
　　鳖头一枚，炙令黄黑，为末。以饮下五分匕，多少量儿大小，日三服。
　　又方：
　　烧车釭一枚令赤，内一升水中，分二服。
　　又方：
　　烧饭带末傅乳头上，令儿饮之。
　　治小儿尿血方：
　　烧鹊巢灰，井花水服之。亦治夜尿床。
　　又方：
　　尿血，灸第七椎两傍各五寸，随年壮。
　　治小儿遗尿方：
　　瞿麦　石韦　龙胆　皂荚　桂心各半两　鸡肠草　人参各一两　车前子一两六铢
　　右八味，为末，蜜丸。每食后服如小豆大五丸，日三，加至六七丸。
　　又方：
　　小豆叶捣汁服。
　　又方：
　　烧鸡肠为末，浆水服方寸匕，日三。一云面北斗服。
　　又方：
　　灸脐下一寸半，随年壮。
　　又，灸大敦三壮。亦治尿血。
　　地肤子汤，治小儿热毒入膀胱中，忽患小便不通，欲小便则涩痛不出，出少如血，须臾复出方。
　　地肤子　瞿麦　知母　黄苓　枳实　升麻　葵子　猪苓各六铢　通草　海藻　橘皮各三铢　大黄十八铢
　　右十二味，□咀，以水三升，，煮取一升。一日至七日儿，服一合为三服；八日至十五日儿，一合半为三服；十六日至二十日儿，二合为三服；四十日儿以此为准；五十日已上、七岁已下，以意加药益水。
　　治小儿淋方：
　　车前子一升，水二升，煮取一升，分服。
　　又方：
　　煮冬葵子汁服之。
　　又方：
　　取蜂房、乱发烧灰，以水服一钱匕，日再。
　　治小儿小便不通方：
　　车前草切，一升　小麦一升
　　右二味，以水二升，煮取一升二合，去滓，煮粥服，日三四。
　　又方：
　　冬葵子一升，以水二升，煮取一升，分服，入滑石末六铢。
　　治小儿吐血方：
　　烧蛇蜕皮，末，以乳服之。并治重舌。
　　又方：
　　取油三分、酒一分和之，分再服。
　　治小儿鼻塞生息肉方：
　　通草　细辛各一两
　　右二味，捣末，取药如豆，着绵缠头，内鼻中，日二。
　　治小儿鼻塞不通，浊#9涕出方：
　　杏仁半两  蜀椒  附子  细辛各六铢
　　右四味，□咀，以醋五合，渍药一宿，明日#10以猪脂五合煎，令附子色黄，膏成，去滓，了更以涂絮导鼻孔中，日再，兼摩顶。
　　治小儿聤耳方：
　　末石硫黄，以粉耳中，日一夜一。
　　治小儿耳疮方：
　　烧马骨灰傅之。
　　又方：
　　烧鸡屎白，筒中吹入。
　　治小儿齿落久不生方：
　　以牛屎中大豆二七枚，小开豆头，以注齿根处，数度即生。
　　又方：
　　取雄鼠屎二七枚，以一屎拭一齿根处，尽此止，二十一日即生。雄鼠屎头尖。
　　治小儿四五岁不语方：
　　末赤小豆，酒和傅舌下。
　　又方：
　　灸足两踝各三壮。
　　治小儿数岁不能行方：
　　取葬家未开户，盗食来以哺之，日三，便起行。
　　治小儿不能乳方：
　　雀屎四枚，为末，着乳头饮儿，儿大十枚。
　　蒲黄汤，治小儿落床堕地，如有瘀血腹中，阴阴寒热，不肯乳哺，但啼哭叫唤方：
　　蒲黄  麦门冬  大黄  黄苓各十铢  甘草八铢  芒硝七铢  黄连十二铢
　　右七味，□咀，以水二升，煮取一升，去滓，内芒硝。分三服，消息视儿，赢瘦半之，大小便血即愈。忌冷食。
　　治小儿食不知饥饱方：
　　鼠屎二七枚，烧为末服之。
　　治小儿食土方：
　　取肉一斤，绳击曳地行数里，勿洗，火炙与食。
　　治小儿哕方：
　　生姜汁  牛乳各五合
　　右二味，煎取五合，分为二服。
　　又方：
　　取牛乳一升，煎取五合，分五服。
　　治小儿疰方：
　　灶中灰、盐等分，相和，熬熨之。
　　治小儿误吞针方：
　　取磁石如枣核大，或吞或含，其针立出。
　　治小儿误吞铁等物方：
　　艾蒿一把，锉，以水五升，煮取一升半，服之即下。
　　治小儿蠷螋咬，绕腹匝即死方：
　　捣蒺藜叶傅之。无叶，子亦可。
　　又方：
　　取燕窠中土，猪脂和傅之，乾即易之。
　　孙真人备急千金要方卷之十四竟
　　#1各二升：影宋刻本作『各一升』。
　　#2方：原脱，据影宋刻本补。
　　#3细辛：影宋刻本『细』上有『三物』二字。
　　#4治小儿癫方：此条原误窜至后『治小儿吐血方』之前，据影宋刻本移此。
　　#5下：原作『不』，据影宋刻本改。
　　#6五丸：影宋刻本作『三丸』。
　　#7皮：影宋刻本作『根』。
　　#8日三：影宋刻本作『日二』。
　　#9浊：原作『足』，据影宋刻本改。
　　#10日：影宋刻本作『旦』。
　　孙真人备急千金要方卷之十五
　　宋朝奉郎守太常少卿充秘阁校理林亿等校正
　　七窍病方#1
　　目病第一 论 证 方 咒 法 灸 法
　　论曰：凡人年四十五已后，渐觉眼暗，至六十已后，还渐目明。治之法，五十已前可服泻肝汤，五十已后不可泻肝。目中有疾，可傅石胆散药等，无病不可辄傅散，但补肝而已，自有肝中有风热，令人眼昏暗者，当灸肝输，及服除风汤、圆、散数十剂，当愈。
　　生食五辛　接热饮食　热餐曲食
　　饮酒不已　房室无节　极目远视
　　数看日月　夜视星火　夜读细书
　　月下看书　抄写多年　雕镂细作
　　博弈不休　久处烟火　泣相过多
　　刺头出血过多
　　右十六件，并是丧明之本，养性之士，宜熟慎焉。又有驰骋田猎，冒涉风霜，迎风追兽，日夜不息者，亦是伤目之媒也。恣一时之浮意，为百年之痼疾，可不慎欤！凡人少时，不自将慎，年至四十，即渐眼昏，若能依此慎护，可得白首无他。所以人年四十已去，常须瞑目，勿顾他视，非有要事，不宜辄开，此之#2一术，护慎之极也。其读书、博弈等过度患目者，名曰肝劳，若欲治之，非三年闭目不视，不可得瘥，徒自泻肝，及作诸治，终是无效。人有风疹，必多眼昏，先攻其风，其暗自瘥。
　　足太阳、阳明、手少阳脉动，发目病。黄帝问曰：余尝上清泠之台，中陛而顾，匍匐而前，余私异之，窃内怪之，或独冥视，安心定气，久而不解，被发长跪，俯而视，复久之，又不已，卒然自止，何气使然？岐伯对曰：五脏六腑之精气，皆上注於目，而为之睛，睛之果者为眼，骨之精为瞳子，筋之精为黑眼，血之精为其络果，气之精为白眼，肌肉之精为约束果契，筋骨血气之精而与脉并为系，系上属於脑，后出於项中。故邪中於项，因逢身之虚，其入深则随眼系以入於脑，入於脑则转，转则引目系急，急则目眩以转矣；邪中其睛，则其睛所中者不相比，则睛散，睛散则歧，故见两物。目者，五脏六腑之精也，营卫魂魄之所营也，神气之所生也，故神劳则魂魄散、志意乱，是故瞳子黑眼法於阴，白眼赤脉法於阳，故阴阳合揣《灵枢》作俱转而精明矣。目者，心之使也；心者，神之舍也。故神分精乱而不专《灵枢》作转，卒然见非常之处，精神魂魄散不相得，故曰惑。帝曰：余疑何其然也？余每之东菀，未尝不惑，去之则复，余惟独为东菀劳神乎？何其异也？岐伯曰：不然。夫心有所喜，神有所恶，卒然相感，则精乱视误，故神惑，神移乃复，是故间者为迷，甚者为惑。
　　目毗外决於面者为兑毗，在内近鼻者，上为外毗，下为内毗。目赤色者，病在心；白色者，病在肺；青色者，病在肝；黄色者，病在脾；黑色者，病在肾；黄色不可名者，病在胸中。
　　诊目痛，赤脉从上下者，太阳病；从下上者，阳明病；从外走内者，少阳病。
　　夫鼻洞，鼻洞者浊下不止，传为鼽瞢瞑目，故得之气厥。足阳明有挟鼻入於面者，名曰悬颅，属口对，入系目本。视有过者取之，损有余，益不足，反者益甚。足太阳有通项入於脑者，正属目本，名曰眼系，头目固痛，取之在项中两筋间，入脑乃别阴蹻，阴阳相交，阳入阴出，阳交於兑毗。阳气盛则瞑目，阴气绝则眠瞑。
　　神曲圆，主明目，百岁可读注书方：
　　神曲四两　磁石二两　光明砂一两
　　右三味，为末，炼蜜为丸如梧子。饮服三丸，日三。不禁。常服益眼力，众方不及，学者宜知，此方神验不可言，当秘之。
　　瓜子散，补肝，治眼漠漠不明，亦名十子散方：
　　冬瓜子　青葙子　茺蔚子　枸杞子　牡荆子　蒺藜子　菟丝子　芜菁子　决明子　地肤子　柏子仁各二合　牡桂　蘡薁根各二两　蕤仁一合，一本云二合　车前子一两　细辛半两，一本云一两半
　　右十六味，治下筛。食后以酒服方寸匕，日二，神验。
　　补肝圆，治眼暗方：
　　青葙子　桂心　葶苈子　杏仁　细辛　茺蔚子　枸杞子　五味子各一两　茯苓　黄苓　防风　地肤子　泽泻　决明子　麦门冬　蕤仁各一两六铢　车前子　菟丝子各二合　乾地黄三两#3　兔肝一具
　　右二十味，为末，蜜丸。饮下二十丸如梧子，日再，加至三十丸。
　　又方，治眼暗□□不明，寒则汨出，肝痹所损之方：
　　兔肝二具　柏子仁　乾地黄　茯苓　细辛　蕤仁　枸杞子各一两六铢　防风　芎藭　薯蓣各一两　车前子一合#4　五味子十八铢　甘草半两　菟丝子一合
　　右十四味，为末，蜜丸。酒服如梧子二十丸，日再服，加至四十丸。
　　补肝散，治目失明漠漠方：
　　决明子半升　蓼子一合，熬令香　青羊肝一具，去上膜，薄切之，以新瓦瓶子未用者，净拭之，内肝於中，炭火上炙之，令极乾，汁尽末之
　　右三味，合治下筛。以粥饮，食后服方寸匕，日二，稍加至三匕，不过两剂。能一岁服之，可夜读细书。
　　又方，治三十年失明方：
　　锺乳粉　云母粉各炼成者　细辛　茯苓　远志五味子等分
　　右六味，治下筛。以酒服五分匕，日三，加至一钱匕。
　　补肝芜菁子散，常服明目方：
　　芜菁子三升，净淘，以清酒三升，煮令熟，曝乾，治下筛。以井花水和服方寸匕，稍加至三匕。无所忌，可少少作服之，令人充肥，明目洞视。水煮酒服亦可。《千金翼》用水煮，三易水。
　　又方：
　　胡麻一斗，蒸三十遍，治下筛。每日酒服一升。
　　又方：
　　服小黑豆，每日空、心吞二七粒。
　　又方：
　　三月三日采蔓菁花，阴乾，治下筛。空心井花水服方寸匕。久服长生明目，可以夜读细书。
　　补肝散，治男子五劳七伤，明目方：
　　地肤子一斗，阴乾，为末　生地黄十斤，捣取汁
　　右二味，以地黄汁和散，曝乾，更为末。以酒服方寸匕，日二。
　　又方：
　　白瓜子七升，绢袋盛，搅沸，沸汤中三遍，曝乾，以酢五升浸一宿，曝乾，治下筛。酒服方寸匕，日三。服之百日，可夜写细书。
　　栀子仁煎，治肝实热，目毗痛如刺方：
　　栀子仁　决明子　蕤仁各一两　车前叶　秦皮各一两六铢　石膏一两#5，碎如小豆　苦竹叶二合　细辛半两　赤蜜三合
　　右九味，□咀，以井花水三升，煮取七合，去滓下蜜，更煎取四合，以绵滤之，乾器贮，密封，勿使草芥落中。以药汁细细仰卧以傅目中。
　　泻肝汤，治眼赤，漠漠不见物，息肉生方：
　　柴胡　芍药　大黄各四两　决明子　泽泻　黄苓　杏仁各三两　升麻　枳实　栀子仁　竹叶各二两
　　右十一味，□咀，水九升，煮取二升七合，分三服。热多体壮，加大黄一两；赢老，去大黄，加栀子仁五两。
　　又方，治眼风赤暗方：
　　前胡　芍药各四两　生地黄十两　芒硝　黄苓　茯苓　白芷　枳实各三两　人参　白术　栀子仁　泽泻各二两　甘草　细辛各一两　竹叶五升
　　右十五味，□咀，以水一斗二升，
　　先煎竹叶，取九升，去滓，下诸药，煮取三升半，分三服。
　　洗肝乾蓝煎，治肝热不止冲眼，眼毗赤，赤脉息肉痛，闭不开，热势彭彭不歇，及目睛黄方：
　　乾蓝　车前叶　苦竹叶各三升　细辛　秦皮　蕤仁　栀子仁　芍药各三两　决明子四两　升麻二两
　　右十味，□咀，以水二斗，先煮乾蓝、车前、竹叶，取一斗，去滓澄清，取八升，内药，煮取三升，分三服。须利，加芒硝二两。
　　大枣煎，治目热眦赤，生赤脉侵睛，息肉急痛，闭不开，如芥在眼碜痛方：
　　大枣七枚，去皮核　黄连二两，碎，绵裹　淡竹叶切，五合
　　右三味，以水二升，煮竹叶，取一升，澄清取八合，内枣肉、黄连，煎取四合，去滓令净。细细以傅目眦中。
　　治目中息肉方：
　　驴脂　石盥末
　　右二味，和合令调。注目两眦头，日三夜一，瘥。
　　又方：
　　五加不闻水声者根，去土取皮，捣末一升，和上酒二升，浸七日外，一日两时服之。禁醋二七日，遍身生疮，若不出，未得药力，以生熟汤浴之，取毒疮出瘥。
　　洗眼汤，治热上出攻目，生瞕翳，目热痛，汁出之方：
　　秦皮　黄檗　决明子　黄连　黄苓　蕤仁各十八铢　栀子七枚　大枣五枚
　　右八味，□咀，以水二升浸，煮取六合，澄清，仰卧洗，日一。
　　治目生医方：
　　贝子十枚，烧灰，治下筛。取如胡豆着翳上，日二，正仰卧，令人傅之。炊久乃拭之。息肉者，加真珠如贝子等分。
　　治目赤及翳方：
　　乌贼骨 铅丹大小等分
　　右二味，合研细，和白蜜如泥，蒸之半食久，冷着眼四眦。
　　又方：
　　白羊髓傅之，良。
　　又方：
　　熟羊眼睛，曝乾，治下筛，傅目两角。
　　又方：
　　新生孩子胞衣，曝乾，烧末，傅目眦中。
　　又方：
　　古钱一枚　盥方寸匕
　　右二味，合治下筛，傅目眦中。
　　治目风汨出，浮翳多脓烂眦方：
　　乾姜　决明子　矾石　蕤仁　细辛　黄连　戎盐各六铢　铜青三铢
　　右八味，□咀，以少许水浸一宿，明旦以好白蜜八合和之，着铜器中，绵盖器上，着甑中，以三斗麦屑蒸之，饭熟药成，绞去滓，以新死大雄鲤鱼胆二枚，和内药中，又以大钱七枚常着药底，兼常着铜器中。竹簪绵裹头，以注目眦头，昼夜三四，不避寒暑，数着，药乾，又以鱼胆和好，覆药器头，勿令气歇，善。
　　治热翳漫睛方：
　　以羊筋漱口，熟嚼，夜卧，开目内之，即闭目睡，去膜，明日即瘥。《千金翼》以治咪目不明。
　　治风翳方：
　　取死猪鼻烧灰，治下筛。日一，向日水服方寸匕。
　　治目热生肤赤白膜方：
　　取雄雀屎细直者，人乳和，熟研以傅之，当渐消烂。
　　又方：
　　以蛔虫烧为末，傅之，良。
　　治人马白膜漫睛方：
　　以鸡翎截之，近黑睛及当白睛嗍之，膜自聚，钩针钩挽之，割去即见物，以绵当眼上着血断，三日瘥。
　　荡风散，治目白肤，风汨下方：《删繁方》名真珠散。
　　光明朱砂半两　贝齿五枚，炭上熟烧，为末　衣中白鱼七枚　乾姜三铢，一方用生姜自然汁澄粉代乾姜。
　　右四味，於新瓷钵内研之，厚帛三下为散。仰卧，令人取小指爪挑少许，傅目中，取瘥为度。《千金翼》名真珠散，主目翳覆瞳睛不见物。
　　治目中生息肉，肤翳稍长欲满目，闭瞳子，及生珠管方：
　　贝齿七枚，烧，为末　真珠等分
　　右二味，合治如粉，以注翳肉上#6；日三度，甚良，亦治目中咪不出。
　　治目生珠管方：
　　滑石一作冷石　手爪甲烧　龙骨　贝齿　丹砂各等分
　　右五味，治下筛。以新笔点取当珠管上，日三度，良。
　　治毒病后，目赤痛有翳方：
　　以青布掩目上，以冷水渍青布，数易之。
　　治热病后生翳方：
　　豉二七枚，烧为末，内管中，以吹目中。
　　治热病后眼暗失明方：
　　以羊胆傅之，旦暮各一。
　　治风眼烂眦方：
　　竹叶　黄连各一两　柏白皮一两半
　　右三味，□咀，以水二升，煮取五合。稍用滴目两眦，日三四度。
　　治胎赤眼方：
　　取槐木枝如马鞭大，长二尺，齐头，油麻一匙，置铜钵中，日一使童子以木研之、至瞑止。夜卧时，洗目傅眦，日三，良。
　　治目烂赤方：
　　取三指撮盐，置古文钱上，重重火烧赤，投少醋中，足淹钱。以绵沾汁，注目眦中。
　　乳汁煎，治目中风冷泛出，眦赤痒方：
　　黄连十八铢　蕤仁半两　乾姜一两
　　右三味，□咀，以人乳汁一升，浸药一宿，明旦以微火煎，取三合#7，绵绞去滓。取如黍米许，内目眦头，日三#8。
　　张文仲方三味等分。
　　治目中风肿痛，除热揉眼方：
　　矾石三两，烧令汁尽，以枣膏和如弹丸。揉眼上下食顷，日三止。
　　洗眼汤，治目赤痛方：
　　甘竹叶七枚#9　乌梅三枚　古钱三枚
　　右三味，以水二升，渍药半日，东向灶煮三沸，三上三下，得二合，临欲眠，注目眦。
　　治目卒肿方：
　　以酢浆水作盐汤洗之，日四五度。
　　治目卒痒痛方：
　　削乾姜，令圆滑，内毗中，有汁拭却，复内姜，味尽易之。
　　治五脏客热上冲眼，内外受风冷，目痛不明方：
　　地肤子　瓜仁子　青箱子　蒺藜子　　茺蔚子　蓝子　菟丝子　蕤仁《千金翼》作车前子，各二合　柏子仁合半　决明子五合　细辛一两六铢　桂心一两十八铢　大黄二两　萤火六铢　黄连一两半
　　右十五味，为末，蜜丸如梧子。每服三十丸，食后服，日三。《千金翼》无柏子仁。
　　治目赤痛方：
　　雄黄一铢　细辛　黄连　乾姜各二铢
　　右四味，合治如粉，以绵裹钗股，唾濡头注药末，内大眦头，急闭目，目中汨出，须臾止。勿将手近，勿将帛裹，勿洗之。
　　又方：
　　雄黄　乾姜　黄连　矾石各六铢
　　右四味，合治并如前方。一方加细辛六铢。
　　治眼赤暗方：
　　古青钱三枚　青盐一两六铢　杏仁杏未熟时取仁，捣汁一合
　　右三味，合内器中，封头，勿泄气，百日后出。着目四眦头，日二三。避风冷。
　　治眼暗赤冷相方：
　　蕤仁　波斯盐
　　右二味，等分，治下筛，以驴生脂和。每夜傅目四角以一粟大，密室中将息一月日瘥。忌五辛。失明者，三十日傅之。
　　治目痛及泛出不止方：
　　削附子作蚕屎大，内目中卧，良。
　　治目不明相出方：
　　以乌鸡胆临卧傅之。
　　治雀盲方：
　　地肤子五两　决明子一升
　　右二味，为末，以米饮汁和丸。食后服二十丸至三十丸，日二，尽即更合，瘥止。
　　治雀目术：
　　令雀盲人至黄昏时看雀宿处，打令惊起，雀飞乃咒曰：紫公紫公，我还汝盲，汝还我明。如此日日暝三过作之，眼即明，曾试有验。《肘后》云：《删繁》载支太医法。
　　真珠散，治肝气虚寒，眼青□□不见物方：
　　真珠一两，研　白蜜二合　鲤鱼胆　鲤鱼脑各一枚
　　右四味，和合，微火煎两沸，绵裹内目中，当汁出，药歇更为之。
　　治目□□无所见方：
　　青羊肝一具，细切，以水一斗，内铜器中煮，以曲饼覆上，上钻两孔如人眼，正以目向就熏目，不过再熏，即瘥。《千金翼》若眼暮无所见，不用曲饼。
　　治眼暗方：
　　以铜器盛大酢三四升，煎七八日，覆器湿地，取铜青一合，以三月杏白仁一升取汁，和铜青傅之，日不过三四度，大良。
　　又方：
　　古钱七枚　铜青　乾姜　石盐　胡粉　菥蓂子各中枣大　乌头　枣核　大黄连三铢　细辛五铢　蕤仁一百三＋枚　酢二合　清酒五合　楸叶一把，取汁
　　右十三味，治下筛，合煎，取三分
　　去一，盛瓷器中。若燥，取人乳和，傅目。慎风冷。
　　又方：
　　每朝含黄檗一爪甲许，使津置掌中拭目讫，以水洗之，至百日眼明。此法乃可终身行之，永除眼疾，神良。
　　又方：
　　柴胡六铢 决明子十八铢
　　右二味，治下筛，人乳汁和，傅目，可夜书，见五色。
　　治眼暗方：
　　七月七日生苦瓠中白，绞取汁一合，以酢一升，浸古文钱七枚，微火煎减半，以米许大内皉中。
　　治眼漠漠无所见方：
　　蕤仁 秦皮 黄连各十八铢 萤火七枚 决明子一合
　　右五味，□咀，以水八合，微火煎
　　取三合。冷，以绵注洗目，日三度。
　　芜菁子，常服，主轻身益气明目方：
　　芜菁子一升，以水四升，煮令汁尽，出曝乾，复以水四升，煮如前法，三煮三曝，治下筛。饮服方寸匕。《 千金翼》云：百日身热疮出，不久自瘥。
　　治明目，令发不落方：
　　十月上巳日收槐子，内新净瓷中，以盆密封口，三七日发封，洗去皮，取子。从月一日服一枚，二日二枚，日别加，计十日服五十五枚，一月日服一百六十五枚，一年服一千九百八十枚，小月减六十枚。此药主补脑，早服之，发不白，好颜色，长生益寿，先病冷人勿服之。《肘后》云扁鹊方。
　　又方：
　　牛胆中渍槐子，阴乾百日，食后吞一枚，十日身轻，三十日白发再黑，至百日通神。
　　治目中咪不出方：
　　以蚕沙一粒，吞下即出。
　　治稻麦芒等入目中方：
　　取生蛴螬，以新布覆目上，将蛴螬从布上摩之，芒出着布，良。
　　治砂石草木入目中不出方：
　　以鸡肝注之。
　　又方：
　　以书中白鱼和乳汁，注目中。
　　治目中眯法：
　　旦起对门户跪拜云：户门狭小，不足宿客。乃便瘥。
　　治目为物所伤触，青黑方：
　　煮羊肉令热，熨，勿令过热。猪肝亦得。
　　治目痛不得睡方：
　　暮炙新青布熨，并蒸大豆，袋盛枕之，夜常令热。
　　目中赤痛，从内眦始，取之阴蹻。
　　目中痛，不能视，上星主之，先取谊嘻，后取天牖、风池。
　　青盲，远视不明，承光主之。
　　目瞑，远视□□，目窗主之。
　　目□□赤痛，，天柱主之。
　　目眩无所见，偏头痛引目外眦而急，颔厌以主之。
　　目远视不明，恶风，汨出，僧寒，头痛，目眩瞢，内眦赤痛，远视□□无见，眦痒痛，淫肤白翳，精明主之。
　　青盲无爪见，远视□□，目中淫肤，白膜覆瞳子，巨窌主之。
　　目不明，相出，目眩瞢，瞳子痒，远视□□，昏夜无见，目瞷动，与项口参相引，喎僻，口不能言，刺承泣。
　　目痛僻戾，不明，四白主之。
　　目赤，目黄，权窌主之。
　　睊目，水沟主之。
　　目痛不明，龈交主之。
　　目瞑，身汗出，承浆主之。
　　青盲随目，恶风寒，上关主之。
　　青盲，商阳主之。
　　□目□□，偏历主之。
　　眼痛，下廉主之。
　　目中白翳，前谷主之。
　　目痛泣出，甚者如脱，前谷主之。
　　白膜覆珠子，无所见，解溪主之。
　　灸法余穴见前。
　　□目□□，少气，灸五里，右取左，左取右。
　　眼暗，灸大椎下，数节第十当脊中，安灸二百壮，惟多为佳，至验。
　　肝劳邪气眼赤，灸当容百壮，两边各尔。穴在眼小眦近后，当耳前三阳三阴之会处，以两手按之，有上下横脉则是，与耳门相对是也。
　　眼急痛，不可远视，灸当瞳子上入发际一寸，随年壮，穴名当阳。
　　风翳患右目，灸右手中指本节头骨上五壮如小麦大。左手亦如之。
　　风痒赤痛，灸人中近鼻柱二壮，仰卧灸之。
　　目卒生翳，灸大指节横文三壮，在左灸右，在右灸左，良。
　　孙真人备急千金要方卷之十五竟
　　#1七窍病方：此四字原缺，据本书体例补。
　　#2之：原脱，据影宋刻本补。
　　#3三两：影宋刻本作『二两』。
　　#4一合：影宋刻本作『二合』。
　　#5一两：影宋刻本作『二两』。
　　#6上：原作『止』，据影宋刻本改。
　　#7三合：影宋刻本作『二合』。
　　#8日三：影宋刻本作『日再』。
　　#9七枚：影宋刻本作『二七枚』。
　　孙真人备急千金要方卷之十六
　　宋朝奉郎守太常少卿充秘阁校理林亿等校正
　　七窍病方
　　鼻病第二　论方灸法
　　治鼻塞，脑冷，清涕出方：
　　通草　辛夷各半两　细辛　甘遂一作甘草桂心　芎藭　附子各一两
　　右七味，为末，蜜丸。绵裹内鼻中，密封塞，勿令气泄。丸如大麻子，稍加，微觉小痛，捣姜为丸即愈，用白狗胆汁和之，更佳。
　　治鼻塞，常有清涕出方：
　　细辛　蜀椒　乾姜　芎藭　吴茱　萸附子各十八铢　桂心一两　皂荚屑半两　猪膏一升
　　右九味，□咀，以绵裹，苦酒渍一宿，取猪膏煎，以附子色黄为度，去滓，绵裹内鼻孔中，并摩鼻上。
　　治涕出不止方：
　　灸鼻两孔与柱齐七壮。
　　香膏，治鼻塞窒方：
　　白芷　芎藭　通草各十八铢　当归　细辛　莽草《小品》并《千金翼》以作熏草　辛夷各十三铢
　　右七味，□咀，以苦酒渍一宿，以不中水猪肪一升，煎三上三下，以白芷色黄膏成，去滓。绵沾如枣核大，内鼻中，日三。《小品》加桂心十八铢。
　　香膏，治鼻不利方：
　　当归　熏草《古今录验》用木香　通草　细辛　蕤仁各＋八铢　芎藭　白芷各半两　羊髓四两，猪脂亦得
　　右八味，□咀，以微火合煎，三上三下，白芷色黄膏成，去滓。取如小豆大，内鼻中，日二，先患热，后鼻中生赤烂疮者，以黄苓、栀子代当归、细辛。
　　治鼻窒，气息不通方：
　　小蓟一把，□咀，以水三升，煮取一升，分二服。
　　又方：
　　瓜蒂末少许，吹鼻中，亦可绵裹塞鼻中。
　　又方：
　　槐叶五升　葱白切，一升　豉一合
　　右三味，以水五升，煮取三升，分温三服。
　　治鼻塞多年，不闻香臭，清水出不止方：
　　取当道车辗过蒺藜一把，捣，以水三升，煎取熟。先仰卧，使人满口含，取一合汁，灌鼻中使入，不过再度，上#1嚏，必出一两个息肉，似赤蛹。一方有黄连等分同煎。
　　治鼻鲍方：
　　通草　细辛　附子
　　右三味，各等分，为末，以蜜和，绵裹少许，内鼻中。
　　又方：
　　甘遂　通草　细辛　附子各等分
　　右四味，为末，以白雄犬胆和为丸，如枣核大，绵裹内鼻中，辛热涕出四五升，瘥。亦治息肉。
　　又方：
　　炙皂荚，为末，如小豆大，以竹管吹鼻中。
　　又方：
　　乾姜，末，蜜和，塞鼻中，吹亦佳。
　　又方：
　　铁锁磨石，取末，以猪脂和，绵裹内之，经日肉出瘥。
　　又方：
　　以马新屎汁，仰头含满口，灌鼻中。
　　又方：
　　伏面临床前，以新汲冷水淋玉枕上，后以瓜蒂末绵裹塞之。
　　治齆鼻有息肉，不闻香臭方：
　　瓜丁细辛
　　右二味，各等分，为末，以绵裹如豆大许，塞鼻中，须臾即通。
　　通草散，治鼻中息肉不通利方：
　　通草半两　矾石　真珠各一两
　　右三味，为末。捻绵如枣核，取药如小豆，着绵头，内鼻中，日三易之。
　　一方有桂心、细辛各一两，同前捣末和使之。
　　治鼽鼻，鼻中息肉不得息方：
　　矾石　藜芦各六铢　瓜蒂二七枚　附子十二铢#2
　　右四味，各捣筛，合和。以小竹管吹药如小豆许於鼻孔中，以绵絮塞鼻中，日再，以愈为度。《 古今录验》 加草整半两。
　　治鼻中息肉方：
　　炙猬皮为末，绵裹塞之三日。
　　又方：
　　细筛釜底墨，水服之三五日。
　　治鼻中息肉，不闻香臭方：
　　烧矾石末，以面脂和。绵裹着鼻中，数日息肉随药消落。
　　又方：
　　末瓜丁如小豆许，吹入鼻中必消，如此三四度，良。
　　又方：
　　细辛釜底墨
　　右二味，为末，水和服方寸匕。
　　又方：
　　绵裹瓜蒂末，塞鼻中。
　　羊肺散，治鼻中息肉梁起方：
　　羊肺一具，乾之　白术四两　苁蓉　通草　乾姜　芎藭各二两
　　右六味，为末。食后以米饮服五分匕，加至方寸匕。
　　又方：
　　通草十二铢#3 真珠六铢　矾石　细辛各一两
　　右四味，为末。捻绵如枣核，沾散如黑豆，并绵内鼻中，日再三。
　　治鼻中息肉方：
　　灸上星二百壮；穴在直鼻入发际一寸。
　　又#5，灸挟上星两傍相去三寸，各一百壮。
　　治鼻中生疮方：
　　烧祀宠饭末，以傅鼻中。
　　又方：
　　烧故马绊末，傅鼻中。
　　又方：
　　偷孝子帽以拭之。
　　又方：
　　乌牛耳垢傅之。
　　又方：
　　以牛鼻津傅之。
　　又方：
　　捣杏仁乳傅之。亦烧核，压取油傅之。
　　又方：
　　烧牛狗骨灰，以腊月猪脂和，傅之。
　　治疳虫蚀鼻生疮方：
　　烧铜箸头，以醉淬之数过，取酢傅之。又以人屎灰涂之瘥。
　　治鼻痛方：
　　常以油涂鼻内外。酥亦得。
　　治卒食物从鼻中缩入脑中，介介痛不出方：
　　牛脂若羊脂如指头大，内鼻中，以鼻吸取脂，须臾脂消，则物逐脂俱出也。
　　论曰：鼻头微白者亡血，设令微赤非时者死。病人色白者，皆亡血也。　　凡时行衄不宜断之，如一二升已上，恐多者可断，即以龙骨末吹之。九窍出血者，皆用吹之。
　　治大便出血，及口鼻皆血出，血上心胸，气急，此是劳热所致，方：
　　生地黄八两　蒲黄一升　地骨皮五两　黄苓　芍药　生竹茹各三两
　　右六味，□咀，以水八升，煮取二升七合，分温三服。
　　凡吐血、衄血、溺血，皆脏气虚，膈气伤，或起惊悸，治之之方：
　　生竹皮一升　芍药　黄苓各二两　芎藭　当归　桂心　甘草各一两
　　右七味，□咀，以水一斗煮竹皮，臧三升，下药，煎取二升，分三服。
　　治衄血方：
　　生地黄六两　芎穷一两　细辛六铢　伏龙肝二枚，如鸡子大　桂心　白芷　乾姜　芍药　甘草　吴茱萸各三两
　　右十味，□咀，以水三升、酒七升，煮取三升，分三服。
　　生地黄汤，治鼻衄方：
　　生地黄八两　黄苓一两　阿胶　甘草各二两　柏叶一把
　　右五味，□咀，以水七升，煮取三升，去滓内胶，煎取二升半，分三服。
　　又方：
　　生地黄三斤，切　阿胶二两　蒲黄六合
　　右三味，以水五升，煮取三升，分三服。
　　又方：
　　地黄汁五合，煮取四合，空腹服之。忌酒、炙肉，且服粳米饮。
　　又方：
　　饮小蓟汁良。
　　又方：
　　以冷水净漱口，含水，以芦管吹二孔中。
　　又方：
　　取乱发五两，烧作灰，以管吹鼻中枣核大，不止益吹之，以血断止。并水服方寸匕，日三，甚者夜二。已困不识人者，服亦佳。
　　又方：
　　取人屎尖烧灰，水服，并吹少许鼻中，止。
　　又方：
　　五月五日取人屎烧作灰，冷水服五分匕，佳。
　　又方：
　　以胶贴鼻头上至顶及发际三寸，止。
　　又方：
　　新马屎汁灌鼻中，及饮之，良。
　　又方：
　　以湿布薄胸上，善。
　　又方：
　　淳醉和土，涂阴囊上，乾易之。
　　又方：
　　韭根、葱根取汁，悬头着一枣大内鼻中，少时更着，两三度瘥。葱白捣汁亦得。
　　治鼻中出血不止方：
　　地黄乾者　栀子　甘草各等分
　　右三味，治下筛。酒服方寸匕，日三。如鼻疼者，加豉一合；鼻有风热者，以葱涕和服如梧子五丸。
　　又方：
　　捣楮叶汁，饮三升，大良。
　　又方：
　　张弓令弦向上，病儿仰卧枕弦，放四体如常卧法。
　　衄时痒痒，便灸足大指节横理三毛中十壮，剧者百壮。衄不止，灸之，并治阴卵肿。
　　又，灸风府一穴四壮，不止又灸。
　　又，灸涌泉二穴各百壮。
　　孙真人备急千金要方卷之十六竟
　　#1上：影宋刻本作『大』。
　　#2十二铢：影宋刻本作『十一铢』。
　　#3十二铢：影宋刻本作『十三铢』。
　　#4二百壮：影宋刻本作『三百壮』。
　　#5 又：『又』下十五字原脱，据影宋刻本补。
　　孙真人备急千金要方卷之十七
　　宋朝奉郎守太常少卿充秘阁校理林亿等校正
　　七窍病方
　　口病第三 论方灸法
　　论曰：凡患口疮及齿，禁油曲、酒、酱、酸酢、咸腻、乾枣，瘥后仍须慎之，若不久慎，寻手再发，发即难瘥。蔷薇根、角蒿为口疮之神药，人不知之也。
　　治口中面上息肉转大方：
　　以刀央溃去脓血，即愈。
　　治口中疮久不瘥，人胸中并生疮，三年已上不瘥者方：
　　浓煎蔷薇根汁，含之，又稍稍咽之，日三夜一。冬用根，夏用茎叶。
　　又方：
　　角蒿灰傅之，一宿知，二宿瘥，有汁吐之，不得咽也。
　　治口疮不歇方：
　　牛膝　生奠荷根各三两　黄檗一两
　　右三味，□咀，以绵裹，酒三升渍一宿，微火煎一两沸，细钿含之。
　　升麻煎，治膀胱热不已，口舌生疮，咽肿方：
　　升麻　玄参　蔷薇根白皮　射干各四两　大青　黄檗各三两　蜜七合
　　右七味，□咀，以水七升，煮取一升五合，去滓，下蜜更煎两沸，细细含咽之。
　　治口数生疮，连年不瘥方：
　　蔷薇根　黄苓　当归　桔梗　黄耆　白敛　大黄　鼠李根皮　芍药　续断　黄檗　葛根各一两
　　右十二味，为末。以酒服方寸匕，日二，亦可浆水服之。
　　治胃中客热，唇口乾燥生疮方：
　　茯苓　黄苓　甘草　大黄　蔷薇根各三十铢　枳实　杏仁　黄连各一两＃１桂心半两　栝蒌根十八铢
　　右十味，为末。食前浆水服方寸匕，日二。
　　治口热生疮方：
　　升麻三＋铢　黄连十八铢，又《 古今录验》　黄檗
　　右二味，为末。绵裹含咽汁，亦可去之。
　　治口疮方：
　　黄檗二两#2　升麻三两　生地黄五两　蔷薇根皮四两
　　右四味，□咀，以水七升，煮取三升，去滓含之，瘥止。含极，吐却更含。
　　治口中疮烂，痛不得食方：
　　甘草一寸　黄连六铢　杏仁二十枚
　　右三味，为末，合和。绵裹杳仁大含之，勿咽，日三夜一。
　　蔷薇圆，治口中疮，身体有热气痱瘰方：
　　蔷薇根　黄苓　鼠李根　当归　葛根　白敛　黄檗　石龙芮《 翼》 作黄连　芍药　续断　黄耆各一两　栝蒌根二两
　　右十二味，为末，蜜和丸如梧子。
　　服十丸，日三。《千金翼》有黄连一两。
　　治口吻疮方：
　　以揪白皮及湿贴之，三四度瘥。
　　又方：
　　取经年葵根，欲腐者弥佳，烧作灰，及热傅之，良。
　　又方：
　　以新炊饭了甑，及热以唇口向甑唇上熨之，二七下，三两上。瘥止。
　　又方：
　　栀子　甘草各十八铢　细辛三十铢　桂心十二铢　芎藭一两
　　右五味，为末，蜜丸。食后服七丸，日再服，瘥。
　　又方：
　　芎藭　白芷　橘皮　桂心　枣肉各一两半
　　右五味，为末，蜜和为丸。食后服十五丸，又含之，以瘥为度。此方甚验。
　　治口肥疮方：
　　熬灶上饭令焦，末傅之。
　　治燕吻疮方：
　　白杨枯枝，铁上烧，取□，及热傅之。
　　又方：以木履尾，内煻灰中，令热，取柱两吻各二七遍。
　　治口傍恶疮方：
　　乱发灰　故絮灰　黄连末　乾姜末
　　右四味，等分，合和为散。以粉疮上，不过三遍即愈。
　　治口中疮，咽喉塞不利，口燥，膏方：
　　猪膏　白蜜各一斤　黄连一两
　　右三味，合煎，去滓，搅令相得。含如半枣大，日四五夜二。
　　治热病，口烂，咽喉生疮，水浆不得入，膏方：
　　当归　射干　升麻各一两　附子半两　白蜜四两
　　右五味，□咀，以猪脂四两先煎，令成膏，下着地，勿令大热，内诸药，微火煎，令附子色黄药成，绞去滓，内蜜，复上火一两沸，令相得，置器中令凝。取如杏仁大含之，日四五遍，辄咽之。
　　治失欠颊车蹉，开张不合方：
　　一人以手指牵其颐，以渐推之，则复入矣。推当疾出其指，恐误啮伤人指也。
　　治失欠颊车蹉方：
　　消蜡和水傅之善。
　　又方：
　　灸背第五椎，一日二七壮。满三日未瘥，灸气冲二百壮，胸前喉下甲骨中是，亦名气堂。
　　又方：
　　灸足内踝上三寸宛宛中，或三寸五分，百壮，三报，此三阴交穴也。
　　治卒口噤不开方：
　　以附子捣末，内管中，强开口，吹口中。
　　甘草圆，治口中热乾方：
　　甘草　人参　半夏　生姜　乌梅肉各一两半　枣膏二两半
　　右六味，为末，蜜丸如弹子大。旋含咽，日三。
　　治口乾方：
　　羊脂若猪脂鸡子大，擘之，内半升酢中，渍一宿，绞取汁，含之。
　　治口乾，除热下气方：
　　石膏五合，碎　蜜二升
　　右二味，以水三升煮石膏，取二升，内蜜，煮取二升，去滓。含如枣核大，咽汁尽，更含之。
　　治虚劳口乾方：
　　麦门冬二两；末　大枣三十枚，肉
　　右二味，以蜜一升和，令熟，五升米下蒸之，任性服。
　　又方：
　　羊脂如鸡子大，醇酒半升，枣七枚擘，合渍七日，取枣食之，立愈。
　　又方：
　　酸枣一升　酸石榴子　乌梅各五合　栝蒌实　葛根　甘草各三两#3 麦门冬四两　覆盆子三合
　　右八味，为末，以蜜丸。含如枣大，以润为度。
　　五香圆，治口及身臭，令香，止烦散气方：
　　豆蔻　丁香　藿香　零陵香　青木香　白芷　桂心各一两　香附子二两　甘松香　当归各半两　槟榔二枚
　　右十一味，为末，蜜和丸。常含一丸如大豆许，咽汁，日三夜一，亦可常含咽之。五日口香，十日遍体香，二七日衣被香，三七日下风人闻香，四七日洗手水落地香，五七日把他手亦香。慎五辛，下气去臭。
　　含香圆，治口气臭秽，宜常服之方：
　　丁香半两　甘草三两　芎穷一两　细辛　桂心各一两半
　　右五味，为末，蜜和丸如弹子大。
　　临外时服二丸。
　　又方：
　　常以月旦日未出时，从东壁取步，七步回头，向垣立，含水噀壁七遍，口即美香。
　　又方：
　　桂心　甘草　细辛　橘皮
　　右四味，等分，治下筛。以酒服一钱匕，瘥止。
　　又方：
　　枣肉八两　芎藭　白芷　橘皮　桂心各四两
　　右五味，为末，次内枣肉，乾则加蜜，和丸如大豆许。日一服十丸，食前食后常含之或吞之，七日大香。
　　治口中臭方：
　　桂心《古今录验》用细辛甘草各等分
　　右二味，为末。临卧以指撮许酒服，二十日#4即香。
　　又方：
　　细辛、豆蔻，含之甚良。
　　又方：
　　蜀椒　桂心各等分
　　右二味，为末。酒服三指撮许。
　　主口香，去臭方：
　　甘草三＋铢　白芷十八铢　芎藭二＋四铢
　　右三味，治下筛。以酒服方寸匕，日三服，三十日#5口香。
　　又方：
　　大枣　瓜子　仁松根白皮
　　右三味，治下筛。以酒服方寸匕，
　　日二服，一百日衣被香。
　　又方：
　　瓜子仁　芎藭　稿本　当归　杜蘅各六铢　细辛半两　防风二两
　　右七味，治下筛。食后饮服方寸匕，日三服。五日口香，十日身香，二十日肉香，三十日衣被香，五十日远闻香。一方加白芷十八铢。
　　又方：
　　橘皮二＋铢　桂心十八铢　木兰皮一两　大枣二＋枚
　　右四味，治下筛。酒服方寸匕，日三，久服身香。亦可以枣肉丸之，服二十丸如梧子大，稍加至三十丸。一方有芎藭十八铢。
　　又方：
　　浓煮细辛汁，含之，久乃吐之。
　　又方：
　　井花水三升漱口，吐厕中，良。
　　又方：
　　香薷一把，水一斗，煎取三升，稍稍含之。
　　又方：
　　甜瓜子作末，蜜和丸如枣核大。
　　每日空心洗漱讫，含一丸，亦傅齿。
　　又方：
　　熬大豆令焦，及热酢沃，取汁含之。
　　治七孔臭气，皆令香方：
　　沉香五两　稿本三两　白瓜瓣半升　丁香五合　甘草　当归　芎藭　麝香各二两
　　右八味，为末，蜜丸如小豆大。食后服五丸，日三服。久服令举身皆香。
　　治身体臭，令香方：
　　甘子皮　白芷各一两半　瓜子仁二两　稿本　当归　细辛　桂心各一两
　　右七味，治下筛。酒服方寸匕，日三服。五日口香，三七日身香。
　　又方：
　　甘草　松根皮　大枣　甜瓜子各等分
　　右四味，治下筛。食后服方寸匕，日三。七日知，百日大香。
　　熏衣香方：
　　零陵香　丁香　青桂皮　青木香　鸡骨煎香　郁金香　枫香各三两　熏陆香　苏合香　甘松香　甲香各二两　沉水香五两　雀头香　白檀香安息香　艾纳香　藿香各一两　麝香半两
　　右十八味，为末，蜜二升半，煮肥枣四十枚，令烂熟，以手痛摄，令烂如粥，以生布绞去滓，用和香乾湿如捺麨，捣五百杵成丸，密封七日乃用之。以微火烧之，以盆水内笼下，以杀火气，不尔，必有焦气也。
　　又方：
　　沉香　煎香各五两　雀头香　丁子香　藿香各一两
　　右五味，治下筛，内麝香末半两，粗罗。临熏衣时，蜜和用。
　　又方：
　　熏陆香　沉香　檀香　兜娄婆香　煎香　甘松香　零陵香　藿香各一两　丁香十八铢　枣肉八两　苜蓿香二两
　　右十一味，粗下筛，合枣肉再捣，量加蜜和用之，善。
　　湿香方：
　　沉香二斤七两九铢　甘松　檀香　雀头香一作藿香　鸡骨　煎香　甲香　零陵香　丁香各三两九铢　麝香二两九铢　黑陆香三两六铢
　　右十味，为末，临用时以蜜和。若预和，味歇，不中用。
　　又方：
　　沉香三两　零陵香　煎香　麝香各一两半　丁子香　藿香各半两　甲香　檀香各三铢　熏陆香　甘松香各六铢
　　右十味，粗下筛，蜜和，用熏衣时瓶盛，埋之久窨，佳。
　　百和香，通道俗用者方：
　　沉水香五两　丁子香　鸡骨香　兜娄婆香　甲香各三两　熏陆香　白檀香　熟捷香　炭末各二两　零陵香　青桂皮　青木香　甘松香　白渐香柴也　藿香各一两　雀头香　苏合香　安息香　麝香　燕香各半两
　　右二十味，为末，酒洒令软，再宿酒气歇，以白蜜和，内瓷器中，蜡纸封，勿令气泄。冬月开取用，大佳。
　　裛衣香方：
　　丁子香一两　苜蓿香二两　甘松香　茅香各三两　藿香　零陵香各四两
　　右六味，各捣，加泽兰叶四两，粗下筛用之，极美。
　　又方：
　　零陵香二两　藿香　甘松香　苜蓿香　煎香　白檀香　沉水香各一两
　　右七味，合捣，加麝香半两，粗下筛，用如前法，良。
　　又方：
　　藿香四两　丁香七枚　甘松香　麝香　沉香　煎香
　　右六味，粗下筛，和为乾香，取裛衣，大佳。
　　孙真人备急千金要方卷之十七竟
　　#1各一两：影宋刻本作『各二两』 。
　　#2二两：影宋刻本作『三两』。
　　#3各三两：影宋刻本『甘草、栝蒌实』 各用『二两』。
　　#4曰：原作『丸』，据影宋刻本改。
　　#5曰：原脱，据影宋刻本补。
　　孙真人备急千金要方卷之十八
　　宋期奉郎守太常少卿充秘阁校理林亿等校正
　　七窍病方
　　舌病第四方
　　升麻煎，舌主心脏，热即应舌，生疮裂破，引唇揭赤，服之泄热方：
　　蜀升麻　射干各三两　柏叶切，一升　大青二两　苦竹叶切　地黄汁各五合　生玄参汁三合　赤蜜八合　生芦根　蔷薇根白皮各五两
　　右十味，□咀，以水四升，煮取一升，去滓，下玄参汁，令两沸；次下地黄汁，两沸；次下蜜，煎取一升七合，绵惹取汁，安舌上含，细细咽之。
　　治舌上疮，不得食，舌本强，颈两边痛，此是心虚热所致之方：
　　柴胡　升麻　芍药　栀子仁　通草各二两　黄苓　大青　杏仁各一两半　生姜　石膏各四两
　　右十味，□咀，以水一斗九升，煮取三升半。分四服，日三夜一。滓可重煎服之。
　　治舌卒肿，满口溢出如吹猪胞，气息不得通，须臾不治杀人方：
　　急以指刮破舌两边，去汁即愈。亦可以铍刀决两边破之，以疮膏传之。
　　又方：
　　刺舌下两边大脉血出，勿使刺着舌下中央脉，血出不止杀人。如上治不愈，或血出数升，则烧铁篦令赤，熨疮数过，以绝血也。
　　又方：
　　半夏十二枚洗熟，以酢一升，煮取八合。稍稍含漱之，吐出。加生姜一两佳。
　　治舌肿起如猪胞方：
　　釜下墨末，以酢厚傅舌上下，脱去更傅，须臾即消。若先决出血汁竟，傅之弥佳。凡此患，人皆不识，或错治益困，杀人甚急，但看其舌下自有噤虫形状，或如蝼蛄，或如卧蚕子，细看之有头尾，其头少白，烧铁钉烙头上使熟，即自消。
　　治舌肿强满口方：
　　满口含糖酢少许时，热通即止。
　　治舌肿满口不得语方：
　　盥一升　□虫三＋枚
　　右二味，以水三升，煮三沸。含之，稍稍咽之，日三。
　　治舌强不得语方：
　　矾石　桂心
　　右二味，等分，为末。安舌下，立瘥。
　　舌上黑，有数孔，大如箸，出血如涌泉，此心脏病，治之之方：
　　戎盐　黄苓一作葵子　黄檗　大黄各五两　人参　桂心　甘草各二两
　　右七味，末，蜜丸梧子大。以饮服十丸，日三。亦烧铁篦烙之。
　　治舌上出血如泉方：
　　烧铁篦熟烁孔中，良。
　　唇病第五甲煎法　方　灸法
　　脾唇熟焦法#1
　　润脾膏，治脾热唇焦枯无润方：
　　生天门冬切　生地黄汁，各一升　生麦门冬　萎蕤各四两　猪膏三升　细辛　甘草　芎藭　白术各二两　黄耆　升麻各三两
　　右十一味，□咀，诸药苦酒淹一宿，绵裹药，临煎下生地黄汁与猪膏，共煎取膏鸣，水气尽，去滓，取细细含之。
　　甲煎唇脂，治唇裂口臭方：
　　先以麻捣泥，泥两口好瓷瓶，容一斗已上，各厚半寸，曝令乾。
　　甘松香五两　艾纳香　苜蓿香　茅香各一两　藿香三两　零陵香四两
　　右六味，先以酒一升、水五升相和作汤，洗香令净，切碎，又以酒、水各一升，浸一宿，明旦取一斗五升乌麻油，六味内其中，微火煎，三上三下，去滓，内上件一口瓶中，令少许不满，然后取：
　　上色沉香三斤　雀头香　苏合香各三两　白胶香　白檀香各五两　丁香　麝香　甲香各一两
　　右八味，先酒水相和作汤，洗香令净，各各别捣碎，不用绝细，以蜜二升、酒一升和香，内上件瓷瓶中，令实满，以绵裹瓶口，又以竹篾交横约之，勿令香出；先掘地埋上件油瓶，令口与地平，以香瓶合覆油瓶上，令两口相当，以麻捣泥，泥两瓶口际，令牢密，可厚半寸许，用糠壅瓶上，厚五寸，烧之，火欲尽即加糠，三日三夜，勿令火绝，计糠十二石讫，停三日，令冷出之；别炼蜡八斤，煮数沸，内紫草十二两，煎数十沸，取一茎紫草向爪甲上研看，紫草骨白，出之；又以绵泸过，与前煎相和令调，乃内朱砂粉六两，搅令相得，少冷未凝之间，倾置竹筒中，筒上用纸裹，麻缠之，待凝冷解开。任意用之，计此可得五十挺。
　　甲煎口脂，治层白无血色及口臭方：
　　烧香泽法：
　　沉香　甲香　丁香　麝香　檀香　苏合香　熏陆香　零陵香　白胶香　藿香　甘松香　泽兰
　　右十二味各六两，胡麻油五升，先煎油令熟，乃下白胶香、藿香、甘松、泽兰，少时下火，绵滤内瓷瓶中，余八种香捣作末，以蜜和，勿过湿，内着一小瓷瓶中令满，以绵幕口，竹十字络之，以小瓶覆大瓶上，两口相合，密泥泥之，乃掘地埋油瓶，令口与地平，乃聚乾牛粪烧之，一方用糠火烧之。七日七夜，不须急，满十二日火尤佳，待冷出之即成。其瓶并须熟泥匀，厚一寸，曝乾，乃可用。
　　炼蜡合甲煎法：
　　蜡　紫草各二两
　　右先炼蜡令消，乃内紫草煮，少时候看，以紫草向指甲上研之，紫草心白即出之，下蜡，勿令凝，即倾弱一合甲煎於蜡中，均搅之讫，灌筒中，勿触动，候冷凝乃取之，便成好口脂也。傅口面，日三。
　　治紧唇方：
　　缠白布作大灯炷如指，安斧刃上，燃灶令刃汗出，拭取傅唇上，日二三之度。或故青布亦佳，并治沈唇。
　　又方：
　　自死蝼蛄灰傅之。
　　又方：
　　炙松脂贴上取瘥。
　　又方：
　　取蛇皮拭净，烧为灰傅之。
　　又方：
　　以火炙蜡贴唇，取瘥。
　　又方：
　　水服蛴螬灰良。
　　又方：
　　青布灰，以酒服之，脂和涂亦可。
　　又方：
　　灸虎口，男左女右。
　　又，灸承浆三壮。
　　治沈层方：
　　以乾蛴螬烧末，和猪脂，临卧傅之。
　　又方：
　　烧鳖甲及头，令烟尽，为末傅之，日三度。
　　治唇生疮方：
　　以头垢傅之，日三度。
　　又方：
　　以胡粉傅之。
　　治唇边生疮，连年不瘥方：
　　以八月蓝叶十斤，绞取汁，洗，不过三日即瘥。
　　治唇舌忽生疮方：
　　烧鸡屎白，为末，以布裹着病上，含之。
　　治唇生核方：
　　猪屎平量一升，投水绞取汁，温服之。
　　治层黑肿，痛痒不可忍方：
　　取大钱四文於石上，以腊月猪脂磨，取汁涂之。
　　又方：
　　以竹弓弹出恶血，取瘥。
　　又方：
　　烧乱发及蜂房、六畜毛作灰，猪脂和，傅之。亦治沈唇。
　　治冬月唇乾拆血出方：
　　捣桃仁，以猪脂和，傅之。
　　治远行唇口面皱裂方：
　　熟煎猪脂，将行夜，常取傅面没，行万里野宿不损。
　　孙真人备急千金要方卷之十八竟
　　#1脾唇熟焦法：影宋刻本无此五字。
　　孙真人备急千金要方卷之十九
　　宋朝奉郎守太常少卿充秘阁校理林亿等校正
　　七窍病方
　　齿病第六论　方　灸　法
　　论曰：凡齿龈宣露，多是疳□及月蚀，以角蒿灰夜傅龈间，使满，勿食油，不过二三夜瘥。食油及乾枣即发，所以患齿者，忌油、乾枣及桂心。每旦以一捻盥内口中，以温水含，揩齿及叩齿百遍，为之不绝，不过五日口齿即牢密。凡人齿龈不能食果菜者，皆由齿根露也，为此盥汤揩齿、叩齿法，无不愈也，神良。凡人好患齿病，多由月蚀夜食饮之所致也，识者深宜慎之，所以日月蚀未平时，特忌饮食，小儿亦然。
　　治齲齿及虫痛方：
　　白附子　知母　细辛各六铢　芎藭　高良姜各十二铢
　　右五味，为末。以绵裹少许着齿上，有汁吐出，一日两度含之。亦治口气。
　　又方：
　　切白马悬蹄如米许，以绵裹着痛处孔中，不过三度善。
　　治□齿、虫齿，积年不瘥，从少至老方：
　　雀麦草，一名杜姥草，似牛毛草，以苦瓠叶四十枚，净洗，露一宿，平旦取草屈长二寸，广一寸，厚五分，以瓠叶裹缚之，作五六十裹子，取三年酽醋浸之，至日中取两裹内火中，炮令极热，内口中齿外边熨之，冷则易之。取铜器以水内中，解裹於水中洗之，得虫长三分，老者黄赤色，少者白色，多者得三四十枚，少者得一二十枚。
　　治虫齿方：
　　茛若子三合，如无，葱子、韭子并得，以青钱七文，烧令赤，取小口罂子，令可口含得者，将钱内罂子中，取一撮许苌若子安钱上，令炮烢声，仍与半合许水淋，令气上从罂出，将口含罂口，令气莫出，用熏齿，冷复更作，取三合药尽为剂，非止虫齿得瘥，或风齿、齲齿、齿中病悉主之。口中多津即吐之。
　　又方：
　　白杨叶切一升，水三升，煮取一升，含之。
　　又方：
　　大醋一升，煮枸杞根白皮一升，取半升含之，虫立出。
　　又方：
　　取桃仁少许，以钗头穿向灯上烧之，烟出，经少时吹灭，即内入口，安虫齿上咬之，不过五六度。一方作胡桃仁。
　　治疳虫蚀齿根方：
　　地龙置石上，着一撮盐，须臾化为水，以面展取，却待凝厚，取以内病上。又以皂荚去皮涂上，虫即出。
　　又方：
　　纯麻子烛烬研，以井花水涂之。
　　又方：
　　黑段羊脂、茛若子各等分，先烧铁锄斧鉴令赤，内其中，烟出，以布单覆头，令烟气入口熏之。
　　治齿龈肿痛，及虫痛方：
　　黄苓　甘草　桂心　当归　细辛　蛇床子各一两
　　右六味，□咀，以醋浆水七升，煮取三升，去滓含之，日三夜二。
　　治齿有孔，不得食，面肿方：
　　莽草七叶#1　猪椒附根皮长四寸者，七枚
　　右二味，□咀，以浆水三升#2，煮取一升，满口含，倦即吐却，日二三度。
　　治齿根肿方：
　　松叶一把，切　盐一合
　　右二味，以酒三升，煮取一升，含之。
　　治齿根动，欲脱落方：
　　生地黄绵裹着齿上，咋之。又□咀，以汁渍齿根，日四五度着之，并咽汁，十日内大佳。
　　治齿根动痛方：
　　生地黄　独活各三两
　　右二味，□咀，以水#3一升渍一宿，取含之。
　　治齿龈间津液血出不止方：
　　生竹茹二两，醋煮含之。
　　又方：细辛二两甘草一两
　　右二味，□咀，以醋二升，煎取一升，日夜旋含之。
　　又方：
　　矾石一两，烧水三升，煮取一升，先拭血，乃含之。已后不用，朽人牙根，齿落，不用之可也。
　　治齿间血出方：
　　以苦竹叶浓煮，与盥少许，寒温得所，含之，冷即吐。
　　又方：
　　温童子小便半升，取三合含之，其血即止也。
　　治齿出血不止方：
　　刮生竹皮二两，苦酒浸之，令其人解衣坐，使人含噀其背上三过，仍取竹
　　茹浓煮汁，勿与盥，适寒温含嗽之，竟日为度。
　　治酒醉，牙齿涌血出方：
　　当归二两　矾石六铢　桂心　细辛　甘草各一两
　　右五味，□咀，以浆水五升，煮取三升#4。含之，日五六夜三。
　　又方：
　　烧钉令赤，注血孔中，止。
　　治头面风，口齿疼痛不可忍方：
　　蜀椒二合　莽草十叶　雀李根　独活各二两　细辛　芎藭　防风各一两
　　右七味，□咀，以酒二升半，煮取五沸，去滓。含之，冷吐，更含之，勿咽汁。张文仲有白术二两。
　　又方：
　　鸡屎白烧灰，以绵裹置齿痛上，咬咋之。
　　又方：
　　煮枸杞汁含之。
　　又方：
　　鸡屎白以醋煮渍，稍稍含之。
　　又方：
　　生地黄一节　蒜一瓣
　　右二味，熟捣，绵裹着痛上，咬之，勿咽汁，出#5吐之，日日为之，瘥止。
　　又方：
　　含驴尿，须臾即止。
　　治风齿疼痛方：
　　灸外踝上高骨前交脉，三壮。
　　又，以线量手中指至掌后横文，折为四分，量横文后当臂中，灸二壮愈。灸之当随左右。
　　含漱汤，治齿痛方：
　　独活　当归各三两　黄苓　细辛　芎藭　荜芨各二两　丁香一两
　　右七味，□咀，以水五升，煮取二升半，去滓。含漱，须臾闷出吐，更含之。《 古今录验》 同，有甘草二两。
　　又方：
　　含白马尿，随左右含之，不过三五口。
　　漱汤，治齿痛方：
　　腐棘刺二百枚，以水二升，煮取一升。旋旋含之，日四五度，以瘥止。
　　又方：
　　芎藭　细辛　防风　矾石　附子　藜芦　莽草
　　右七味，各等分，作末，绵裹如弹丸大，酒浸，安所患处，含之勿咽，日三，刺皮极佳。
　　又方：
　　蚯蚓粪水和作稠泥团，以火烧，令极赤如粉，以腊月猪膏和。傅齿龈上，日三两度，永瘥。
　　又方：
　　取自死蚯蚓乾者，捣末，着痛处，即止。
　　治齿龈痛，不可食生果方：
　　生地黄桂心
　　右二味，合嚼，令味相得，咽之。
　　又方：
　　马齿一把，嚼之，即瘥。
　　治牙痈塞口噤不开方：
　　附子大者一枚　黄连十八铢　矾石一两
　　右三味，为末，内管中。强开口，吹之入喉间，细细吹之。
　　孙真人备急千金要方卷之十九竟
　　#1七叶：影宋刻本作『十叶』。
　　#2 三升：影宋刻本作『二升』。
　　#3水：影宋刻本作『酒』。
　　#4 三升：影宋刻本作『二升』。
　　#5出：影宋刻本『出』上有『汁』字。
　　孙真人备急千金要方卷之二十
　　宋朝奉郎守太常少卿充秘阁校理林亿等校正
　　七窍病方
　　喉病第七　证方针灸法
　　小续命汤加杏仁一两，治卒喉痹不得语。方见第八卷中。
　　乌翣膏，喉咙者，脾胃之候。若脏热，喉则肿塞，神气不通，服之方：
　　生乌翣十两　升麻三两　羚羊角　通草　芍药各二两　蔷薇根切，一升　生地黄切，五合　猪脂二斤　艾叶六铢，生者尤佳
　　右九味，□咀，绵裹，苦酒一升，淹浸一宿，内猪脂中，微火煎，取苦酒尽，膏不鸣为度，去滓。薄绵裹膏似大杏仁，内喉中，细细吞之。
　　治喉肿痛，风毒冲心胸方：
　　豉一升半　犀角　射干　杏仁　甘草各二两　芍药三两　栀子七枚　升麻四两　羚羊角一两半
　　右九味，□咀，以水九升，煮取三升，去滓，内豉煮一沸。分三服。
　　治喉肿，胸胁支满方：
　　灸尺泽百壮。
　　治风毒、咽水不得下，及瘰痉肿方：
　　升麻　芍药各六两#1　射干　杏仁　枫香　葛根　麻黄各三两　甘草二两
　　右八味，□咀，以水八升，煮取二升半，分三服。
　　又方：
　　以水服茛菪子末两钱匕，神良。
　　治喉痹方：
　　荆沥稍稍咽之，效。
　　又方：
　　烧牛角末，酒服之，良。
　　又方：
　　腊月猪尾烧末，水服之，善。
　　又方：
　　含鹦屎白。
　　又方：
　　熬杏仁令黑，含或末服之。
　　又方：
　　巴豆去皮，针线穿，咽入牵出。
　　又方：
　　马兰子半升，水二升，煮取一升半，服之。
　　又方：
　　煮桃皮汁三升，服之。
　　又方：
　　烧荆汁服之。又水三升煮荆一握，取一升，分三服。
　　又方：
　　刺手小指爪文中，出三大豆许血，逐左右刺。皆须慎酒面毒物。
　　治喉痹及毒气方：
　　桔梗二两，水三升，煮取一升，顿服之。
　　又方：
　　生姜二斤，捣取汁，蜜五合，微火煎相和。服一合，日五。
　　又方：
　　附子一枚，破作大片，蜜涂，炙令黄。含咽汁，甘尽更涂，炙如前法。
　　又方：
　　剥大蒜，塞耳鼻，日二易。
　　治喉痹卒不得语方：
　　浓煮桂汁，服一升。亦可末桂着舌下，渐咽之，良。
　　又方：
　　煮大豆汁，含之。无豆，用豉亦佳。
　　又方：
　　以酒五合，和人乳汁半升，分二口伏。
　　又方：
　　烧炊箅作灰三指撮，水服之。
　　又方：
　　芥子末，水和傅之，乾则易。
　　又方：
　　商陆，苦酒熬令浓，热傅之。
　　又方：
　　末桂心如枣核大，绵裹着舌下，须臾破。
　　治喉卒肿不下食方：
　　以韭一把，捣熬傅之，冷则易。
　　又方：
　　含上好醋，口舌有疮亦佳。
　　治悬痈乘热暴肿长方：
　　乾姜、半夏等分，末，以少少着舌上。
　　又方：
　　盥末，以箸头张口拄之，日五。
　　治悬痈，咽中生息肉，舌肿方：
　　日出时向日张口，使妇人用左裾倨拄其头上，七下瘥。
　　又方：
　　羊蹄草煮汁，口含之。
　　又方：
　　盥、豉和涂之，良。
　　又方：
　　取四五岁小儿尿，合盐，含之。
　　凡喉痹深肿连颊，吐气数者，名马喉痹，治之之方：
　　马衔一具、水二升#2，煮取一升，分三服。
　　又方：
　　毡中苍耳三七枚，烧末，水服之。
　　又方：
　　马鞭草根一握，勿中风，截去两头，捣取汁服之，良。
　　又方：
　　烧谷奴灰，酒服之，立破。
　　母姜酒，咽门者，肝胆之喉。若脏热，咽门则塞而气闭；若腑寒，咽门则破而声嘶，此证宜服之乃效：
　　母姜汁二升　酥　牛髓　油各一升　桂心　秦椒各一两　防风一两半　芎藭　独活各一两六铢
　　右九味，为末，内姜汁中，煎取相淹濡，下髓、酥、油等，令调，微火三上三下煎。平旦温清酒一升，下二合膏，即细细吞之，日三夜一。
　　又方：
　　丹参　升麻　雄黄　杏仁　鬼臼　甘草　射干各一两　麝香半两
　　右八味，为末，以蜜丸如梧子。饮下一丸，加至五丸，日三。酒服亦佳。咽痛，失声不利，用之良。
　　治咽伤，语声不彻方：
　　酒　酥各一升　乾姜二两半，末　通草　桂心　石菖蒲各二两
　　右六味，合和。服一匕，日三。
　　又方：
　　酒　酥各一升　乾姜末十两
　　右三味，以酒二合、酥一匕、姜末二匕，相和服，日三，食后服。亦治肺痛。
　　治哑塞咳嗽方：
　　桂心六铢　杏仁十八铢
　　右二味，为末，蜜丸如杏仁大。含之，细细咽汁，日夜勿绝。
　　治咽痛，逆气不能食方：
　　麻子一升，熬令黑，以酒一升淋取汁。空心一服一升，渐至二升。多汗好覆，勿触风冷。此方兼理产妇及丈夫中风，如角弓反张、口噤不开，大验，与紫汤气力同。
　　治卒咽痛方：
　　悬木枸烧末，水服方寸匕，日三。
　　又方：
　　烧炊单一枚，浆水服方寸匕。
　　治卒风咽肿面肿方：
　　杏仁末和鸡子黄，更捣，傅上，乾复易之，七八度。若肿汁出，煮醋和伏龙肝傅，乾更易之。
　　治尸咽方：
　　烧履鼻绳为灰，暖水服之。
　　又方：
　　烧麻子脂服之，良。
　　治咽喉不利，下气方：
　　射干　杏仁　人参　附子　桂心各一两
　　右五味，末，蜜丸如指大。含一丸，稍稍咽之，令药味相接。
　　治咽喉中痛痒，吐之不出，咽之不入，似得蛊毒方：
　　含生姜五十日，瘥。
　　又方：
　　以青布裹麻黄烧，以竹筒盛，烟熏咽中。
　　耳病第八方
　　治肾热背急挛痛，耳脓血出，或生肉塞之，不闻人声方：
　　磁石　白术　牡蛎各五两　甘草一两　葱白　生地黄汁各一升　芍药四两　大枣十五枚　生麦门冬六两
　　右九味，□咀，以水九升，煮取三升，分三服。
　　治肾热，面黑目白，肾气内伤，耳呜吼闹，短气，四肢疼痛，腰背相引，小便黄赤方：
　　白术五两　生姜六两　玄参四两　泽泻二两　淡竹叶切，二升　芍药　茯苓各三两　羊肾一具，治如食法　生地黄切，一升
　　右九味，□咀，以水二斗，煮羊肾、竹叶，取一斗，去滓澄之，下药，煮取三升。分三服，不已，三日更服一剂。
　　治肾热，耳脓血出溜，日夜不止方：
　　鲤鱼脑一枚　鲤鱼肠一具，洗，细切　鲤鱼鲊三斤　乌麻子熬令香，一升
　　右四味，先捣麻子碎，次下余药，捣为一家，内器中，微火熬暖，布裹薄耳，得两食顷开之，有白虫出，更作药。
　　若两耳并脓出，用此为一剂，以薄两耳；若止一耳，分药为两剂，不过三薄，便瘥。慎风冷。
　　治肾虚寒，腰脊苦痛，阴阳微弱，耳鸣焦枯方：
　　生地黄汁二升　羊肾一具，炙　白术　麦曲各一斤 甘草　乾姜　地骨皮各八两　桂心　杜仲　黄耆各四两　当归　五味子各三两　白蜜　生天门冬汁各三升
　　右十四味，为末，内盆中，取前三物汁和研，微火上暖盆，取热更研，日曝乾，常研，令离盆。酒服方寸匕，日再。
　　治耳聋、呜、汁出，皆由肾寒，或一二十年不瘥之方：
　　柘根三十斤，菖蒲切，五斗，各用水一石，煮取五斗，去滓澄清　故铁二＋斤，烧赤，水五斗浸三宿，去铁澄清
　　右三味，合一石五斗，用米二石，并曲二斗，酿如常法，酒熟一月封头开清，用磁石吸铁者三斤，捣为末，内酒中，浸三宿。饮之，日夜饮，常取小醉而眠，取闻人语乃止药。
　　又方：
　　服天门冬酒，百日瘥。方见别卷。
　　又方：
　　矾石少许，以生菖蒲根汁和，点入耳中。
　　治劳聋、气聋、风聋、虚聋、毒聋、久聋耳鸣方：
　　山茱萸　乾姜　巴戟天　芍药　泽泻　桂心　菟丝子　黄耆　乾地黄　远志　蛇床子　石斛　当归　细辛　苁蓉　牡丹　人参　甘草　附子　茯苓各二两#3　菖蒲一两　羊肾二枚　防风一两半
　　右二十三味，为末，蜜丸如梧子。食后服十五丸，日三，加至三四十丸止。皆缘肾虚耳，故作补肾方，又作薄利九窍药即瘥。
　　治耳聋方：
　　巴豆　杏仁各七枚　印成盐两颗　生地黄极粗者，长一寸半　头发如鸡子大，烧灰
　　右五味，治下筛。以绵薄裹，内耳中，一日一夜，若小损即去之，直以物塞耳，耳中黄水及脓出，渐渐有效，不得更着，不着一宿后，更内一日一夜，还去之，依前。
　　又方：
　　蓖麻仁五合　杏仁　菖蒲　磁石　桃仁　石盐　通草各三分　巴豆一分　附子二分　熏陆香　松脂各十分　蜡八分
　　右十二味，先捣草石令细，别研诸仁如脂，内松脂、蜡，合捣数千杵，令可丸乃止。以如枣核大绵裹塞耳，一日四五度。出之转捻，不过三四日易之。
　　又方：
　　磁石四两　天门冬　地骨皮　生姜各三两　山茱萸　土瓜根　牡荆子　茯苓　菖蒲　芎藭　根实　白芷　橘皮　甘草各二两　竹沥二升
　　右十五味，吹咀，以水八升，煮减半，内沥，煮取二升五合。分三服，五日一剂。三者乃着散，内耳中，如后方。
　　又方：
　　磁石四两　石菖蒲　白敛　牡丹　山茱萸　牛膝　土瓜根各二两
　　右七味，治下筛。绵裹塞耳，日一易之，仍服大三五七散佳。方见别卷。
　　又方：
　　蜡　松脂　熏陆香　万麻石　盐　乱发灰
　　右六味，等分，为末，作丸。绵裹塞耳，时易之，瘥止。
　　又方：
　　巴豆十四枚　成炼松脂半两
　　右二味，合治，丸如黍米大。绵裹，以簪头着耳中，日一易。药如硬，微火炙之，以汁出乃愈，大效。
　　又方：
　　防风　菖蒲　细辛　附子　芎藭各六铢　雄鲤鱼脑二枚
　　右六味，□咀，以鱼脑合煎，三上三下，以膏香为成，滤去滓，冷，以一枣核灌耳中，以绵塞之。《古今录验》用疗风聋久耳中呜者，以当归代防风，以白芷代芎藭用。
　　又方：
　　竹筒盛鲤鱼脑，炊饭处蒸之令#1烊，注於耳中。
　　又方：
　　菖蒲、附子各等分，为末，以麻油和。以绵裹内耳中。《广济方》 以疗耳卒痛欲死者，《崔氏》以苦酒和塞耳。
　　又方：
　　烧铁令赤，投酒中，饮之。仍以磁石塞耳中，日一易，夜去之，旦别着。
　　又方：
　　蓖麻一百颗，去皮　大枣十五枚，去皮核
　　右二味，熟捣，丸如杏仁大。内耳中，二十日即瘥。
　　又方：
　　芥子捣碎，以男儿乳和。绵裹内之。
　　又方：
　　取柴胡苗汁灌耳中，再度瘥。
　　又方：
　　作一坑，可容二升许，着炭火其中，坑似窖形，以砖覆口上，砖上作一孔子，容小指，砖孔上着地黄一升，以木盆覆之，以泥泥盆下，　　　　勿泄，盆底上钻一小孔，可容箸，其孔上着三重布，以耳孔当盆上熏，久若闷，去黄水，发裹盥塞之，不过二三度，神效。
　　又方：
　　捣豉作饼，填耳内，以地黄长五六分，削一头令尖，内耳中，与豉饼底齐，饼上着揪叶盖之，剜一孔如箸头，透饼於上，灸三壮。
　　又方：
　　作泥饼子，厚薄如馄饨皮，覆耳上四边，勿令泄气，当耳孔上以草刺泥饼，穿作一小孔，於上以艾灸之百壮，候耳中痛不可忍即止，侧耳泻却黄水出尽即瘥。当灸时，若泥乾数易之。
　　又方：
　　酒三升，碎牡荆子二升，浸七日，去滓。任性服尽。虽三十年久聋亦瘥。
　　又方：
　　截箭簳二寸，内耳中，以面拥四畔，勿令泄气，灸筒上七壮。
　　又方：
　　硫黄、雄黄各等分，为末。绵裹内耳中，数日闻人语声。
　　又方：
　　以绵裹蛇膏塞耳，神良。
　　又方：
　　淳酢微火煎附子一宿，削令可入耳，以绵裹塞之耳，良。
　　又方：
　　矾石　甘草　菖蒲　当归　细辛　防风　芎藭　白芷　乌贼骨　附子　皂荚各半两　巴豆十四枚
　　右十二味，薄切三升，酢渍一宿，以不中水鸡膏九合，煎三上三下，以巴豆黄膏成，去滓，内雄黄末，搅调。取枣核大沥耳中，绵塞之，日三易。
　　又方：
　　桂心十八铢　野葛六铢　成煎鸡肪五两
　　右三味，□咀，於铜器中微火煎三沸，去滓，密贮勿泄，以苇筒盛如枣核大，火炙令少热，欹卧，倾耳灌之，如此十日，盯聍自出，大如指，长一寸。久聋不过三十日，以发裹膏深塞，莫使泄气，五日乃出之。《千金翼》云治二十年耳聋。
　　治耳聋，乾盯聍不可出方：
　　捣自死白项蚯蚓，安葱叶中，用面封头，蒸之令熟，并化为水。以汁滴入耳中，满即止，不过数度，即挑易出。瘥后，发裹盥塞之。《 肘后》 以疗蛐蜓入耳，立效。
　　又方：
　　取酢三年者灌之最良，次用绵塞半日许，必有物出。
　　赤膏，治耳聋、齿痛方：
　　桂心　大黄　白术　细辛　芎藭各一两　乾姜二两　丹参五两　蜀椒一升　巴豆十枚　大附子二枚
　　右十味，□咀，以苦酒二升，浸一宿，内成煎猪肪三斤，火上煎三上三下，药成去滓。可服可摩。耳聋者，绵裹内耳中；齿冷痛，则着齿间，诸痛皆摩。若中有病，以酒和服如枣许大；咽喉痛，取枣核大吞之。
　　治卒耳聋方：
　　细辛　菖蒲各六铢　杏仁　曲末各十铢
　　右四味，和捣为丸，乾即着少猪脂，取如枣核大，绵裹内耳中，日一易，小瘥，二日一易，夜去旦塞之。
　　治三十年久聋方：
　　故铁三十斤，以水七斗，浸三宿，取汁，入曲，酿米七斗，如常造酒法，候熟，取磁石一斤研末，浸酒中，三日乃可。饮取醉，以绵裹磁石内耳中，好覆头外，酒醒去磁石，即瘥。
　　治耳聋有脓，散方：
　　附子一两　禹余根六铢　伏龙肝　龙骨　釜底墨　乌贼骨各半两
　　右六味，为末。取如皂荚子大，绵裹内耳中，日一易，取瘥。不瘥者有虫，加麝香一豆大。
　　治耳聋有脓，不瘥有虫方：
　　酢三合　鲤鱼肠一具，切
　　右二味，和捣。帛裹内耳中，两食顷当闷痛，有白虫着药，去之，更入新者，虫尽乃止。其药去虫还可用。
　　又方：
　　先以纸缠去耳中汁，次以矾石末粉耳中，次以石盐末粉其上，食久乃起，不过再度，永瘥。
　　又方：
　　捣桂，和鲤鱼脑，内耳中，不过三四度瘥。
　　治耳呜聋方：
　　当归　细辛　芎藭　防风　附子　白芷各六铢
　　右六味，为末，以鲤鱼脑八两，合煎三上三下，膏成去滓。取枣核大灌耳中，旦以绵塞耳孔。
　　治耳鸣水入方：
　　附子　矾石各六铢　当归#5　甘草各二十铢　通草　细辛　桂心各十八铢　菖蒲一两　独活一两半
　　右九味，为末，以白鹅脂半合，稍稍和，取如枣核大，绵裹内耳中，日三，旋旋和用。一本用葱涕半合。
　　治耳鸣如流水声，不治久成聋者方：
　　掘生乌头，乘湿削如枣核大，内耳中，日一易，不过三日愈。亦疗痒及卒风聋病。
　　治聤耳出脓汁方：
　　矾石　黄连　乌贼骨　赤石脂
　　右四味，各等分，为末。以绵裹如枣核大，内耳中，日三。《小品》不用赤石脂，姚氏加龙骨一两，《千金翼》同姚氏。
　　治聤耳，痛，脓血出方：
　　取釜月下灰，薄耳中，日三次易换，每换以篦子去之，再着，取瘥止。
　　治聤耳方：
　　取桃仁熟捣，以旧绊绢裹，内耳中，日三易，以瘥为度。
　　治底耳方：
　　取黄矾烧，绵裹内耳中，不过三二日愈。或以苇管吹耳中。《肘复》 以疗耳卒肿出脓。
　　治百虫入耳方：
　　末蜀椒一撮，以酢半升调，灌耳中，行二十步即出。
　　又方：
　　火熨桃叶，卷之取塞耳，立出。
　　又方：
　　取车辖脂传耳孔，虫自出。《肘后》以疗聤耳脓血。
　　又方：
　　以葱涕灌耳中，虫即出。亦治耳聋。
　　治蜈蚣入耳方：
　　炙猪肉令香，掩耳即出。
　　治蛐蜓入耳方：
　　炒胡麻，捣碎，以葛袋盛，倾耳枕之，即出。
　　又方：
　　以牛酪灌之，满耳即出，出当半消。若入腹中，空腹食好酪一二升，即化为黄水而出。不尽更服，用之神效。《千金翼》作牛乳。
　　治耳中有物不可出方：
　　以弓弦从一头，令散，傅好胶，柱耳中物上停之，令相着，徐徐引出。
　　孙真人备急千金要方卷之二十竟
　　#1各六两：影宋刻本作门各四两』。
　　#2水二升：影宋刻本作『水三升』。
　　#3各二两：宋刻本『茯苓』 用『三两』。
　　#4令：原作『冷』，据影宋刻本改。
　　#5当归：此药原脱，据影宋刻本补。
　　孙真人备急千金要方卷之二十一
　　宋朝奉郎守太常少卿充秘阁校理林亿等校正
　　七窍病方
　　面药第九方
　　五香散，治庖黡，黑运赤气，令人白光润方：
　　黄耆　白茯苓　萎蕤　杜若　大豆黄卷　商陆各二两　白芷　当归　白附子　冬瓜仁　杜衡　白僵蚕　　辛夷仁　香附子　丁子香　蜀水花　旋覆花　防风　木兰　芎藭　稿本　皂荚　白胶　杏仁　天门冬　土瓜根　白术　梅肉　酸浆　水萍各三两　毕豆四两　猪胰二具，曝乾
　　右三十二味，治下筛。取洗面，二七日白，一年与众别。
　　洗手面，令白净悦泽，澡豆方：
　　白豆面一升　缅三升，溲猪胰为饼，曝乾捣筛　冬瓜仁四合　猪胰两具大者，细切　白茯苓　白芷　白鲜皮　栝蒌子　白术　白附子　白敛　菟丝子　土瓜根　羌活　萎蕤　桃仁　杏仁　商陆　芎藭各一两
　　右十九味，合捣筛，入面、猪胰拌匀，更捣。每日常用，以浆水洗，甚良。
　　又方：
　　毕豆面一升　栝蒌实三两，一方又不用　猪胰五具，细切　土瓜根　白茯苓　萎蕏各五两　皂荚三挺
　　右七味，捣筛，将猪胰拌和，更捣令匀。每旦取洗#1手面，百日白净。
　　又方：
　　白芷　白敛　白术　桃仁　冬瓜仁　杏仁　萎蕤各等分　皂荚倍其数
　　右八味，为末，绢筛。洗手面时即用。
　　又方：
　　毕豆面三升，大豆黄面亦得　白芷　青木香　甘松香　零陵香　藿香各二两　冬葵子一本又用冬瓜子　栝蒌仁各四两
　　右八味，捣筛，用如常法。
　　令人面白净悦泽方：
　　白敛　白术　白附子　白芷各二两　猪胰三具，水渍去赤汁，研 稿本三两
　　右六味，为末，先以芜菁子半升，又酒、水各半升，相和，煎数沸，研如泥，合诸药，内酒、水中，以瓷器贮，封三日。每夜取傅面，旦以浆水洗之。
　　令人面洁白悦泽，颜色红润方：
　　猪胰五具　芜菁子二两　栝蒌子五两　桃仁三两
　　右四味，以酒和，熟捣，傅之。慎风日。
　　又方：
　　采三株桃花，阴乾，为末。空心饮服方寸匕，日三。并细腰。
　　又方：
　　以酒渍桃花，服之。好颜色，治百病。三月三日收。
　　澡豆，治手乾燥少润腻方：
　　大豆黄五升　赤小豆去皮　零陵香子　苜蓿各一斗#2　冬瓜仁　茅香各六合　丁香五合　麝香一两　猪胰五具，细切
　　右九味，细捣罗，与猪胰相合和，曝乾，再捣筛，取洗手面。
　　又方：
　　大豆末二升，绢筛　猪胰五具，乾之　蒴藋灰一两　甘松香　零陵香各二两　白茯苓　稿本　白芷各四两　白商陆五两
　　右九味，为末，调和讫，与猪胰相和，更捣令匀。欲用，稍稍取以洗手面、八九月合冷处贮之，三月已后勿用，神良。
　　面脂，主悦泽人面，耐老方：
　　冬瓜仁　白芷　商陆芎藭各三两　当归　稿本　蘼芜　土瓜根去皮　桃仁各一两　萎蕤　细辛　防风各一两半　木兰皮　辛夷　甘松香　麝香　白僵蚕　白附子　栀子花　零陵香各半两　猪胰三具，切，水渍六日，欲用时以酒挼取汁渍药
　　右二十一味，薄切，绵裹，以猪胰汁渍一宿，平旦以煎，猪脂六升，微火三上三下，白芷色黄膏成，去滓入麝，收於瓷器中，取涂面。
　　又方，治面上皴黑，凡是面上疾皆主之方：
　　丁香　零陵香　栀子花　茯苓　土瓜根　菟丝子　防风　桃仁　白敛　沉香　辛夷　当归　麝香　稿本　商陆　芎藭各三两　萎蕤一本作白及　藿香一本无白芷　甘松香　白僵蚕　木兰皮各二两半　蜀水花　青木香各二两　冬瓜仁四两　羊肾脂　鹅脂各一两半　羊髓一升　生猪脂三升
　　右二十九味，□咀，先以美酒五升，授猪胰六具，取汁渍药一宿，於猪脂中微火极煎，三上三下，白芷色黄，以绵一大两内#3生布中，绞去滓，入麝香末，以白木篦搅，至凝乃止。任性用之，良。
　　面膏，去风寒，令人面光悦，却老去皱方：
　　青木香　白附子　白蜡　白芷　芎藭　零陵香　香附子各二两　茯苓　甘松各一两　羊髓一升半，炼
　　右十味，□咀，以酒、水各半升，浸药经宿，次日煎三上三下，候酒、水尽，膏成，去滓。取傅面如妆，若有皆落。
　　玉屑面膏，治面无光泽，皮肉皴黑，久用令人洁白光润方：
　　玉屑细研　土瓜根　白附子　商陆　芎藭　萎蕤　冬瓜仁　桃仁　白芷　木兰　辛夷各一两　菟丝子　青木香　稿本　当归　黄耆　白僵蚕　藿香　细辛各＋八珠　麝香　防风各半两　鹰屎白　蜀水花各一合　猪胰三具，细切　白犬脂　鹅脂　熊脂　猪肪脂各一升
　　右二十八味，先以水浸猪鹅犬熊脂，数易水，浸令血脉尽乃可用，□咀诸药，清酒一斗渍一宿，明旦生擘猪鹅等脂安药中，取铜铛於炭火上，微煎，至暮时乃熟，以绵滤，置瓷器中。仍以练系白芷片，看色黄即膏成，其猪胰取浸药酒，挼取汁，安铛中，其玉屑、蜀水花、鹰屎白、麝香为末，膏成，安药中，搅令匀，旋取傅面。
　　玉屑面脂方：
　　玉屑　白附子　白茯苓　青木香　萎蕤　白术　白僵蚕　蜜陀僧　甘松香　乌头　商陆　石膏　黄耆　胡粉　芍药　稿本　防风　芒硝白檀各一两　当归　土瓜根　桃仁　芎藭各二两　辛夷　桃花　白头翁　零陵香　细辛　知母各半两　猪脂一升　羊肾脂一具　白犬脂　鹅脂各一合
　　右三十三味，切，以酒、水各一升，合渍一宿，出之，用铜器微火煎，令水气尽，候白芷色黄，去滓，停一宿，旦以柳枝搅白，乃用之。
　　又方，令黑者皆白，老者皆少方：
　　玉屑　寒水石　木兰皮　旋覆花　珊瑚　丁香　土瓜根　蜀水花　白茯苓　芎藭　菟丝　辛夷仁　冬瓜仁　白头#4翁　当归　稿本　白僵蚕　青木香　芜菁子　栀子花　细辛　萎蕤　商陆　白芷　防风　黄耆　桃仁　藿香　前胡　桂心　半夏　白敛　杏仁　蘼芜　芒硝　杜蘅　麝香　秦椒　誉石　秦皮　杜若#5　升麻　蜀椒　黄苓　白薇各六铢　栝蒌仁一两　熊脂　鹅脂　羊髓　牛髓　白狗脂各五合　鹰屎白一合清酒　猪肪脂各一升
　　右五十四味，□咀，酒渍一宿，内脂等合煎，三上三下，酒气尽膏成，绞去滓，下麝香末，搅至凝，色变乃止，瓷器密贮，勿泄气。
　　炼脂法：
　　凡合面脂，先须知炼脂法，以十二月买极肥大猪脂，水渍七八日，日一易水，煎取清脂没水中。炼鹅熊脂，皆如此法。
　　治外膏，主面方：       
　　白芷　白蜡各一两#6　白附子　辛夷　防风　乌头　零陵香　藿香　萎蕤各半两　稿本一两　商陆　麝香各六铢　麻油二合　羊脂五合　牛脂　鹅脂各一升
　　右十六味，薄切，醋渍浃洽经一宿，旦合煎，候白芷色黄，膏成。以皂荚汤洗面，傅之，日三，甚良。
　　又方：
　　鸡子三枚　胡粉，细研　丁香各一两
　　右三味，先以醋一升，渍七日后，取鸡子白调香粉，令匀。以浆水洗面，傅之。
　　又方：
　　白矾　石硫黄　白附子各六铢
　　右三味，为末，以酢一盏，渍三日。夜净洗面，傅之。莫见风日，慎三七日，可白如雪。
　　白面方：
　　牡蛎三两　土瓜根一两
　　右二味，为末，白蜜和。取涂面即白如玉，旦以温浆水洗之。宜慎风日。
　　猪蹄汤，洗手面，令光润方：
　　猪蹄一具　桑白皮　芎藭　萎蕤　白芷　白茯苓各三两　商陆一作当归　白术各二两
　　右八味，□咀，以水三斗，煎猪蹄及药，取一斗，去滓。每温一盏，洗手面，大佳。
　　猪蹄浆，急面皮，去老皱，主光泽方：
　　大猪蹄一具，序治如食法，以水二升，清浆水一升，不渝釜中煮成胶，用洗手面。又以此药和澡豆，夜涂面，旦用浆水洗，面皮即急。
　　鹿角散，令百岁老人面如少年时，主光泽洁白方：
　　鹿角长一握　牛乳三升　芎藭　细辛　天门冬　白芷　白术　白敛　白附子　酥各三两　杏仁五七枚#7
　　右十一味，□咀，先以水渍鹿角一百日，出之，与诸药内牛乳中，缓火煎，令汁尽，出角，以白练袋盛，余药勿收，至夜取牛乳，石上磨鹿角。取涂面，旦以浆洗之。无乳，小便研亦得。
　　治面黑不净，洗手面澡豆方：
　　白豆屑二升　白附子　甘松香　丁子香　白芷　白僵蚕　鹰屎白　白檀香　白术　木香一用稿本　芎藭 白鲜皮各三两　大枣　杏仁各三十枚麝香二两　白梅肉三七枚　曲三升　冬瓜仁五合　猪胰三具　鸡子白七枚　土瓜根一两，又一本用甜瓜子
　　右二十一味，先以猪胰和面，曝乾，然后合诸药捣末，又以白豆屑二升为散。每旦用盥洗，十日色白如雪，三十日如凝脂，神验。《千金翼》无白僵蚕、芎藭、白附子、大枣，有桂心三两。
　　铅丹散，治面黑，令人面白如雪方：
　　铅丹三十铢　真女菀六＋铢
　　右二味，治下筛。酒服一刀圭，日三。男十日、女二十日知，知则止。黑色皆从大便出，面白如雪。
　　白杨皮散，治面与手足黑，令光泽洁白方：
　　白杨皮十八铢，一方用橘皮　桃花一两　白瓜子仁三十铢
　　右三味，治下筛。温酒服方寸匕，日三。欲白，加瓜子；欲赤，加桃花。三十日面白，五十日手足俱白。
　　治面黑生疱方：
　　白敛十二铢　生誉石《 救急方》 无　白石脂各六铢　杏仁三铢
　　右四味，研，和鸡子白。夜卧涂面上，旦用井花水洗之。
　　治面疱，令人悦白方：
　　栝蒌子六合　白石脂五合　雀屎二合，去黑　麝香半两#8
　　右四味，捣筛，别研麝香、雀屎、白石脂，和合，取生菟丝苗汁，和之如薄泥。先用澡豆洗去面上垢腻，次以药涂上，日夜三四度，平旦温浆水洗之。
　　治乌靥，令面洁白方：
　　马珂二两　白附子　鹰屎白　珊瑚各一两
　　右四味，研成粉，和匀，用人乳调，每夜取傅面，明旦温浆水洗之。
　　去面上靥子黑痣方：
　　夜以温浆水洗面，以生布揩靥子令赤痛，水研白旃檀，取浓汁，涂靥子上，旦复以暖浆水洗之，次以鹰屎白傅其上。
　　洗面，去，主悦白方：
　　猪胰两具，去脂　豆面四升　冬瓜仁半升　皂荚五挺　细辛　白术各一两　防风　白敛　白芷各二两　商陆三两
　　右十味，和土瓜根一两捣，绢罗，取大猪蹄一具，煮令烂作汁，和散为饼，曝乾，再捣为末，罗取，盥洗，不过一年，悦白。
　　桃仁澡豆，主悦泽，去方：
　　桃仁　芜菁子各一两　毕豆面二升　白术六合　土瓜根七合
　　右五味，合和，捣筛，以酢浆水洗手面。
　　桃花圆，治面黑，令人洁白光悦方：
　　桃花二升　桂心　乌喙　甘草各一两
　　右四味，为末，白蜜为丸，如大豆许，每服十丸，日二服。十日易形。一方有白附子、甜瓜子、杏仁各二两#9，为七味。
　　治面，内外兼治方：
　　成炼松脂为末，温酒服三合，日三，服尽三升无不瘥。
　　治面方：
　　李子仁为末，和鸡子白，傅一宿即落。
　　又方：
　　甘草二两，末　白羊乳二升　羊胰二具，水浸去汁，小切
　　右三味，相和一宿。先以酢浆洗面，生布拭之，夜傅药两遍，明旦以猪蹄汤洗却，每夜洗之。
　　又方：
　　白附子为末，酒和，傅之即落。
　　又方：
　　桂心 蜜 石盐各等分
　　右三味，为末，相和，以傅#10。
　　又方：
　　以上朱砂研细如粉，和白蜜。涂之，旦以酢浆洗却，大验。
　　又方：
　　白附子香附子白檀马坷紫檀各一两
　　右五味，为末，白蜜和如杏仁大，阴乾。临用以水研涂面，旦以温水洗却。忌风油。七日面如莲花。
　　又方：
　　水和丹砂末，服方寸匕，男七日，女二七日，色白如雪。
　　治人面黑，肤色粗陋，皮厚状丑方：
　　段羊经骨为末，以鸡子白和，傅之，旦以白净粱米泔洗之，三日白如雪。
　　又方：
　　白蜜和茯苓粉，傅之，七日愈。
　　又方：
　　杏仁酒浸皮脱，捣碎，绢袋盛。夜取拭面。
　　又方：
　　酒浸鸡子三枚，密封四七日成。傅面，白如雪。
　　又方：
　　杏仁为末　鸡子白
　　右二味，相和，夜涂面，明旦以米泔洗之。
　　治面多，皮因粗涩，令人不老，皆主之方：
　　朱砂　雄黄各三两#11　水银霜半两　黄鹰粪一#12　上胡粉二两
　　右五味，并细研如粉，以面脂和。净洗面，夜涂之，以手细摩，令热，明旦不废作妆，然须五日一洗面。一涂不过三遍，所有恶物一切皆除，数倍少嫩，慎风日。不传，神秘。
　　治面，令悦泽光白润好，及手皴方：
　　猪蹄两具治如食法　白粱米一升，洗令净
　　右二味，以水五斗，合煮猪蹄烂，取清汁三斗，用煮后药：
　　白茯苓　商陆各五两　萎蕤三两#13 白芷　稿本各二两
　　右五味，□咀，用前药汁三斗，并研桃仁一升，合煮，取一斗五升，去滓，瓷瓶盛贮，内甘松、零陵香末各一两入膏中，搅令匀，绵幂之，每夜取涂手面。
　　治面黑，皮皱皴，散方：
　　白附子　蜜陀僧　牡蛎　狭苓　芎藭各二两
　　右五味，为末，和以羖羊乳。夜涂面，以手摩之，旦用浆水洗。不过五六度，一重皮脱，瘥矣。
　　治面方：
　　沉香　牛黄　熏陆香　雌黄　鹰屎　丁香　玉屑各十二铢　水银六铢#14
　　右八味，为细末，蜜和，以傅之。
　　白瓜子圆，冶面，令色白方：
　　白瓜子二两　远志　稿本　杜蘅　云母粉　车前子　白芷　当归各一两　细辛　柏子仁　栝蒌仁　橘皮　白石脂　铅丹各半两　天门冬三两
　　右十五味，为末，蜜和丸如梧子大。空腹服二十丸，日三。
　　治粉滓方：
　　白敛十二铢　白石脂六铢
　　右二味，捣筛，以鸡子白和。夜卧涂面，旦用井花水洗白。
　　去粉滓皴疱及茸毛，令面悦泽光润如十四五时方：
　　黄耆　白术　白敛　萎蕤　土瓜根　商陆　蜀水花　鹰屎白各一两　防风一两半　白芷　细辛　青木香　白附子　芎藭　杏仁各二两
　　右十五味，为末，以鸡子白和作挺，阴乾，石上研，取浆水涂面，夜用，旦以水洗之。细绢罗如粉，佳。
　　治面粉滓方：
　　熬矾石，以清酒和，傅之，不过三上。
　　又方：
　　捣生菟丝苗汁涂，不过三上。
　　治年少气盛，面生疱疮方：
　　胡粉半两  水银一两，一方有真珠
　　右二味，以腊月猪脂和，熟研，令水银消。向暝以傅面，旦起布拭之，慎勿水洗，至暝又取傅面，不过三上瘥。
　　白膏，治面□疱疥痈恶疮方：
　　附子十五枚　蜀椒一升　野葛一尺五寸
　　右三味，□咀，以酢渍一宿，猪膏一斤煎，令附子色黄，去滓。涂之，日三上。
　　治面□疱方：
　　鸬鹚屎一升，为末，以腊月猪脂和，令匀。夜傅之。
　　治面□方：
　　木兰皮一斤，以三年酢渍，令役百日，曝乾，为末。温酒服方寸匕，日三。
　　治面疱方：
　　淳酒二升　牛胆　羖羊胆各一具
　　右三味，合煮三五沸。傅之。
　　又方：
　　荠苨　肉桂各二两
　　右二味，为末。以酢浆服方寸匕，日一服。亦治，及灭瘢去黑痣。
　　又方：
　　冬葵子　柏子仁　冬瓜子　茯苓各等分
　　右四味，为末。酒服方寸匕，食后服，日三，治面疱甚者。
　　又方：
　　生地黄三斤　枸杞根一十斤
　　右二味，先捣枸杞，次捣地黄，曝乾，合筛。空腹酒服方寸匕，日三。久服，颜如童子，此秘方也。
　　栀子圆，治酒□鼻疱方：
　　栀子仁　豉各三升　大黄六两　木兰皮半两　芎藭　甘草各四两
　　右六味，为末，蜜和丸如梧桐子。初服十丸，日三，稍加至十五丸。
　　治鼻疱方：
　　蒺藜子　栀子仁　豉各一升　木兰皮半斤，一本无
　　右四味，为末，以酢浆水和如泥。夜傅之，日未出时暖水洗却。亦主灭瘢痕。
　　治面上风毒方：
　　玉屑　蜜陀僧　珊瑚各二两　白附子三两
　　右四味，为末，以酥和。夜傅，旦洗之。亦灭除瘢痕。
　　治面有热毒恶疮方：
　　胡粉熬　黄檗炙　黄连各等分
　　右三味，为末。取傅上，瘥止。若疮乾，以面脂调涂之，日三。
　　治灭瘢痕方：
　　猪脂三斤，饲乌鸡一只，三日令尽，后取白屎，内白芷、当归各一两煎，白芷色黄，去滓，内鹰屎白半两，搅令调，傅之，日三。
　　又方：
　　禹余粮、半夏等分，为末，以鸡子黄和。先以新布拭瘢处令赤，后用药傅之，勿见风，日二，十日瘦，十年者亦灭。
　　又方：
　　以人精和鹰屎白傅之，日二。白蜜亦得。无问新旧必除。
　　又方：
　　白附子　杜若　细辛各半两　辛夷一两　鹰屎白一合
　　右五味，为末#15，治取傅之。亦灭瘢痕。
　　治瘢痕凸出方。
　　鹰屎白一两　衣白鱼二七枚
　　右二味，为末，蜜和以傅，日三五度，良。
　　又方：
　　鹰屎白二两　白僵蚕一两半#16
　　右二味，为末，以白蜜和，傅上，日三。慎五辛生菜。
　　又方：
　　春夏以大麦，秋冬以小麦，好细绢下筛，以酥和封上。
　　又方：
　　腊月猪脂四升，煎大鼠一枚，令消尽。以生布揩拭瘢处令赤，涂之，不过四五上。
　　又方：
　　以热瓦熨之。
　　又方：
　　以冻凌熨之。
　　治身及面上印文方：
　　针刺字上破，以醋调赤土薄之，乾又易，以黑灭即止。
　　又方：
　　以未满月小儿屎傅上，一月即没。
　　孙真人备急千金要方卷之二十一竟
　　#1洗：原脱，据影宋刻本补。
　　#2各一斗：影宋刻本作『各二升』。
　　#3内：原脱，据影宋刻本补。
　　#4头：原作『芷』，据影宋刻本改。
　　#5若：原作『木』，据影宋刻本改。
　　#6各一两：影宋刻本作『各三两」。
　　#7五七枚：影宋刻本作『二七枚』。
　　#8半两：此二字原脱，据影宋刻本补。
　　#9各二两：影宋刻本作『各一两』。
　　#10以傅：此二字原脱，据影宋刻本补。
　　#11各三两：影宋刻本作『各二两』。
　　#12一升：影宋刻本作『二升」。
　　#13三两：影宋刻本作『一两』
　　#14六铢：影宋刻本作『十铢』。
　　#15为末：此下十字，影宋刻本作『□咀，以酒五合，浸一宿，以羊髓五两，微火煎三上三下，去滓，小伤瘢上傅之，日三。』
　　#16一两半：影宋刻本作『二两半』。
　　孙真人备急千金要方卷之二十二
　　宋朝奉郎守太常少卿充秘阁校理林亿等校正
　　风毒脚气方
　　论风毒状第一
　　论曰：考诸经方，往往有脚弱之论，而古人少有此疾。自永嘉南渡，衣缨士人多有遭者。岭表江东有支法存、仰道人等，并留意经方，偏善斯术。晋朝仕望多获全济，莫不由此二公。又宋齐之间，有释门深师，师道人述法存等诸家旧方为三十卷，其脚弱一方近百余首。魏周之代，盖无此病，所以姚公《集验》，殊不殷勤，徐王撰录，未以为意。特以三方鼎峙，风教未一，霜露不均，寒暑不等，是以关西河北，不识此疾。自圣唐开辟，六合无外，南极之地，襟带是重，爪牙之寄，作镇於彼，不习水土，往者皆遭。近来，中国士大夫虽不涉江表，亦有居然而患之者，良由今代天下风气混同，物类齐等所致之耳。然此病发初得，先从脚起，因即经肿，时人号为脚气。深师云脚弱者，即其义也。深师述支法存所用永平山敷施连范祖耀黄素等诸脚弱方，凡八十余条，皆是精要。然学者寻览，颇觉繁重，正是方集耳，卒欲救急，莫测指南。今取其所经用灼然有效者，以备仓卒，余者不复具述。
　　论何以得之於脚
　　问曰：风毒中人，随处皆得，作病何偏着於脚也？答曰：夫人有五脏，心肺二脏，经络所起在手十趾；肝肾与脾三脏，经络所起在足十趾。夫风毒之气，皆起於地，地之寒暑风湿，皆作蒸气，足常履之，所以风毒之中人也，必先中脚，久而不瘥，遍及四肢腹背头项也。微时不觉，痼滞乃知。经云次传、间传是也。
　　论得已便令人觉不
　　凡脚气病，皆由感风毒所致。得此病，多不令人即觉，会因他病，一度乃始发动，或奄然大闷，经三两日不起，方乃觉之。诸小庸医，皆不识此疾，馒作余病治之，莫不尽毙。故此病多不令人识也。始起甚微，食饮嬉戏，气力如故，惟卒起脚屈弱不能动，有此为异耳。黄帝云缓风湿痹是也。
　　论风毒相貌
　　夫有脚未觉异，而头项臂膊已有所苦；有诸处皆悉未知，而心腹五内已有所困。又风毒之中人也，或见食呕吐、憎闻食臭，或有腹痛下痢，或大小便秘涩不通，或胸中冲悸，不欲见光明，或精神昏愦，或喜迷妄、语言错乱，或壮热头痛，或身体酷冷疼烦，或觉转筋，或肿不肿，或□腿顽痹，或时缓纵不随，或复百节挛急，或小腹不仁，此皆脚气状貌也，亦云风毒脚气之候也。其候难知，当须细意察之。不尔，必失其机要。一朝病成，难可以理，妇人亦尔。又有妇人产后，春夏取凉，多中此毒，宜深#1慎之。其热闷掣疭，惊悸心烦，呕吐气上，皆其候也。又但觉脐下冷痞，愊愊然不快，兼小便淋沥，不同生平，即是脚气之候，顽弱名缓风，疼痛为湿痹。
　　论得之所由
　　凡四时之中，皆不得久立久坐湿冷之地，亦不得因酒醉汗出，脱衣靴袜，当风取凉，皆成脚气。若暑月久坐久立湿地者，则热湿之气蒸入经络，病发必热，四肢酸疼烦闷；若寒月久坐久立湿冷地者，则冷湿之气上入经络，病发则四体酷冷转筋；若当风取凉得之者，病发则皮肉顽痹，诸处□动，渐渐向头。凡常之日，忽然暴热，人皆不能忍得者，当於此时，必不得顿取於寒以快意也，卒有暴寒复不得受之，皆生病也。世有勤功力学之士，一心注意於事，久坐行立於湿地，不时动转，冷风来击，入於经络，不觉成病。故风毒中人，或先中手足十指，因汗毛孔开，腠理疏通，风如急箭，或先中足心，或先中足趺，或先中膝已下端经表裹者。若欲使人不成病者，初觉即灸所觉处二三十壮，因此即愈，不复发也。黄帝云：当风取凉，醉已入房，能成此疾。
　　论冷热不同
　　问曰：何故得者有冷有热？答曰：足有三阴三阳，寒中三阳，所患必冷；暑中三阴，所患必热。故有表裹冷热、冷热不同，热者治以冷药，冷者疗以热药，以意消息之。脾受阳毒即热顽，肾受阴湿即寒痹。
　　论因脚气续生诸病
　　虽患脚气不妨乳石动发，皆须服压石药疗之。夫因患脚气续生诸病者，则以诸药对之。或小便不利，则以猪苓、茯苓及诸利小便药治之；大便极坚者，则以五柔麻仁丸等治之；遍体肿满成水病者，则取治水方中诸治水之药治之。余皆仿此，更无拘忌。
　　论须疗缓急
　　凡小觉病候有异，即须大怖畏，庾意急治之。伤缓气上入腹，或肿或不肿，胸胁逆满，气上肩息，急者死不旋踵，宽者数日必死，不可不急治#2也。但看心下急，气喘不停，或自汗数出，或乍寒乍热，其脉促短而数，呕吐不止者，皆死。
　　论虚实可服药不可服药
　　凡脚气之疾，皆由气实而死，终无一人以服药致虚而殂。故脚气之人，皆不得大补，亦不可大泻，终不得畏虚，故预止汤不服也。如此者皆死不治也。
　　论看病问疾人
　　世间大有病人亲朋故旧交游来问疾，其人曾不经一事，未读一方，自骋了了，诈作明能，谈说异端，或言是虚，或道是实，或云是风，或云是蛊，或道是水，或云是痰，纷纭谬说，种种不同，破坏病人心意，不知孰是，迁延未定，时不待人，钦然致祸，各自散走。是故大须好人及好名医，识病深浅，探赜方书，博览古今，是事明解者看病。不尔，大误人事。窃悲其如此者众，故一一显析，具述病之由状，令来世病者读之以自防备也。但有一状相应，则须依方急治，勿取外人言议，自贻忧悔，但详方意。人死不难，莫信他言以自误也。余尝为人撰门冬煎，此方治脚气大有验，病者须用之。
　　论脉候法
　　凡脚气，虽复诊候多涂，而三部之脉，要须不违四时者为吉，其逆四时者勿治。余如脉经所说，此中不复具载。其人本黑瘦者易治，肥大肉厚赤白者难愈。黑人耐风湿，赤白不耐风。瘦人肉硬，肥人肉软，肉软则受疾至深，难愈也。
　　论肿不肿
　　凡人久患脚气不自知别，於后因有他病发动，治之得瘥后，直患呕吐而复脚弱。余为诊之，乃告为脚气。病者曰：某平生不患脚肿，何因名为脚气？不肯服汤。余医以为石发，狐疑之间，不过一旬而死。故脚气不得一向以肿为候，亦有肿者，有不肿者。其以小腹顽痹不仁者，脚多不肿。小腹顽后不过三五日，即令人呕吐者，名脚气入心，如此者，死在旦夕。凡患脚气到心难治，以其肾水克心火故也。
　　论须慎不慎
　　凡脚气之病，极须慎房室、羊肉、牛肉、鱼、蒜、蕺菜、菘菜、蔓菁、瓠子、酒、面、酥油、乳糜、猪、鸡、鹅、鸭。有方用鲤鱼头，此等并切禁，不得犯之。并忌大怒。惟得食粳、粱、粟米、酱豉、葱、韭、薤、椒、姜、橘皮。又不得食诸生果子、酸酢之食，犯者皆不可瘥。又大宜生牛乳、生栗子矣。
　　论善能治者几日可瘥
　　凡脚气病，枉死者众。略而言之，有三种：一觉之伤晚，二骄狠恣傲，三狐疑不决。此三种，正当枉死之色。故世间诚无良医，虽有良医，而病人有性灵堪受入者，更复鲜少。故虽有麒骥，而不遇伯乐；虽有尼父，而人莫之师。其为枉横亦犹此也。今有病者，有受入性依法，使余治之，不过十日，可得永瘥矣。若无受入性者，亦不须为治，纵令治之，恐无瘥日也。非但脚气，诸病皆然。良药善言，触目可致，不可使人必服。法为信者施，不为疑者说。
　　论灸法
　　凡脚气，初得脚弱，使速灸之，并服竹沥汤，灸讫可服八风散，无不瘥者，惟急速治之。若人但灸而不能服散，服散而不灸，如此者半瘥半死，虽得瘥者，或至一二年复更发动，觉得便依此法速灸之及服散者，治十十愈。此病轻者，登时虽不即恶，治之不当，根源不除，久久期於杀人，不可不精以为意。
　　初灸风市，次灸伏兔，次灸犊鼻，次灸膝两眼，次灸三里，次灸上廉，次灸下廉，次灸绝骨。
　　凡灸八处：第一风市穴，可令病人起，正身平立，垂两臂直下，舒十指掩着两髀，便点，当手中央指头髀大筋上是。灸之百壮，多亦任人。轻者不可减百壮，重者乃至一处五六百壮。勿令顿灸，三报之佳。
　　第二伏兔穴，令病人累夫端坐，以病人手夫掩横膝上，夫下傍与曲膝头齐，上傍侧夫际当中央是。灸百壮，亦可五十壮。
　　第三犊鼻穴，在膝头盖骨上际，外骨边平处，以手按之得节解则是。一云在膝头下，近外三骨箕踵中，动脚以手按之得窟解是。灸之五十壮，可至百壮。
　　第四膝眼穴，在膝头骨下两傍陷者宛宛中是。
　　第五三里穴，在膝头骨节下一夫，附经骨外是。一云在膝头骨节下三寸。人长短大小，当以病人手夫度取。灸之百壮。
　　第六上廉穴，在三里下一夫，亦附陉骨外是。灸之百壮。
　　第七下廉穴，在上廉下一夫，一云附经骨外是。灸之百壮。
　　第八绝骨穴，在脚外踝上一夫，亦云四寸是。
　　凡此诸穴，灸不必一顿灸尽壮数，可日日报灸之，三日之中，灸令尽壮数为佳。凡病一脚则灸一脚，病两脚则灸两脚。凡脚弱病皆多两脚。又一方云：如觉脚恶，便灸三里及绝骨各一处，两脚恶者，合四处灸之，多少随病轻重，大要虽轻不可减百壮。不瘥，速以次灸之，多多益佳。一说灸绝骨最要。人有患此脚弱不即治，及入腹，腹肿大，上气，於是乃须大法灸，随诸输及诸管关节腹背尽灸之，并服八风散，往往得瘥者。诸管输节解法，并在别卷中。觉病入腹，若病人不堪痛，不能尽作大灸，但灸胸心腹诸穴，及两脚诸穴，亦有得好瘥者。凡量一夫之法，覆手并舒四指，对度四指上中节上横过为一夫。夫有两种，有三指为一夫者，此脚弱灸以四指为一夫也，亦依支法存旧法。梁丘、犊鼻、三里、上廉、下廉、解溪、太冲、阳陵泉、绝骨、昆仑、阴陵泉、三阴交、足太阴、伏溜、然谷、涌泉、承山、束骨等，凡一十八穴。旧法多灸百会、风府、五脏六腑输募，顷来灸者，悉觉引气向上，所以不取其法。气不上#3 者可用之。其要病已成恐不救者，悉须灸之。其足十趾去指奇一分，两足凡八穴，曹氏名曰八冲。极下气有效。其足十趾端名曰气端。日灸三壮，并大神要，其八冲可日灸七壮，气下即止。病者非深相委悉，慎勿为人灸之。慎之慎之。凡灸八冲，须小作艾炷。
　　论服汤药色目
　　风毒之气入人体中，脉有三品，内外证候相似，但脉有异耳。若脉浮大而缓，宜服续命汤两剂应瘥；若风盛，宜作越婢汤加白木四两；若脉浮大紧转□，宜作竹沥汤；若病人脉微而弱，宜服风引汤，此人脉多是因虚而得之；若大虚短气力乏，可其间作补汤，随病冷热而用之，若未愈，更服竹沥汤。若病人脉浮大而紧□，此是三品之中最恶脉也。或沉细而□者，此脉正与浮大而紧者同是恶脉。浮大者，病在外；沉细者，病在内。治亦不异，当消息以意耳。其形尚可，而手脚未容至弱，数日之中，气上即便命终。如此之脉，往往有人得之，无一存者，急服竹沥汤，日服一剂，切要汤势常令相及，勿令半日之中空无汤也。此汤竹汁多服之。若不极热，辄停在胸心，更为人患，每服当使极热。若服竹沥汤得下者，必佳也。若已服三剂竹沥汤，病及脉势未折，而苦胀满，可以大鳖甲汤下之。汤势尽而不得下，可以圆药助汤令下。下后更服竹沥汤，趣令脉势折，气息料理便停，服三十二物八风散佳。凡初得病便摩野葛膏，日再，顽痹脚弱都愈乃止。若服竹沥汤，脉势折如未病时，气力转胜，脚故未能行，体力充足，然后渐微行步。病重者，瘥后半年始能扶人行耳。既觉脉及体内瘥，但当勤服八风散，勿以脚未能行轻加余治，余治未必全得益，更生诸恶，失此诸治也。猥人边亦勿行野葛膏。有人闻竹沥汤，云恐伤腰脚者，即勿与治，宜知此法，此皆人无受入性，不可与医故也。不为疑者说，此之谓也。竹沥汤有三首，轻者服前方，重者以次第服后方。此风毒乃相注易病人，宜将空缺服小金牙散，以少许涂鼻孔、耳门。病困人及新亡人喜易人，强健人宜将服之，亦以涂耳鼻，乃可临近亡人，及视疾者，绛囊带一方寸匕，男左女右臂上，此散毒，服宜从少为始。金牙散方见别卷。病人惟宜饮赤小豆饮，冬服侧子金牙酒。续命汤治风毒，病初得似时行毒病，而脉浮缓，终不变□，此不治，或数日而死，或十日而死，或得便不识人，或发黄，或发斑，或目赤，或下部穿烂者，此最急，得之即先服续命汤一剂，须服葛根汤、麻黄汤下之。若故不折，更与续命汤两三剂必瘥。此病大急，常令汤势相接，不可使半日阙汤，即便杀人。续命汤方见别卷。
　　孙真人备急千金要方卷之二十二竟
　　#1宜深：此二字原倒，据影宋刻本乙正。
　　#2治：原脱，据影宋刻本补。
　　#3上：原作『止』，据影宋刻本改。
　　孙真人备急千金要方卷之二十三
　　宋朝奉郎守太常少卿充秘阁校理林亿等校正
　　风毒脚气方
　　汤液第二方
　　第一竹沥汤，治两脚痹弱或转筋，皮肉不仁，腹胀起如肿，按之不陷，心中恶，不欲食，或患冷方：
　　竹沥五升　甘草　秦艽　葛根　黄苓　麻黄　防己　细辛　桂心　乾姜各一两　防风　升麻各一两半　茯苓三两#1  附子二枚　杏仁五十枚
　　右十五味，□咀，以水七升，合竹沥，煮取三升。分三服，取汗。《千金翼方》无茯苓、杏仁，有白术一两。
　　第二大竹沥汤，治卒中风，口噤不能言，四肢缓纵，偏痹孪急，风经五脏，恍惚恚怒无常，手足不随方：
　　竹沥一斗四升　独活　芍药　防风　茵芋　甘草　白术　葛根　细辛　黄苓　芎藭各二两　桂心　防己　人参　石膏　麻黄各一两　生姜　茯苓各三两　乌头一枚
　　右十九味，□咀，以竹沥煮取四升，分六服。先未汗者，取汗。一状相当即服。
　　第三竹沥汤，治风毒入人五内，短气，心下烦热，手足烦疼，四肢不举，皮肉不仁，口噤不能语方：
　　竹沥一斗九升　防风　茯苓　秦艽各三两　当归　黄苓《千金翼》作芍药　人参　芎藭《千金翼》作防己　细辛　桂心　甘草　升麻《千金翼》作通草　麻黄　白术各二两　附子二枚　蜀椒一两　葛根五两　生姜八两
　　右十八味，□咀，以竹沥煮取四升，分五服，初得病即须摩膏，日再，痹定止。《千金翼》无麻黄、蜀椒、生姜。
　　麻黄汤，治恶风毒气，脚弱无力，顽痹，四肢不仁，失音不能言，毒气冲心。有人病者，但一病相当即服此第一服，次服第二、第三、第四方。
　　麻黄一两　大枣二＋枚　茯苓三两　杏仁三＋枚　防风　白术　当归　升麻　芎藭　芍药　黄苓　桂心　麦门冬　甘草各二两
　　右十四味，□咀，以水九升，清酒二升合煮，取二升半。分四服，日三夜一。覆令小汗，粉之，莫令见风。
　　第二服独活汤方：
　　独活四两　乾地黄三两　生姜五两　葛根　桂心　甘草　芍药　麻黄各二两
　　右八味，□咀，以水八升，清酒二升合煎，取二升半。分四服，日三夜一。脚弱，特忌食瓠子、蕺菜，犯之一世治不愈。
　　第三服兼补厚朴汤，并治诸气咳嗽，逆气呕吐方：
　　厚朴　芎藭　桂心　乾地黄　芍药　当归　人参各二两　黄耆　甘草各三两　吴茱萸二升　半夏七两　生姜一斤
　　右十二味，□咀，以水二斗，煮猪蹄一具，取汁一斗二升，去上肥，内清酒三升，合煮取三升。分四服，相去如人行二十里久。
　　第四服风引独活汤兼补方：
　　独活四两　茯苓　甘草各三两　升麻一两半　人参　桂心　防风　芍药　当归　黄耆　乾姜　附子各二两　大豆二升
　　右十三味，□咀，以水九升、清酒三升合煮，取三升半。分四服，相去如人行二十里久更进服。
　　防风汤#2；治脚痹，并治毒气上冲心胸，呕逆宿癖，积气疝气，一病相当即服之方：
　　防风　麻黄　芎藭　人参　芍药　当归　茯苓　半夏　甘草　橘皮各一两　鳖甲　生姜　桂心各二两　杏仁一两半　赤小豆一升　贝子　乌梅各五枚　大枣二＋枚　吴茱萸五合　犀角　羚羊角各半两　薤白十四枚
　　右二十二味，□咀，以水一斗，煮取三升。分三服，一日令尽。一方用水一斗二升，间食糜。一方半夏三两，随时用。
　　独活汤，治脚痹方：
　　独活四两　当归　防风　茯苓　芍药　黄耆　葛根　人参　甘草各二两　大豆二升　附子一枚　乾姜三两
　　右十二味，□咀，以水一斗，清酒二升，合煮，取三升，分三服。
　　越婢汤，治风痹脚弱方：
　　麻黄六两　石膏半升　白术四两　大附子一枚　生姜三两　甘草二两　大枣十五枚
　　右七味，□咀，以水七升，先煮麻黄再沸，掠去沫，入诸药，煮取三升，分三服，覆取汗。《胡洽方》只五味，若恶风者加附子一枚，多淡水者加白术四两。
　　治脚弱神验方：
　　防己　蜀椒　细辛　桂心　麻黄　石膏　独活　防风　黄苓　茵芋　葛根　芎藭　芍药　甘草各一两　生姜　茯苓各二两　乌头二枚
　　右十七味，□咀，以竹沥一斗，煮取四升。分六服，令一日一夜服尽。其间可常作赤小豆饮。有人脚弱，先服常用竹沥汤四剂，未觉，增损作此方，后觉得力。又云：脉沉细□，风在内者，作此汤也。
　　风引汤，治两脚疼痹肿，或不仁，拘急不得行方：
　　麻黄　石膏　独活　茯苓各二两　吴茱萸　附子　秦艽　细辛　桂心　人参　防风　芎藭　防己　甘草各一两　乾姜一两半　白术三两　杏仁六＋枚
　　右十七味，□咀，以水一斗六升，煮取三升，分三服，取汗。
　　大鳖甲汤，治脚弱风毒，挛痹气上，及伤寒恶风、温毒、山水痹气、热毒，四肢痹弱方：
　　鳖甲二两　防风　麻黄　白术　石膏　知母　升麻　茯苓　橘皮　芎藭　杏仁　人参　半夏　当归　芍药　萎蕤　甘草　麦门冬各一两　羚羊角六铢　大黄一两半　犀角　青木香　雄黄各半两　大枣十枚　贝齿　乌头各七枚　生姜三两　薤白十四枚　麝香三铢　赤小豆三合　吴茱萸五合
　　右三十一味，□咀，以水二斗，煮取四升。分六服，相去十里久，得下止。一方用大黄半两，畏下可止用六铢。一方用羚羊角半两，毒盛可用十八铢。《胡洽》有山茱萸半升，为三十二味。《千金翼》无知母、升麻、橘皮、芎藭、人参、当归、萎蕤。
　　小鳖甲汤治身体虚胀如微肿，胸心痞满，有气，壮热，小腹厚重，两脚弱方：
　　鳖甲　黄苓　升麻　麻黄　羚羊角　桂心　杏仁各三两　前胡四两　乌梅二＋枚　薤白三十枚
　　右十味，□咀，以水一斗，煮取二升七合，分三服。此常用。若体强壮，欲须利者，加大黄二两。
　　风缓汤，治脚弱，举体痹不仁，热毒气入脏，胸中满塞不通，食即呕吐方：
　　半夏一升　大枣　乌梅二＋枚　桂心　鳖甲　升麻　橘皮　枳实　甘草　吴茱萸　大黄各一两　生姜　石膏各六两　贝齿七枚　独活　麻黄　犀角各三两，一方用羚羊角
　　右十七味，□咀，以水一斗四升，煮取四升。分五服，日三夜二，不瘥，至三剂必瘥。
　　治脚气初发，从足起至膝经骨肿疼者方：
　　取婢麻叶切，捣蒸，薄裹之，日二三易，即消。蟀麻子似牛婢虫，故名蜱麻也。若冬月无蜱麻，取蒴藋根捣碎，和酒糟三分，根一分，合蒸热，及热封裹肿上，如前法，日二即消。亦治不仁顽痹。此方非汤，不当见此，然以前后三方俱出苏长史，更不分出。
　　若肿已入陛，至小腹胀，小便沥少者方：
　　取乌特牛尿一升，二服#3，日二，取消乃止。《千金翼》云：羸瘦人，二分尿、一分牛乳合煮，乳浮结乃服之。
　　若肿已消，仍有此候者，急服此汤方：苏长史方，神验。
　　麻黄　射干　人参　茯苓　防己　前胡　枳实各二两　半夏　犀角　羚羊角　青木香　橘皮　杏仁　升麻各一两　生姜五两　独活三两　吴茱萸一升
　　右十七味，□咀，以水一斗二升，煮取四升。分五服，相去二十里久，中间进少粥，以助胃气，此汤两日服一剂，取病气退乃止，以意消息之。若热盛喘烦者，加石膏六两、生麦门冬一升，去吴茱萸；若心下坚，加鳖甲一两。
　　夫脚气之疾#4，先起岭南，稍来江东，得之无渐，或微觉疼痹，或两经肿满，或行起涩弱，或上入腹不仁，或时冷热，小便秘涩，喘息，气冲喉，气急欲死，食呕不下，气上逆者，皆其候也。若觉此证，先与犀角旋复花汤方：
　　犀角　旋复花各二两　橘皮　茯苓　生姜各三两　大枣七枚#5香豉一升　紫苏茎叶一握
　　右八味，□咀，以水八升，煮取二升七合。分三服，相去十里久服之，以气下、小便利为度。《崔氏》云小犀角汤。如其不下，服后大犀角汤。
　　大犀角汤，疗脚气，毒冲心变成水，身体遍肿，闷绝欲死方：
　　犀角　旋复花　白术　桂心　防己　黄苓　生姜　橘皮　茯苓各二两　香豉一升　桑白皮　前胡各四两　大枣十枚　紫苏茎叶一握
　　右十四味，□咀，以水九升，煮取二升七合。分三服，相去十里久，取下气为度。若得气下，小便利，脚肿即消，能食；若服汤竟不下，气急不定，仍服后犀角麻黄汤。《崔氏》又以白前代白木，无防己、黄苓、桑白皮，名旋复花汤。
　　犀角麻黄汤方：
　　犀角　麻黄　防风　独活《崔氏》用茯苓　防己　芎藭　白木　当归　黄苓　羚羊角　《崔氏》用附子，各二两　石膏四两　生姜　甘草　杏仁《崔氏》用细辛　桂心各三两
　　右十五味，□咀，以水二斗，煮麻黄，去沫，取汁八升，下药煎取三升。分三服，相去十里久。服讫，覆取汗。若不瘥，五日后更一剂，取汗同前。
　　菜萸汤，治脚气入腹，困闷欲死，腹胀方：苏长史方。
　　吴菜萸六升　木瓜两颗，切
　　右二味，以水一斗三升，煮取三升。分三服，相去如人行十里久进一服。或吐、或汗、或利、或大热闷即瘥。此起死回生方。
　　小风引汤，治中风，腰脚疼痛弱者方：《胡洽》名大风引汤。
　　独活　茯苓　人参各三两　防风　当归　甘草　乾姜《胡洽》作桂心　石斛各二两，《胡洽》作黄耆　附子一枚　大豆二升
　　右十味，□咀，以水九升、酒三升，煮取三升。分四服，服别相去如人行十里久。《胡洽》云：南方治脚弱与此别，用升麻一两，半夏、芍药各二两，合十三味。本只有十味，减当归、石斛，名小风引汤。《删繁方》无石斛，以疗肉极寒，肌肉变，舌萎，名曰恶风腰痛脚弱。
　　四物附子汤，治风湿相薄，骨节烦疼，四肢拘急，不可屈伸，近之则痛，白汗出而短气，小便不利，恶风不欲去衣，或头面手足时时浮肿方：
　　附子二枚　桂心四两　白术三两　甘草二两
　　右四味，□咀，以水六升，煮取三升，分三服，微汗愈，大汗烦者，一服五合。体肿者，加防己四两；悸气，小便不利，加茯苓三两。既有附子，今加生姜三两。
　　治脚弱风毒实，及岭南瘴气面肿，乍寒乍热似疟状，脚肿，气上心闷，咳嗽，瘫缓顽痹方：
　　麻仁　升麻　麻黄　射干　菖蒲　芒硝　甘草　大黄各半两　豉三合
　　右九味，□咀，以水六升，煮取二升半，内芒硝，又煎三沸。分三服，微利一二行，解毒热。有肿，滓薄之。凡觉气满，辄服一剂佳。
　　道人深师增损肾沥汤，治风虚劳损挟毒，脚弱疼痹或不随，下焦虚冷，胸中微有客热，心虚惊悸不得眠，食少失气味，日夜数过心烦，迫不得卧，小便不利，又时复下。湘东王至江州，王在岭南病悉如此，极困笃，余作此汤令服，即得力。病似此者，服无不瘥，随宜增损之方：
　　黄耆　甘草　芍药　麦门冬　人参　肉苁蓉　乾地黄　赤石脂　茯神　地骨白皮　当归　远志　磁石　枳实　防风　龙骨各一两　桂心　芎藭各二两　生姜四两　五味子三合　半夏一升　大枣三＋枚　白羊肾一具
　　右二十三味，□咀，以水二斗，煮羊肾，取汁一斗二升，内诸药，煮取四升，分为五服。不利下者，除龙骨、赤石脂；小便涩，以赤茯苓代袂神，加白术三两；多热，加黄苓一两；遗溺，加桑螵峭二十枚。《胡洽方》无黄耆、苁蓉、赤石脂、地骨皮、磁石、祝实、防风、龙骨、半夏，有黄苓，为十五味。
　　石膏汤，治脚气风毒，热气上冲头面，面赤矜急，鼻塞去来无时，令人昏愦，心胸恍惚，或苦惊悸，身体战掉，手足缓纵，或酸痹，头目眩重，眼反鼻辛，热气出口中，或患味甜，诸恶不可名状者方：
　　石膏　龙胆　升麻　芍药　贝齿　甘草　鳖甲　黄苓　羚羊角各一两　橘皮　当归各二两
　　右十一味，□咀，以水八升，煮取三升，分为三服。
　　半夏汤，治脚气上入腹，腹急上冲胸，气急欲绝方：
　　半夏一升　桂心八两　乾姜五两　甘草　人参　细辛　附子各二两　蜀椒二合
　　右八味，□咀，以水一斗，煮取三升。分三服，初稍稍进，恐气冲上，格塞不得下，小小服，通人气耳。
　　乌头汤，治风冷脚痹疼痛，孪弱不可屈伸方：
　　乌头　细辛　蜀椒各一两　甘草　秦艽　附子　桂心　芍药各二两　乾姜　茯苓　防风　当归各三两　独活四两　大枣二＋枚
　　右十四味，□咀，以水一斗二升，煮取四升，分五服。若热毒，多服益佳。
　　迮毒汤治脚弱风热，上入心腹，烦闷欲绝方：
　　半夏　生姜各四两　黄耆　甘草　当归　人参　厚朴　独活　橘皮各一两　枳实　麻黄　乾地黄　芍药各二两　桂心三两　贝子七枚　大枣二十枚
　　右十六味，□咀，以水一斗二升，煮取三升六合。分四服，日三夜一。
　　风缓汤，治脚弱，体痹不仁，毒气上入脏，胸中满塞不通，食辄吐失味方：
　　独活　甘草　石膏各三两　羚羊角　犀角各半两　麻黄　防风　当归　升麻　橘皮　吴茱萸　桂心　半夏　鳖甲各二两　枳实一两　生姜六两　大枣二十枚　贝齿七枚　乌头二两，一作乌梅七枚#6
　　右十九味，□咀，以水一斗四升，煮取四升，一服一升。若有少虚热者，加乾地黄二两。
　　紫苏子汤，治脚弱上气。昔宋湘东王在南州，患脚气困笃，服此汤大得力方：
　　紫苏子　半夏各一升　前胡　厚朴　甘草　当归各一两　橘皮三两　大枣二＋枚　生姜一斤　桂心四两
　　右十味，□咀，以水一斗三升，煮取三升半。分为五服，日三夜二。
　　附子汤，治湿痹缓风，身体疼痛如欲折，肉如锥刺刀割方：
　　附子三枚　芍药　桂心　甘草　茯苓　人参各三两　白术四两
　　右七味，□咀，以水八升，煮取三升，分三服。
　　防风汤，治肢体虚风微痉发热，肢节不随，恍惚狂言，来去无时，不自觉悟。南方支法存所用，多得力，温和不损人，为胜於续命、越婢、风引等汤。
　　罗广州一门，南州士人常用。亦治脚弱甚良方：
　　防风　麻黄　秦艽　独活　生姜　半夏各二两　当归　远志　甘草　防己　人参　黄苓　升麻　芍药各一两　石膏半两　麝香六铢一方用白术一两
　　右十六味，□咀，以水一斗三升，煮取四升。一服一升，初服，厚覆取微汗，亦当两三行下，其间相去如人行十里久更服。有热加大黄二两；先有冷心痛疾者，倍用当归，加桂心三两，不用大黄。
　　甘草汤，治脚弱，举身洪肿，胃反，食谷吐逆，胸中气结不安而寒热，下痢不止，小便难。服此汤即益，亦服女曲散利小便，肿消，服大散、摩膏，有验方：
　　甘草　人参各一两　半夏一升　桂心　蜀椒各三两　小麦八合　大枣二＋枚　生姜八两　吴茱萸二升
　　右九味，□咀，以水一斗三升，煮小麦，取一斗，去小麦，内诸药，煮取三升，分为六服。女抽散见别卷。
　　恒山甘草汤，若寒热日再三发，可服此方：
　　恒山三两　甘草一两半
　　右二味，吹咀，以水四升，煮取一升半。分三服，相去五里久一服。
　　丹参牛膝煮散，治脚痹弱，气满，身微肿方：
　　丹参　牛膝　桑白皮　杏仁　升麻　猪苓　茯苓各四两　犀角　黄苓　橘皮　防己　白前　泽泻　桂心　秦艽各三两　李根白皮　生姜各二两大麻仁一升
　　右十八味，捣粗筛，以水一升半，内散方寸匕，煮取七合，轻绢滤去滓。顿服，日再。夏月热，不得服圆散，此煮散顷年常用，大验。
　　治腰骼#7不随，两脚孪肿方：
　　蜀椒四升，以水四斗，煮取二斗半，瓮盛，下着火暖之，悬板为桥，去汤二寸许，以脚踏板拄脚坐，以绵絮密塞，勿令泄气，若疲即出，入被以粉摩之，一食久，更入瓮。常令瓮下火不绝，勿使汤冷。如此消息，不过七日得伸展，并肿亦消。
　　孙真人备急千金要方卷之二十三竟
　　#1三两：影宋刻本作『二两』。
　　#2汤：原作『散』，据影宋刻本改。
　　#3二服：影宋刻本作『一服』。
　　#4疾：原作『疼』，据影宋刻本改。
　　#5七枚：影宋刻本作『十一枚』。
　　#6七枚：影宋刻本作『十枚』。
　　#7骼：原作『胳』，据影宋刻本改。
　　孙真人备急千金要方卷之二十四
　　宋朝奉郎守太常少卿充秘阁校理林亿等校正
　　风毒脚气方
　　诸散第三方
　　例曰：大法春秋宜服散。
　　八风散，治风虚面青黑土色，不见日月光，脚气痹弱。准经面青黑主肾，不见日月光主肝，宜补肾治肝方：
　　菊花三两　石斛　天雄各一两半　人参　附子　甘草各一两六铢　锺乳　薯蓣　续断　黄耆　泽泻　麦门冬　远志　细辛　龙胆　秦艽　石韦菟丝子　牛膝　菖蒲　杜仲　茯苓　乾地黄　柏子仁　蛇床子　防风　白术　乾姜　萆薢　山茱萸各一两　五味子　乌头各半两　苁蓉二两
　　右三十三味，治下筛。酒服方寸匕，日三，不效，加至二匕。
　　大八风散，治诸缓风湿痹脚弱方：
　　巴戟天　黄耆　桂心　细辛　天雄　萆薢　苁蓉　牡荆子　薯蓣　菊花　萎蕤　山茱萸　秦艽　黄苓　石斛　白术　誉石一作矾石　厚朴　龙胆　人参　蜀椒各半两　附子　五味子各十八铢　菖蒲　茯苓　牛膝《千金翼》作乾姜　乌喙　远志各一两　桔梗三＋铢　芎藭　白敛　芍药各六铢
　　右三十二味，治下筛。酒服半寸匕，日三，未验稍增，令微觉。《胡洽》无桔梗。
　　内补石斛秦艽散，治风虚脚弱，手足拘挛，疼痹不能行，脚趺肿上膝，小腹坚如绳约，气息常如忧恚，不能食饮者，皆由五劳七伤，肾气不足，受风湿故也，此方悉主之：
　　石斛　附子　天雄　桂心　独活　天门冬各一两　秦艽　乌头　人参　乾姜　当归　防风　杜仲各三＋铢　山茱萸　莽草　桔梗　细辛　麻黄　前胡　五味子各十八铢　蜀椒　白芷　白术各半两
　　右二十三味，治下筛。酒服方寸匕，日再服，不知，稍增至二匕。虚人三建皆炮，实人亦可生用。风气者，本因肾虚，既得病后，毒气外满，则灸泄其气，内满则药驰之，当其救急，理必如此。至於风消退，四体虚弱，余毒未除，不可便止，宜服此散，推陈致新，极为良妙，此既人情可解，无可疑焉。
　　秦艽散，治风无久新，卒得不知人，四肢不仁，一身尽痛，偏枯不随，不能屈伸，洒洒寒热，头目眩倒，或口面喎僻方：
　　秦艽　乾姜　桔梗　附子各一两　天雄　当归　天门冬　人参　白术　蜀椒各十铢　乌头　细辛各十八铢　甘草　白芷　山茱萸　麻黄　前胡防风　五味子各半两
　　右十九味，治下筛。酒服方寸匕，日三，若老人少服之。《胡洽》无天门冬、前胡，有莽草、桂心、防己、萆薢、白敛、黄耆，为二十三味。
　　单服松脂，治一切风及大风，脚弱风痹方：熏陆法亦同。
　　松脂三十斤，以棕皮袋盛，系头，铛底布竹木，置袋於上，以石三五颗压之，下水於铛中令满，煮之，膏浮出得尽以后量，更二十沸，接置於冷水中，易袋洗锅，更煮，如此九遍药成，捣筛为散，以粗罗下之。用酒服一方寸匕，日二。初和药以冷酒，药入腹后，饮热酒行药，以知为度，如觉热即减，不减令人大小便秘涩，若涩宜食葱羹，仍自不通，宜服生地黄汁，微取泄痢，除忌大麻子以外无所禁。若欲断米，加茯苓与松脂等分，蜜和为圆，但食淡面馎饦，日两度食，一食一小碗，勿多食也。作馎饦法：硬和面热授，煮五十沸洒出，冷水淘，更置汤中煮十余沸，然后洒出食之。服松脂三十日后，即觉有验，两脚似有水流下是效。如恐秘涩，和一斤松脂、茯苓与枣栗许大，酥即不涩。服经一百日后，脚气当愈。《仙经》曰：服松脂一年增寿一年，服二年增寿二年，及服之十年则增寿十年。
　　淮南八公石斛万病散，治风湿疼，腰脚不随方：
　　防风　茯苓　菊花　细辛　蜀椒　乾姜　云母　苁蓉　人参　乾地黄　附子　石斛杜仲　远志　菟丝子　天雄　萆薢　桂心　牛膝　蛇床子　白术　薯蓣　巴戟　菖蒲　续断　山茱萸各一两　五味子半两
　　右二十七味，治下筛。酒服方寸匕，日再。
　　茱英散，治冷风，脚跛偏枯，半身不随，昼夜呻吟，医所不治方：
　　吴茱萸　乾姜　白敛　牡荆《千金翼》作牡桂　附子　天雄　狗脊　乾漆　薯蓣　秦艽　防风各半两
　　右十一味，治下筛。先食服方寸匕，日三。药入肌肤中淫淫然，三日知，一月瘥。
　　酒醴第四例 方
　　例曰：凡合酒，皆薄切药，以绢袋盛药，内酒中，密封头，春夏四五日，秋冬七八日，皆以味足为度，去滓，服酒尽后，其滓捣。酒服方寸匕，日三。大法冬宜服酒，至立春宜停。
　　石斛酒，治风虚气满，脚疼痹挛，弱不能行方：
　　石斛　丹参　五加皮各五两　侧子　秦艽　杜仲　山茱萸　牛膝各四两　桂心　乾姜　羌活　芎藭　橘皮　黄耆　白前　蜀椒　茵芋　当归各三两　薏苡仁一升　防风二两　锺乳八两，捣碎，别绢袋盛，系大药袋内
　　右二十一味，□咀，以清酒四斗，渍三日。初服三合，日再，稍稍加，以知为度。
　　乌麻酒方：
　　乌麻五升，微熬，捣碎，以酒一斗，渍一宿。随所能饮之，尽更作，甚良。
　　锺乳酒，治风虚劳损，脚疼冷痹，羸瘦孪弱不能行方：
　　锺乳八两　丹参六两　石斛　杜仲　天门冬各五两　牛膝　防风　黄耆　芎藭　当归各四两　附子　桂心　秦艽　乾姜各三两　山茱萸　薏苡仁各一升
　　右十六味，□咀，以清酒三斗，渍之三日。初服三合，日再，后稍加之，以知为度。
　　枸杞菖蒲酒，治缓、急风，四肢不随，行步不正，口急及四体不得屈伸方：
　　菖蒲五斤　枸杞根一百斤
　　右二味，细锉，以水四石，煮取一石六斗，去滓，酿二斛米酒熟，稍稍饮之。
　　虎骨酒，治骨髓疼痛，风经五脏方：
　　虎骨一具，炭火炙令黄色，槌刮取，碎捣，研得数日，清酒六升，浸五宿，随性多少稍饮之。《易》云：虎啸风生，龙吟云起。此亦有　　情与无情相感，治风之效，故亦无疑。
　　蓼酒，治胃管冷，不能饮食，耳目不聪明，四肢有气，冬外脚冷。服此酒十日后，目既精明，体又充壮方：
　　八月三日，取梦曝燥，把之如五升大六十把，水六石，煮取一石，去滓，以酿酒如常法。随多少饮之，已用讫，效甚速。
　　小黄耆酒大治风虚痰癖，四肢偏枯，两脚弱，手不能上头，或小腹缩痛，胁下孪急，心下有伏水，胁下有积饮，夜喜梦，悲愁不乐，恍惚善忘，此由风虚，五脏受邪所致，或久坐腰痛，耳聋，卒起眼眩头重，或举体流肿疼痹，饮食恶冷，濇濇恶寒，胸中痰满，心下寒疝，药皆主之，及妇人产后余疾，风虚积冷不除者方：
　　黄耆　附子　蜀椒　防风　牛膝　细辛　桂心　独活　白术　芎藭　甘草各三两　秦艽　乌头《集验》用薯蓣三两　大黄　葛根　乾姜　山茱萸各二两　当归二两半
　　右十八味，□咀，少壮人无所熬练，虚老人微熬之，以绢袋中盛，清酒二斗渍之，春夏五日，秋冬七日。可先食服一合，不知可至四五合，日三服。此药攻痹甚佳，亦不令人吐闷。小热，宜冷饮食；大虚，加苁蓉二两；下痢，加女萎三两；多忘，加石斛、菖蒲、紫石各二两；心下多水者，加茯苓、人参各二两，薯蓣三两。酒尽，可更以酒二斗重渍滓服之。不尔，可曝滓，捣下，酒服方寸匕，不知稍增之。服一剂得力，令人耐寒冷，补虚，治诸风冷神良。
　　黄耆酒，治风虚脚疼，痿弱气闷，不自收摄，兼补方：
　　黄耆　乌头　附子　乾姜　秦艽　蜀椒　芎藭　独活　白术　牛膝　苁蓉　细辛　甘草各三两　葛根　当归　菖蒲各二两半　山茱萸　桂心锺乳　柏子仁　天雄　石斛　防风各二两　大黄　石南各一两
　　右二十五味，□咀，无所熬练，清酒三斗渍之。先食服一合，不知可至五合，日三。以攻痹为佳。大虚加苁蓉，下痢加女萎，多忘加菖蒲，各三两。《胡洽》有泽泻三两、茯苓二两，人参、茵芋、半夏、栝蒌、芍药各一两，无秦艽、芎藭、牛膝、苁蓉、甘草、葛根、当归、菖蒲、锺乳、大黄，为二十二味，名大黄耆酒#1。
　　茵芋酒，治大风，头眩重，目瞥无所见，或仆地气绝，半日乃苏，口喎噤不开，半身偏死，拘急痹痛，不能动摇，历节肿痛，骨中酸疼，手不得上头，足不得屈伸，不能蹑履，行欲倾跛，皮中动，淫淫如有虫啄，疹痒搔之生疮，甚者狂走。有此诸病，药皆主之方：
　　茵芋　乌头　石南　防风　蜀椒　女萎　附子　细辛　独活　卷柏　桂心　天雄　秦艽　防己各一两　踯躅二两
　　右十五味，□咀，少壮人无所熬练，虚老人薄熬之，清酒二斗渍之，冬七日，夏三日，春秋五日。初服一合，不知，加至二合，宁从少起，日再，以微痹为度。《胡洽》无蜀椒、独活、卷柏，为十二味。
　　大金牙酒，治瘴疠毒气中人，风冷湿痹，口喎面戾，半身不遂，手足拘挛，历节肿痛，甚者小腹不仁，名曰脚气，无所不治方：
　　金牙一斤　侧子　附子　天雄　人参　苁蓉　茯苓　当归　防风　黄耆　薯蓣　细辛　桂心　萆薢　萎蕤　白芷　桔梗　黄苓　远志　牡荆子　芎藭　地骨皮　五加皮　杜仲　厚朴　枳实　白术　牛膝　丹参各三两　独活半斤　茵芋　石南　狗脊各二两　磁石十两　薏苡仁　麦门冬各一升　生石斛八两　蒴藋四两　生地黄切，二升
　　右三十九味，□咀，以酒八斗，渍七日。温服一合，日四五夜一。石药细研，别绢袋盛，共药同渍。药力和善，主治极多，凡是风虚，四体小觉有风者，皆须将服之，无所不治也。服者一依方修合，不得辄信人大言，浪有加减。
　　锺乳酒，治虚损，通顺血脉，极补下气方：
　　锺乳  石斛  茯蓉各五两  附子 甘菊各二两
　　右五味，□咀，以清酒三斗渍。服二合，日再，稍增至一升。
　　秦艽酒，治四肢风，手臂不收，脏脚疼弱，或有拘急，孪缩屈指，偏枯痿璧痟小，不仁顽痹者，悉主之方：
　　秦艽　天门冬　五加皮　牛膝　附子　桂心各三两　巴戟天　杜仲　石南　细辛各二两　独活一两#2　薏苡仁一两
　　右十二味，□咀，以酒二斗渍之，得气味可。服三合，渐加至五六合，日三夜一。
　　术膏酒，治脚弱风虚，五劳七伤，万病皆主之方：
　　生白术争洗一石五斗捣取汁三斗，煎取半  湿荆二十五束，束别三尺围，各长二尺五寸，径头二寸烧取垂三斗，煎取半　青竹三十束，束别三尺围，各长二尺五寸，径一寸烧取沥三斗，煎取半　生地黄根五大斗粗大者捣取汁三斗，煎取半　生五加根三十六斤净洗讫，锉於大釜内，以水四石，煎之，去滓澄清，取汁七斗，以铜器中盛，大釜内水上煎之，取汁三斗五升。其煎诸药法，一准五加例
　　右件白术等五种药，总计得汁九斗五升。好糯米一石五斗，上小麦曲八斤，曝乾为末，以药汁六斗，浸曲五日，待曲起，第一投净淘米七斗，令得三十遍，下米置净席上，以生布拭之，勿令不净，然后炊之，下饙，以余药汁浸饙，调强弱更蒸之，待下饙上痂生，然后下於席上，调强弱冷热如常酿酒法，酝之瓷中，密盖头，三日后第二投，更淘米四斗，一如前法投之，三日后即加药如左：
　　桂心　甘草　白芷　细辛　防风　当归　麻黄　芎藭各六两　附子五两　牛膝九两　乾姜　五加皮各一斤
　　右十二味，吹咀讫，第三投以米四斗，净淘如前法，还以余汁浇饙重蒸，待上痂生，下置席上，调冷热如常酿法，和上件药投之，三日外然后尝甘苦得中讫，密封头二七日，乃压取清酒。一服四合，日再服，细细加，以知为度。温酒不得过热，慎生冷、酢、滑、猪、鲤鱼、蒜、牛肉等。
　　松叶酒，主脚弱，十二风痹不能行，服更生散数剂，及众治不得力一服此一剂，便能远行，不过两剂方：
　　松叶六十斤，□咀，以水四石，煮取四斗九升，以酿五斗米，如常法，别煮松叶汁以渍米并饙饭，泥酿封头，七日发，澄饮之取醉，得此力者甚众，神妙。
　　治脚气方：
　　好豉三斗，蒸一石米下，曝乾，如是三上，以酒五斗，渍七日，去滓饮，惟醉为佳。酒尽，更以二斗半渍之，饮之如初。
　　侧子酒，治风湿痹不仁，脚弱不能行方：
　　侧子　牛膝　丹参　山茱萸　蒴藋根　杜仲　石斛各四两　防风　乾姜　蜀椒　细辛　独活　秦艽　桂心　芎藭　当归　白术　茵芋各三两五加皮五两　薏苡仁一升#3
　　右二十味，□咀，绢袋盛，清酒四斗，渍六宿。初服三合，稍加，以知为度。患目昏头眩者弥精。
　　膏第五例　方
　　例曰：凡作膏，常以破除日，无令丧孝、污秽、产妇、下贱人、鸡犬禽兽见之。病在外，火炙摩之；在内，温酒服如枣核许。
　　神明白膏，治百病，中风恶气及头面诸病，青盲风，目烂毗管翳，耳聋，鼻塞，齲齿，齿根挺痛，及痈、痔疮、癣疥等方：
　　吴茱萸　蜀椒　芎藭　白术　前胡《崔氏》作白前　白芷各一升，　附子三＋枚　桂心　当归　细辛各二两
　　右十味，□咀，淳苦酒於铜器中，淹浸诸药一宿，以成煎猪膏十斤，炭火上煎三沸，三上三下，白芷色黄为候。病在腹内，温酒服如弹丸一枚，日三；目痛，取如黍米内两眦中，以目向风，无风可以扇扇之；诸疮痔、齲齿、耳鼻百病主之，皆以膏傅；病在皮肤，炙手摩病上，日三。《肘后》九味，无桂心。
　　卫侯青膏，治百病，久风头眩，鼻塞，清涕泛出，霍乱吐逆，伤寒咽痛，脊背头项强，偏枯拘孪，或缓或急，或心腹久寒，积聚疼痛，咳逆上气，往来寒热，鼠漏瘰，历节疼肿，关节尽痛，男子七伤，胪胀腹满，赢瘦不能饮食，妇人生产余疾诸病，痛疥恶疮，痈肿阴蚀，　　　　黄疸发背，马鞍牛领疮肿方：
　　当归　栝蒌根　乾地黄　甘草　蜀椒各六两　半夏七合　桂心　芎藭细辛　附子各四两　黄苓　桔梗　天雄　藜芦　皂荚各一两半　厚朴　乌头　莽草　乾姜　人参　黄连　寄生　续断　戎盥各三两　黄野葛二分　生竹茹六升　巴豆二十枚　石南　杏仁各一两　猪脂三斗　苦酒一斗六升
　　右三十一味，□咀诸药，以苦酒渍一宿，以猪脂微火上煎之，三下三上，膏成。病在内，以酒服如半枣；在外，摩之，日三。
　　神明青膏，治鼻中乾，灌之并摩服方：
　　蜀椒五合　皂荚　黄苓　石南　黄连　雄黄　桂心　藜芦各三铢　白术　芎藭　大黄　泽泻各七铢　乌头　莽草　续断　人参各五铢　半夏　当归各十二铢　乾地黄十一铢　萎蕤　细辛各十铢　附子　桔梗各二铢　乾姜六铢　戎盥杏子大一枚
　　右二十五味，□咀，以苦酒一斗渍之，羊髓一斤，为东南三隅灶，内诸药，炊以苇薪，作三聚新好土，药沸即下，置土聚上，三沸三下讫药成，以新布绞去滓。病在外，火炙摩之；在内，温酒服如枣核，日三，后稍益，以知为度。
　　太傅白膏，治百病，伤寒咽喉不利，头项强痛，腰脊两脚疼，有风痹湿肿，难屈伸，不能行步，若风头眩，鼻塞，有附息肉生疮，身体隐轸风搔，鼠漏瘰，诸疽恶疮，马鞍牛领肿疮，及久寒结坚在心，腹痛胸痹，烦满不得眠，饮食咳逆上气，往来寒热，妇人产后余疾，耳目鼻口诸疾，悉主之，亦曰太一神效膏方：
　　蜀椒一升　升麻切，一升　附子三两　巴豆　芎藭各三十铢　杏仁五合　狸骨　细辛各一两半　白芷半两　甘草二两　白术六两，一方用当归三两
　　右十二味，□咀，苦酒淹渍一宿，以猪脂四斤微火煎之，先削附子一枚，以绳击着膏中，候色黄膏成，去滓。伤寒心腹积聚，诸风肿疾，颈项腰脊强，偏枯不仁，皆摩之，日一；痈肿恶疮，鼠瘘瘰，炙手摩之；耳聋，取如大豆灌之；目痛汨出，缥白翳如珠当瞳子，视无所见，取如穄米傅白上，令其人自以手掩之，须臾即愈，便以水洗，视如平复，且勿当风，三十日后乃可行；鼻中痛，取如大豆内鼻中，并以摩之；齲齿痛，以绵裹如大豆，着痛齿上咋之；中风，面目鼻口喎僻，以摩之；若晨夜行，辟霜雾，眉睫落，数数以铁浆洗，用膏摩之。
　　曲鱼膏，治风湿疼痹，四肢弹弱，偏跛不仁，并痈肿恶疮方：
　　大黄　黄苓　莽草　巴豆　野葛　牡丹　踯躅　芫花　蜀椒　皂荚　藜芦　附子各一两
　　右十二味，□咀，以苦酒渍药一宿，以成煎猪膏三斤，微火煎三沸一下，别内白芷一片，三上三下，白芷色黄药成，去滓。微火炙手摩病上，日三。
　　野葛膏，治恶风毒肿，疼痹不仁，瘰恶疮，痈疽肿陉，脚弱偏枯，百病方：
　　野葛　犀角　蛇衔　莽草《外台》作茵芋　乌头　桔梗　升麻　防风　蜀椒　乾姜　鳖甲　雄黄　巴豆各一两　丹参三两　踯躅花一升
　　右十五味，□咀，以苦酒四升，渍之一宿，以成煎猪膏五斤，微火煎，三上三下，药色小黄去滓，以摩病上。此方不可施之猥人，慎之。《胡洽》无丹参、踯躅，有细辛。又苏恭以白芷、防己、吴茱萸、附子、当归，代巴豆、雄黄、蛇衔、防风、鳖甲。
　　苍梧道士陈元膏，治一切风湿骨肉疼痹方：
　　当归　细辛　芎藭各一两　桂心五寸　天雄三＋枚　生地黄三斤　白芷一两半　丹砂二两　乾姜十累　乌头三两　松脂八两　猪肪十斤
　　右十二味，□咀，以地黄汁渍药一宿，煎猪肪，去滓内药，煎十五沸，去滓，内丹砂末熟搅。用火炙手摩病上，日千遍瘥。《胡洽》有人参、防风各三两，附子三十枚、雄黄二两，为十五味。《肘后》、《千金翼》有附子二十二铢、雄黄二两半、大酢三升，为十五味。《崔氏》与《千金翼》同。
　　裴公八毒膏，治卒中风毒，腹中绞刺痛，飞尸入脏，及魇寐不寤，尸厥，奄忽不知人，宿食不消，温酒服如枣核大，得下止；若毒气甚，咽喉闭塞不能咽者，折齿，内葱叶口中，以膏灌葱叶中令下；病肿者，向火摩肿上；若岁中多温，欲省病及行雾露中，酒服之，内鼻中亦得方：
　　蜀椒　当归　雄黄　丹砂各二两　乌头　巴豆各一升　薤白一斤　莽草四两
　　右八味，□咀，苦酒三升，渍一宿，用猪脂五斤，东向灶，苇薪火煎之，五上五下，候薤白黄色，绞去滓，研雄黄、丹砂如粉，内之，搅至凝乃止，膏成，盛不津器中。诸蜈蚣蛇蜂等毒者，以膏置疮上，病在外，悉傅之摩之，以破除日合。一方用誉石一两、蜈蚣二枚，是名八毒膏。《肘后》不用巴豆、莽草，名五毒膏。
　　孙真人备急千金要方卷之二十四竟
　　#1酒：原作『汤』，据影宋刻本改。
　　#2一雨：影宋刻本作『五两』。
　　#3一升：影宋刻本作『二升』。
　　孙真人备急千金要方卷之二十五
　　宋朝奉郎守太常少卿充秘阁校理林亿等校正
　　治诸风方
　　论杂风状第一
　　岐伯曰：中风大法有四，一曰偏枯，二曰风痱，三曰风懿，四曰风痹。夫诸急卒病多是风，初得轻微，人所不悟，宜速与续命汤，依输穴灸之。夫风者，百病之长。岐伯所言四者，说其最重也。
　　偏枯者，半身不随，肌肉偏不用而痛，言不变，智不乱，病在分胜之间。温卧取汗，益其不足，损其有余，乃可复也。《甲乙经》云：温卧取汗，则巨取之。
　　风痱者，身无痛，四肢不收，智乱不甚，言微可知则可治，甚即不能言，不可治。
　　风懿者，奄忽不知人，咽中塞，窒窒然，《巢源》作噫噫然有声，舌强不能言，病在脏腑，先入阴后入阳。治之，先补於阴，后泻於阳，发其汗，身转软者生。汗不出，身直者，七日死。《巢源》作眼下及鼻人中左右白者，可治；一黑一赤，吐沫者，不可治。
　　风痹、湿痹、周痹、筋痹、脉痹、肌痹、皮痹、骨痹、胞痹，各有证候，形如风状，得脉别也，脉微涩，其证身体不仁。
　　凡风多从背五脏输入，诸脏受病，肺病最急，肺主气息，又冒诸脏故也。肺中风者，其人偃卧而胸满，短气冒闷汗出者，肺风之证也。视目下鼻上两边下行至口色白者，尚可治，急灸肺输百壮，服续命汤，小儿减之；若色黄者，此为肺已伤，化为血矣，不可复治，其人当妄言，掇空指地，或自拈衣寻缝，如此数日死。若为急风邪所中，便迷漠恍惚，狂言妄语，或少气惙惙，不能复言，若不求师即治，宿昔而死，即觉便灸肺输及膈输、肝输数十壮，急服续命汤，可救也。若涎唾出不收者，既灸当并与汤也。诸阳受风，亦恍惚妄语，与肺病相似，然着缓可经久而死。
　　肝中风者，其人但踞坐，不得低头，绕两目连额上，色微有青者，肝风之证也。若唇色青、面黄，尚可治，急灸肝输百壮，服续命汤；若大青黑，面一黄一白者，此为肝已伤，不可复治，数日而死。
　　心中风者，其人但得偃卧，不得倾侧，闷乱冒绝汗出者，心风之证也。若唇正赤尚可治，急灸心输百壮，服续命汤；若唇或青或白或黄或黑者，此为心已坏为水，面目亭亭，时悚动者，不可复治，五六日死。一云旬日死。
　　脾中风者，其人但踞坐而腹满，身通黄，吐咸汁出者，尚可治，急灸胆输百壮，服续命汤；若目下青，手足青者，不可复治。
　　肾中风者，其人踞坐而腰痛，视胁左右未有黄色如饼集大者，尚可治，急灸肾输百壮，服续命汤；若齿黄赤鬓发直，面土色者，不可复治。
　　大肠中风者，卧而肠鸣不止，灸大肠输百壮，可服续命汤。
　　贼风邪气所中则伤於阳，阳外先受之，客於皮肤，传入於孙脉，孙脉满则入传於络脉，络脉满则输於大经中成病，归於六腑则为热，不时外止为啼哭，其脉坚大为实，实者外坚充满，不可按之，按之则痛也。经络诸脉傍支去者，皆为孙脉也。
　　凡风之伤人，或为寒中，或为热中，或为疠风，或为偏枯，或为贼风。故以春甲乙伤於风者为肝风，以夏丙丁伤於风者为心风，以四季戊己伤於风者为脾风，以秋庚辛伤於风者为肺风，以冬壬癸伤於风者为肾风。风中五脏六腑之输，亦为脏腑之风，各入其门户所中，则为偏风。风气循风府而上，则为脑风。风入头，则为目风眼寒。饮酒中风，则为酒风。入房汗出中风，则为内风。新沐中风，则为首风。久风入房中风，则为肠风。外在胜理，则为泄风。故曰：风者，百病之长也。至其变化，乃为他病，无常方焉。是知风者，善行而数变，在人肌肤中，内不得泄，外不得散，因人动静，乃变其性。有风遇寒则食不下，遇热则肌肉消而寒热；有风遇阳盛则不得汗，遇阴盛则汗自出。肥人有风，肌肉厚则难泄，喜为热中目黄；瘦人有风，肌肉薄则常外汗，身中寒，目汨出。有风遇於虚，胜理开则外出，凄凄然如寒状，觉身中有水淋状，时如竹管吹处，此是其证也；有风遇於实，胜理闭则内伏，令人热闷，是其证也。
　　新食竟取风为胃风，其状恶风，颈多汗，膈下塞不通，食饮不下，胀满形瘦，腹大失衣则愤满，食寒即洞泄。新热食竟入水自渍及浴者，令人大腹为水病。
　　因醉取风为漏风，其状恶风，多汗少气，口乾喜渴，近衣则身如火烧，临食则汗流如雨，骨节懈惰，不欲自劳。
　　新沐浴竟取风为首风，其状恶风而汗，多头痛。
　　新房室竟取风为内风，其状恶风，汗流沾衣。
　　劳风之为病，法在肺下，使人强上而目脱，唾出如涕，恶风而振寒，候之三日及五日中不精明者是也，七八日，微有青黄脓涕如弹丸大，从口鼻出为善，若不出则伤肺。
　　风邪客於肌肤，虚痒成风疹痛疮。风邪入深，寒热相搏则肉枯。邪客半身入深，真气去则偏枯。邪客关机中即挛，筋中亦然。邪淫於脏，梦脏大形小；淫於腑，梦脏小形大。邪随目系入脑，则目转眩。邪中睛，则散视见两物。风邪入脏，寒气客於中，不能发则喑痘喉痹舌缓，不时服药针灸，风逐脉流入脏，使人卒痹，缓纵噤痉致死。风入阳经则狂，入阴经则癫。阳邪入阴，病则静；阴邪入阳，病则怒。
　　若因热食汗浴，通胜理得开，其风自出，则觉肉中如针刺，步行运力欲汗，亦如此也。
　　凡觉肌肉中如刺，皆由胜理闭，邪气闭在肌中，因欲出也，宜解肌汤则善。
　　夫目瞷动，口唇动偏喎，皆风入脉，故须急服小续命汤，将八风散，摩神明白膏、丹参膏，依经针灸之。
　　诸痹由风寒湿三#1气，并客於分肉之间，迫切而为沫，得寒则聚，聚则排分肉，肉裂则痛，痛则神归之，神归之则热，热则痛解，痛解则厥，厥则他痹发，发则如是，此内不在脏，而外未发於皮肤，居分肉之间，真气不能周，故为痹也。其风最多者，不仁则肿为行痹，走无常处；其寒多者，则为痛痹；其湿多者，则为着痹；冷汗濡，但随血脉上下，不能左右去者，则为周痹也；痹在肌中，更发更止，左以应左，右以应右者，为偏痹也。
　　夫痹，其阳气少而阴气多者，故令身寒从中出；其阳气多而阴气少者，则痹且热也。
　　诸痹风胜者则易愈，在皮间亦易愈，在筋骨财难痊也，久痹入深，令荣卫涩，经络时疏，则不知痛。
　　风痹病不可已者，足如履冰，时如入汤，腹中股经淫滦，烦心头痛，伤脾肾；时呕眩，时自汗出，伤心；目眩，伤肝；悲恐，短气不乐，伤肺；不出三年死。一云三日。
　　太阳中风，重感於寒湿，则变痉也。痉者，口噤不开，背强而直，如发痫之状，摇头马鸣，腰反折，须臾十发，气息如绝，汗出如雨，时有脱，易得之者，新产妇人及金疮血脉虚竭、小儿脐风，大人凉湿得痉风者皆死。温病热盛入肾、小儿痫热盛皆痉，痉、喑、厥、癫皆相似，故久厥成癫，宜审察之。其重者患耳中策策痛，皆风入肾经中也。不治，流入肾，则喜卒然体痉直如死，皆宜服小续命汤两三剂也。若耳痛肿、生汁、作痈廊者，乃无害也，惟风宜防耳，针耳前动脉及风府神良。
　　诸风第二方 灸法
　　小续命汤，治卒中风欲死，身体缓急，口目不正，舌强不能语，奄奄忽忽，神情闷乱，诸风服之皆验，不令人虚方：
　　麻黄防己《崔氏》、《外台》不用人参黄苓　桂心　甘草　芍药　芎藭　杏仁各一两　防风一两半　附子一枚　生姜五两
　　右十二味，□咀，以水一斗二升，先煮麻黄三沸，去沫，内诸药，煮取三升，分三服，甚良；不瘥，更合三四剂必佳。取汗，随人风轻重虚实也。有人脚弱，服此方至六七剂得瘥。有风疹家，天阴节变，辄合服之，可以防喑一本云：恍惚者，加茯神、远志；如骨节烦疼，本有热者，去附子，倍芍药。《小品》、《千金翼》同。《深师》、《古今录验》有白木，不用杏仁。《救急》无芎藭、杏仁，止十味。《延年》无防风。
　　小续命汤，治中风冒昧，不知痛处，拘急不得转侧，四肢缓急，遗失便利，此与大续命汤同，偏宜产后失血，并老小人方：#2
　　麻黄  桂心  甘草各二两  生姜五两 人参 芎藭白术前方有杏仁  附子  防己芍药  黄苓各一两  防风一两半
　　右十二味，□咀，以水一斗二升，煮取三升，分三服。《古今录验》无桂心，名续命汤。《胡洽》、《千金翼》同。
　　又方，治风历年岁，或歌或哭或大笑，言语无所不及方：
　　麻黄三两　人参　桂心　白术各二两　芎藭　甘草　防己　黄苓　芍药　当归各二两
　　右十味，□咀，以水一斗二升，煮取三升，分三服，日三，覆取汗。
　　大续命汤，治肝厉风，卒然喑痖，依古法用大小续命二汤，通治五脏偏枯贼风方：
　　麻黄八两　石膏四两　桂心　乾姜　芎藭各二两　当归　黄苓各一两　杏仁三十枚　荆沥一升
　　右九味，□咀，以水一斗，先煮麻黄两沸，掠去沫，下诸药，煮取四升，去滓，又下荆沥煮数沸，分四服。能言未瘥，后服小续命汤。旧无荆沥，，今增之，效如神。《千金翼》有甘草。
　　又方，治大风经脏，奄忽不能言，四肢垂曳，皮肉痛痒不自知方#3：
　　独活　麻黄各三两　芎藭　防风　当归　葛根　生姜　桂心　茯苓　附子　细辛　甘草各一两
　　右十二味，□咀，以水一斗二升，煮取四升。分五服，老小半之。若初得病便自大汗者，减麻黄；不汗者依方；上气者，加吴茱萸二两、厚朴一两；乾呕者，倍加附子一两；啘者，加橘皮二两#4：，若胸中吸吸少气者，加大枣十二枚；心下惊悸者，加狭苓一两；若热者，可除生姜，加葛根。初得风未须加减，便且作三剂，停四五日已后，更候视病虚实平论之，行汤行针，依穴灸之。
　　又方，治与前大续命汤同，宜产妇及老小等方：
　　麻黄　芎藭各三两　乾姜　石膏　人参　当归　桂心　甘草各二两　杏仁四十枚
　　右九味，□咀，以水一斗，煮取三升，分三服。《外台》名续命汤，《范汪》同，云是张仲景方，本欠两味。
　　西州续命汤，治中风痱一作入脏，身体不知自收，口不能言，冒昧不识人，拘急背痛，不得转侧方：
　　麻黄六两　石膏四两　桂心二两　甘草　芎藭　乾姜　黄苓　当归各一两　杏仁三十枚
　　右九味，□咀，以水一斗二升，煮麻黄再沸，掠去上沬，后下诸药，煮取四升。初服一升，犹能自觉者，勿熟眠卧，可厚覆，小小汗出已，渐减衣，勿复大覆，可熟眠矣。前服不汗者，后服一升汗，后稍稍五合一服，安稳乃服，勿顿服也，汗出则愈，勿复服。饮食如常，无禁忌，勿见风，并治上气咳逆。若面目大肿，但得卧，服之大善。凡服此汤不下者，人口嘘其背，汤则下过矣。病人先患冷汗者，不可服此汤。若虚赢人，但当稍与五合为佳。间有辄行此汤与产妇及羸人，喜有死者，皆为顿服二升#5，伤多且汤浊不清故也，但得清澄而稍稍服，微取汗者，皆无害也。《胡洽方》、《古今录验》名大续命汤。
　　大续命散，治八风十二痹，偏枯不仁，手足拘急，疼痛不得伸屈，头眩不能自举，起止颠倒，或卧苦惊如堕地状，盗汗，临事不起，妇人带下无子，风入五脏，甚者恐怖，见鬼来收摄，或与鬼神交通，悲愁哭泣，忽忽欲走方：
　　麻黄　乌头　防风　桂心　甘草　蜀椒　杏仁　石膏　人参　芍药　当归　茹《翼》作芎藭　黄苓　茯苓　乾姜各一两，
　　右十五味，治下筛。以酒服方寸匕，日再，稍#6加，以知为度。
　　续命煮散，治风无轻重，皆主之方：
　　麻黄　芎藭　独活　防己　甘草　杏仁各三两　桂心　附子　茯苓　升麻　细辛　人参　防风各二两　石膏五两　白术四两
　　右十五味，粗筛下，以五方寸匕，内小绢袋子中，以水四升，和生姜三两，煮取二升半。分三服，日日勿绝。慎风冷，大良。吾尝中风，言语謇涩，四肢痑曳，处此方日服四服，十日十夜服之不绝，得愈。
　　排风汤，治男子、妇人风虚湿冷，邪气入脏，狂言妄语，精神错乱。其肝风发，则面青，心闷乱，吐逆呕沫，胁满，头眩重，耳不闻人声，偏枯筋急，曲拳而卧；其心风发，则面赤，翕然而热，悲伤瞋怒，张目呼唤；其脾风发，则面黄，身体不仁，不能行步，饮食失味，梦寐倒错，与亡人相随；其肺风发，则面白，咳逆，唾脓血，上气奄然而极；其肾风发，则面黑，手足不遂，腰痛难以俯仰，痹冷骨疼。诸有此候，令人心惊，志意不定，恍惚多忘，服此安心定志，聪耳明目，通脏腑，诸风悉主之：
　　白鲜皮　白术　芍药　桂心　芎藭　当归　杏仁　防风　甘草各一两#7　独活　麻黄　茯苓各三两　生姜四两
　　右十三味，吹咀，以水一斗，煮取三升。每服一升，覆取微汗，可服三剂。
　　大八风汤，治毒风顽痹亸曳，手脚不遂，身体偏枯，或毒弱不仁，或风入五脏，恍恍惚惚，多语喜忘，有时恐怖，或肢节疼痛，头眩烦闷，或腰脊强直，不得俯仰，腹满不食，咳嗽，或始遇病时，卒倒闷绝，即不能语，便失喑，半身不随，不仁沉重，皆由体虚，恃少不避风冷所致，治之之方：
　　当归二两半#8　五味子　升麻各一两半　乌头　黄苓　芍药　远志　独活　防风　芎藭　麻黄　秦艽　石斛　人参　茯苓　石膏　黄耆　紫菀各一两　杏仁四十枚　甘草　桂心　乾姜各二两　大豆一升，《千金翼》云二合
　　右二十三味，□咀，以水一斗三升、酒二升，合煮取四升。强人分四服，赢人分六服。
　　八　　风散，治八风十二痹，猥退，半身不遂，历节疼痛，肌肉枯焦，皮肤瞤动，或筋缓急痛，不在一处，卒起目眩，失心恍惚，妄言倒错，身上□瘰，面上起疱，或黄汗出，更相染渍，或燥或湿，颜色乍赤乍白，或青或黑，角弓反张，乍寒乍热方：
　　麻黄　白术各一斤　羌活二斤　黄苓一斤五两　大黄半斤　栝蒌根　甘草　栾荆　天雄　白芷　防风　芍药　天门冬　石膏各十两　山茱萸　食茱萸　踯躅各五升　茵芋十四两　附子三十枚　细辛　乾姜　桂心各五两　雄黄　朱砂　丹参各六两
　　右二十五味，治下筛。酒服方寸匕，初每日一服，三十日后，日再。五十日知，百日瘥，一年平复。长服不已佳，先食服。
　　小八风散，治迷惑如醉，狂言妄语，惊悸恐怖，恍惚见鬼，喜怒悲忧，烦满颠倒，邑邑短气不得语，语则失忘，或心痛彻背，不嗜饮食，恶风不得去帷帐，时复疼热，恶闻人声，不知痛痒，身悉振摇汗出，猥退，头重浮肿，爪不知痛，颈项强直，口面喎戾，四肢不随，不仁偏枯，挛掣不得屈伸，悉主之方：
　　天雄　当归　人参各五分　附子　天门冬　防风　蜀椒　独活各四分　乌头　秦艽　细辛　白术　乾姜各三分　麻黄　山茱萸　五味子　桔梗白芷　柴胡　莽草各二分
　　右二十味，治下筛，合相得。酒服半方寸匕，渐至一匕，日三服，以身中觉如针刺状，则药行也。
　　乌头汤，治八风五尸，恶气游走胸心，流出四肢，来往不住，短气欲死方：
　　乌头　芍药　乾姜　桂心　细辛　乾地黄　当归　吴茱萸　甘草各二两#9
　　右九味，□咀，以水七升，煮取二升半，分三服。
　　葈耳散，治诸风方：
　　当以五月五日午时，乾地刈取葈耳叶，洗曝燥，捣下筛。酒若浆服一方寸匕，日三，作散。若吐逆，可蜜和为丸，服十丸，准前计一方寸匕数也。风轻易治者，日再服；若身体有风者皆作粟肌出，或如麻豆粒，此为风毒出也，可以铍针刺溃去之，皆黄汁出尽乃止。五月五日多取阴乾之，着大瓮中，稍取用之。此草辟恶，若欲看病省疾者，便服之，令人无所畏；若时气不和，举家服之。若病胃胀满，心闷发热，即服之。并杀三虫肠痔，能进食，一周年服之佳。七月七、九且九皆可采用。
　　治心风虚热，发即恍惚烦闷，半身不仁，挛急方：
　　荆沥　竹沥各五升　枸杞根白皮　生麦门冬各一升　香豉三合　人参　茯苓　栀子仁　黄苓　芍蚕　桂心　细辛　杏仁　防风　白鲜皮各二两生姜　石膏　甘草各三两
　　右十八味，□咀，以水二斗，和竹沥、刑沥，煮取三升。分四服，相去如人行六七里。凡五剂，间三日服一剂。一本用防己三两。
　　治虚热恍惚，惊邪恐惧方：
　　荆沥三升　竹沥二升　香豉三合　牛黄十八铢　生麦门冬　人参各三两　升麻　铁精　天门冬　龙齿　茯苓　栀子各二两#10
　　右十二味，□咀，以水二斗，煮取三升，去滓，下牛黄、铁精，更煎五六沸，取二升七合#11。分五服，温服#12；相去十里久。
　　地黄煎，治热风心烦闷，及脾胃间热，不下食，冷所#13方：
　　生地黄汁　枸杞根汁各二升#14　生姜汁　酥各三升#15荆沥　竹沥各五升　天门冬　人参各八两　茯苓六两　大黄　栀子仁各四两
　　右十一味，捣筛五物为散，先煎地黄等汁成煎，次内散药搅调。每服一匕，日再，渐加至三匕，觉利减之。
　　又方：
　　黄苓　乾蓝　芍药　鼠尾草各三两　栀子仁　生葛各六两　羚羊角五两　豉一升，绵裹
　　右八味，□咀，以水七升，煮取二升五合，分三服。
　　治积热风方：
　　地骨皮　萎蕤　丹参　黄耆　麦门冬　泽泻各三两　清蜜　姜汁各一合　生地黄汁一升
　　右九味#16，以水六升，煮取二升，去滓，内地黄汁，更缓火煮，减一升，内蜜及姜汁，又煮一沸，药成。温服三合，日再。
　　大防风汤，治中风，发热无汗，肢节烦，腹急痛，大小便不利方：
　　防风　当归　麻黄　白术　甘草各十八铢　黄苓三十铢　乾地黄　山茱萸　茯苓　附子各一两
　　右十味，□咀，以水九升，煮取二升半，一服七合。大小便不利，内大黄、人参各十八铢，大枣三十枚，生姜三两，煮取三升，分三服。《深师》加天门冬一两。
　　大戟洗汤，治中风发热方：
　　大戟　苦参各等分
　　右二味，为末，以药半升，白酢浆一斗，煮三沸，适寒温洗，从上下寒乃止，立瘥。小儿三指撮许，浆水四升煮，洗之。
　　金牙酒，疗积年八风五痉，举身亸曳，不得转侧，行步跛壁，不能收摄，又暴口噤失音，言语不正，四肢背脊筋急肿痛，流走不常，劳冷积聚少气，乍寒乍热，三焦不调，脾胃不磨，饮僻结实，逆害饮食，醉咽呕吐，食不生肌，医所不能治者方：
　　金牙碎如米粒，用小绢袋盛　乾地黄　地肤子无子用茎，苏恭用蛇床子　蒴藋根　附子　防风　细辛　莽草各四两羌活一斤，《胡洽》用独活　蜀椒四合
　　右十味，□咀，盛以绢袋，用酒四斗，於瓷罂中渍，密闭头，勿令泄气，春夏三四宿，秋冬六七宿，酒成去滓，日服一合。此酒无毒，及可小醉，常令酒气相接，不尽一剂，病无不愈。又令人肥健。酒尽自可加诸药各三两，惟蜀椒五两，用酒如前，勿加金牙也。冷加乾姜四两。服此酒胜灸刺，起三十年诸风亸曳，神验。《肘后备急》用升麻、乾姜各四两，人参二两，石斛、牛膝各五两，不用蒴藋根，为十四味。苏恭不用地黄，为十三味。一方用羡华四两，黄耆三两。《胡洽》用续断四两，为十一味。《千金翼》用茵芋四两，无莽草。
　　常山太守马灌酒，除风气，通血脉，益精华，定六腑，聪明耳目，悦泽颜色，头白更黑，齿落更生，服药二十日力势倍，六十日志气充盈，八十日能夜书，百日致神明，房中强壮如三十时，力能引弩。年八十人服之，亦当有子。病在腰膝，药悉主之方：
　　天雄二两，生用　商陆根　踯躅　蜀椒各一两　乌头一枚，大者　附子五
　　枚　桂心　白敛　茵芋　乾姜各三两
　　右十味，□咀，以绢袋盛，酒三斗渍，春夏五日，秋冬七日，去滓。初服半合，稍加至两三合。捣滓为散，酒服方寸匕，日三，以知为度。夏日恐酒酸，以油单覆之，下井中，近水令不酸也。《千金翼》无商陆、桂心，为八味。
　　蛮夷酒，治久风枯挛，三十年着床，及诸恶风，眉毛堕落方：
　　乾地黄　独活　丹参　誉石各一两　麦门冬　附子　甘遂各二两　赤石脂二两半　乾姜　芜荑　芫花　柏子仁各一合　苏子一升　苁蓉　茯神《翼》作茯苓　金牙　薯蓣　白术　杜仲　石南　牡荆子　山茱萸　款冬各十八铢　白芷　乌喙　乌头　人参　狼毒　蜀椒　防风　细辛　矾石　寒水石　牛膝　麻黄　芎藭　当归　柴胡　芍药　牡蛎　桔梗　狗脊《千金翼》作枸杞　天雄各半两　石斛　桂心各六铢
　　右四十五味，□咀，以酒二斗渍，夏三日，春秋六日，冬九日，一服半合。密室中合药，勿令女人、六畜见之，三日清斋乃合。《千金翼》无芎藭，云加大枣四十枚更佳。
　　又方，治八风十二痹，偏估不随，宿食，久寒虚冷，五劳七伤，及妇人产后余疾，月水不调，皆主之方：
　　誉石　桂心　白木　狼毒　半夏　石南　白石脂　龙胆　续断　芫花　白石英　代赭　茹　石韦　玄参　天雄　防风　山茱萸　桔梗  藜芦　卷柏　细辛　寒水石　乌头　踯躅　蜀椒　白芷　秦艽　菖蒲各一两　矾石　附子　远志各二两　石膏二两半　娱蚣一枚#17
　　右三十四味，□咀，以酒二斗，渍四日。每服一合，日再。十日后去滓，曝乾，捣筛为散。酒服方寸匕，日再，以知为度。《胡洽》四十二味，无桂心、细辛、乌头、踯躅、蜀椒，而有芒硝、恒山、黄苓、黄连、大黄、麻黄、地黄、前胡、甘草、菟丝子、芍药、紫菀各一两，杏仁二十枚，同捣筛，绢袋盛，用水三斗，曲三斤，黍米三斗，作饭依酿酒法，以药袋置酿中，春秋七日，冬十日，夏三日，酒成。服半鸡子壳，日三服。曝药，为末，酒服方寸匕，以身体暖为度。
　　鲁王酒，治风眩心乱，耳聋目暗汨出，鼻不闻香臭，口斓生疮，风齿瘰，喉下生疮，烦热厥逆上气，胸胁肩胛痛，手不能上头，不能带衣，腰脊不能俯仰，脚酸不仁，难以久立，八风十二痹，五缓六急，半身不遂，四肢偏枯，筋挛不可屈伸，贼风咽喉闭塞，哽哽不利，或如锥刀所刺，行人皮肤中，无有常处，久久不治，入人五脏，或在心下，或在膏肓，游走四肢，偏有冷处，如风所吹，久寒积聚，风湿五劳七伤，虚损百病，悉主之方：
　　茵芋　乌头　踯躅各三十铢　天雄　防己　石斛各二十四铢　细辛　牛膝　甘草　柏子仁　通草　桂心　秦艽　茵陈　山茱萸　黄苓《胡洽》作黄耆　附子　瞿麦　乾地黄　王不留行《胡洽》作天门冬，《千金翼》作王荪　杜仲　泽泻　石南　防风　远志各十八铢
　　右二十五味，□咀，以酒四斗，渍十日。每服一合，加至四五合，以知为度。《千金翼》名此为鲁公酒，有乾姜。《胡洽》无防己，以绢囊盛药，用水二斗，法曲二斤#18，同渍三四宿，出药囊，炊二斗黍米，内汁酿之，酒熟，饮如鸡子大，日二服，稍稍饮之，以知为度。
　　又方，治风偏枯半死，行劳得风，若鬼所击，四肢不遂，不能行步，不自带衣，挛璧，五缓六急，妇人带下，产乳中风，五劳七伤方#19：
　　乾姜　踯躅　桂心　甘草　芎藭　续断　细辛　附子　秦艽　天雄　石膏　紫菀各五两　葛根　通草　防风　柏子仁　巴戟天　石斛　石南　山茱萸　石龙芮各四两　天门冬　牛膝各八两　乌头二＋枚　蜀椒半升
　　右二十五味，□咀，以水五升，渍三宿，法曲一斤合渍，秫米二斗合酿三宿，去滓，炊糯米一斗，酝三宿药成。先食服半合，日再。待米极消尽，乃去滓，曝乾，末服。
　　独活酒，治八风十二痹方：
　　独活　石南各四两　防风三两　附子　乌头　天雄　茵芋各二两
　　右七味，□咀，以酒二斗，渍七日。每服半合，日三，以知为度。
　　灸法：
　　扁鹊云：治卒中恶风，心闷烦毒欲死，急灸足大趾下横文，随年壮，立愈。
　　若筋急不能行者，内踝筋急，灸内踝上四十壮；外踝筋急，灸外踝上三十壮，立愈。
　　若眼戴睛#20 上插，灸目两眦后二十壮#21。
　　若不能语，灸第三椎上百壮。
　　若不识人，灸季肋头七壮。
　　若眼反口噤，腹中切痛，灸阴囊下第一横理十四壮。灸卒死亦良。
　　治久风、卒风、缓急诸风，卒发动不自觉知，或心腹胀满，或半身不随，或口噤不言，涎唾自出，目闭耳聋，或举身冷直，或烦闷恍惚，喜怒无常，或唇青口白戴眼，角弓反张，始觉发动，即灸神庭一处七壮，穴在当鼻直上发际是。
　　次灸曲差二处各七壮，穴在神庭两傍各一寸半是。
　　次灸上关二处各七壮，一名客主人，穴在耳前起骨上廉陷者中是。
　　次灸下关二处各七壮，穴在耳前下廉动脉陷者中是。
　　次灸颊车二穴各七壮，穴在曲颊陷者中是。
　　次灸廉泉一处七壮，穴在当颐直下骨后陷者中是。
　　次灸囟#22会一处七壮，穴在神庭上二寸是。
　　次灸百会一处七壮，穴在当顶上正中央是。
　　次灸本神二处各七壮，穴在耳正直上入发际二分是。又作四分。
　　次灸天柱二处各七壮，穴在项后两大筋外入发际陷者中是。
　　次灸陶道一处七壮，穴在大椎节下间是。
　　次灸风门二处各七壮，穴在第二椎下两傍各一寸半是。
　　次灸心输二处各七壮，穴在第五椎下两傍各一寸半是。
　　次灸肝输二处各七壮，穴在第九椎下两傍各一寸半是。
　　次灸肾输二处各七壮，穴在第十四椎下两傍各一寸半是。
　　次灸膀胱输二处各七壮，穴在第十九椎下两傍各一寸半是。
　　次灸曲池二处各七壮，穴在两肘外曲头陷者中，屈肘取之是。
　　次灸肩髃二处各七壮，穴在两肩头正中两骨间陷者中是。
　　次灸支沟二处各七壮，穴在手腕后臂外三寸两骨间是。
　　次灸合谷二处各七壮，穴在手大指虎口两骨间陷者中是。
　　次灸间使二处各七壮，穴在掌后三寸两筋间是。
　　次灸阳陵泉二处各七壮，穴在膝下外尖骨前陷者中是。
　　次灸阳辅二处各七壮，穴在外踝上绝骨端陷者中是。
　　次灸昆仑二处各七壮，穴在外踝后跟骨上陷者中是。
　　治风，灸上星及百会各二百壮，前顶二百四十壮，脑户及风府各三百壮。一云：治大风，灸百会七百壮。
　　治百种风，灸脑后项大椎平处两厢，量二寸三分，须取病人指寸量，两厢各灸百壮，得酸。
　　治风，耳鸣，从耳后量八分半裹许有孔，灸一切风，得瘥。狂者亦瘥。两耳门前后各灸一百壮。
　　治卒病恶风，欲死不能语，及肉痹不知人，灸第五椎，名曰脏输，百五十壮，多至三百壮便愈。
　　心输穴在第五节，一云第七节，对心横三间寸。主心风，腹胀满，食不消化，吐血酸削，四肢羸露，不欲饮食，鼻衄，目眴□□不明，肩头胁下痛，小腹急，灸二三百壮。
　　大肠输在十六椎两边相去一寸半，主风，腹中雷呜，肠僻泄利，食不消化，小腹绞痛，腰脊疼强，或大小便难，不能饮食，灸百壮，三日一报。
　　掖门在掖下攒毛中一寸，名太阳阴，一名掖间，灸五十壮，主风。
　　绝骨在外踝上三寸，灸百壮，治风，身重心烦，足经疼。
　　孙真人备急千金要方卷之二十五竟
　　#1三：原作『二』，据影宋刻本改。
　　#2方：原脱，据影宋刻本补。
　　#3方：原脱，据影宋刻本补。
　　#4二两：影宋刻本作『一两』。
　　#5二升：影宋刻本作『 三升』。
　　#6稍：原作『彼』据影宋刻本改。
　　#7各一两：影宋刻本作『各二两』。
　　#8二两半：影宋刻本作『一两半』。
　　#9各二两：影宋刻本『甘草二两』，余药『 各一两』 。
　　#10各二两：影宋刻本『升麻、铁精』各用『一两』。
　　#11二升七合：影宋刻本作『一升七合』。
　　#12分五服，温服：影宋刻本作『分温三服』 。
　　#13所：影宋刻本作『补』。
　　#14 各二升：影宋刻本『枸杞根汁』用『 三升』。
　　#15各三升：影宋刻本『生姜汁』用『一升』。
　　#16右九味：影宋刻本『味』 下有『□咀』二字。
　　#17一枚：影宋刻本作『二枚』。
　　#18二斤：影宋刻本作『二斗』 。
　　#19方：原脱，据影宋刻本补。
　　#20 睛：原作『精』，据影宋刻本改。
　　#21二十壮：影宋刻本作『二七壮』。
　　#22囟会：原作『凶会』，据影宋刻本改。
　　孙真人备急千金要方卷之二十六
　　宋朝奉郎守太常少卿充秘阁校理林亿等校正
　　治诸风方
　　贼风第三论 方 灸法
　　桂枝酒，治肝虚寒，卒然疮哑不声，踞坐不得，面目青黑，四肢缓弱，遗失便利，厉风所损方：
　　桂枝　芳藭　独活　牛膝　薯蓣　甘草各三两　附子二两　防风　茯苓　天雄　茵芋　杜仲　蒴藋根　白术各四两　乾姜五两　踯躅　猪椒叶、根、皮各一升　大枣四十枚
　　右十八味，□咀，以酒四斗，渍七日。每服四合，日二，加至五六合。
　　肝风占候，其口不能言，当灸鼻下人中，次灸大椎，次灸肝输，第九椎下是，五十壮，余处随年壮。眼暗，灸之得明，二三百壮良。
　　大定心汤，心气虚悸恍惚方。见别卷中。
　　乾姜附子汤，治心虚寒风，半身不遂，骨节离解，缓弱不收，便利无度，口面喎邪方：
　　乾姜　附子各八两　桂心　麻黄各四两　芎藭三两
　　右五味，□咀，以水九升，煮取三升。分三服，三日后服一剂。
　　侧子酒，治心寒，或笑或呻口歌方。见别卷中。
　　芎藭汤，治卒中风，四肢不仁，善笑不息方：
　　芎藭一两半　黄苓　石膏一用黄连　当归　秦艽　麻黄　桂心　乾姜　甘草各一两　杏仁二十一枚
　　右十味，□咀，以水九升，煮取三升，分三服。
　　荆沥汤，治心虚寒，阴气伤寒损心，惊掣悸，语声宽急混浊，口喎冒昧，好自笑，厉风伤心方：
　　荆沥三升　母姜取汁，一升　麻黄　白术　芎藭各四两　防风　桂心　升麻　茯苓　远志　人参　羌活　当归各三两#1　防己　甘草各二两
　　右十五味，□咀，以水一斗五升，煎麻黄两沸，去沫，次下诸药，煮取三升，去滓，下荆沥、姜汁，煎取四升。分四服，日三夜一。
　　白术酒#2，补心志定气，治心虚寒，气性反常，心手不随，语声冒昧，其疾源厉风损心，具如前方所说无穷方：
　　白术切　地骨皮　荆实各五斗　菊花三斗
　　右四味，以水三石，煮取一石五斗，去滓澄清，取汁酿米二石#3；用曲如常法，酒熟，随能饮之，常取半醉，勿令至吐。
　　治心风寒方：
　　灸心输各五十壮，第五节两边各一寸半是。
　　依源麻黄汤，治脾虚寒，厉风所伤，举体消瘦，语音沉涩，如破鼓声，舌强不转而好咽唾，口噤唇黑，四肢不举，身重如山，便利无度方。见别卷中#4。
　　半夏汤，温中下气，治脾寒语声忧惧，舌本卷缩，嗔喜无度，惛闷恍惚胀满方：
　　半夏　大麻仁熬研为脂　生姜各一升　芍药　茯苓　五味子　桂心　橘皮各三两　白术四两　附子五两　甘草二两　大枣三＋枚
　　右十二味，□咀，以水一斗二升，煮取三升，去滓，下大麻仁脂，更上火一沸，分三服。
　　当归圆，补脾安胃，调气止痛，治脾虚寒，身重不举，语音沉鼓，厉风伤痛，便利无度方：
　　当归　酸枣仁　乾姜各八两　芎藭　乾地黄　天雄各六两　地骨皮　黄耆各七两　大枣二＋枚　吴茱萸五合　甘草　秦椒叶　厚朴　秦艽各四两　桂心　防风　附子　白术各五两
　　右十八味，为末，蜜丸如梧子。酒服三十丸，加至四十丸，日再服。
　　脾风占候，声不出，或上下手：
　　当灸手十指头，次灸人中，次灸大椎，次灸两耳门前脉，去耳门上下行一寸是，次灸两大指节上下各七壮。
　　治脾风方：脾风者总乎为八风
　　灸脾输，挟脊两边各五十壮。凡人脾输无定，所随四季月应病，即灸脏输是脾穴，此法甚妙。
　　依源麻黄续命汤，治肺虚寒，厉风所中，嘘吸战掉，声嘶塞而散下，气息短惫，四肢痹弱，面色青葩，遗失便利，冷汗出方：
　　麻黄六两　大枣五十枚　杏仁　白术　石膏各四两　桂心　人参　乾姜　茯苓各三两　当归　芎藭　甘草各二两#5
　　右十二味，□咀，以水一斗二升煮麻黄，去沫，次下诸药，煎取三升，去滓，分三服。旧方无白术、茯苓，今方无黄苓，转以依经逐病增损。
　　八风防风散，治肺寒虚伤，语音嘶下，拖气用力，战掉，缓弱羸瘠，厉风入肺方：
　　防风　独活　芎藭　秦椒　乾姜　黄耆　附子各四十二铢　天雄　麻黄　五味子　山茱萸　石膏各三＋六铢　秦艽　桂心　薯蓣　细辛　当归　防己　人参　杜仲各三十铢　甘草十二铢#6　贯众二枚　甘菊　紫菀各二＋四铢#7
　　右二十四味，治下筛。每服方寸匕，酒调，进至两匕，日再。
　　温中生姜汤，治肺虚寒，羸瘦缓弱，战掉嘘吸，胸满肺痿方：
　　生姜二斤#9　桂心　橘皮各#9四两　甘草　麻黄各三两
　　右五味，□咀，以水一斗，煮取二升半，分三服。先煎麻黄两沸，去沫，然后入诸药合煮。
　　治肺寒方：
　　灸肺输百壮。
　　肾沥汤，治肾寒虚为厉风所伤，语音謇吃不转，偏枯，腑脚偏跛蹇，缓弱不能动，口喎，言音混浊，便利仰人，耳偏聋塞，腰背相引，随病用药，依源增损方：
　　羊肾一具　黄耆　芎藭　桂心　当归　人参　防风　甘草　五味子各三两　玄参　茯苓　芍药各四两　磁石五两　地骨皮二升，切　生姜八两
　　右十五味，□咀，以水一斗五升，煮羊肾取七升，下诸药，取三升，去滓。分三服，可服三剂。
　　茵芋酒，治耳聋口欹等病：方见别卷。
　　乾地黄圆，治肾虚，呻吟喜恙怒，反常心性，阳气弱，腰背强急，髓玲方：
　　乾地黄　山茱萸　天门冬　桂心　续断各一两半　柏子仁　杜仲　牛膝　苁蓉各四十二铢　茯苓　天雄　锺乳各二两　松脂　远志　乾姜各三＋铢　菖蒲　薯蓣　甘草各一两
　　右十八味，末，蜜丸梧子大。酒服三十丸，日二，加至四十丸。
　　治肾寒方：
　　灸肾输百壮。
　　大岩蜜汤，治贼风，腹中绞痛，并飞尸遁注，发作无时，发即抢心胀满，胁下如锥刀刺，并主少阴伤寒方：
　　栀子十五枚　甘草　乾地黄　细辛　羊脂青羊角亦得　茯苓　吴茱萸　芍药《 小品》 用芍蓊　乾姜　当归　桂心各一两
　　右十一味，□咀，以水八升，煮取三升，去滓，内脂令烊。分三服，温服，相去如人行十里顷。若痛甚者，加羊三两，当归、芍药、人参各一两；心腹胀满坚急者，加大黄三两。《胡洽》不用栀子、羊脂、茯苓、桂心，名岩蜜汤。
　　小岩蜜汤，治恶风，角弓反张，飞尸入腹，绞痛闷绝，往来有时，筋急，少阴伤寒，口噤不利方：
　　大黄二两　雄黄　青羊脂各一两　当归　乾姜　桂心　乾地黄　芍药　甘草　细辛各四两　吴茱萸三两#10
　　右十一味，□咀，以水二斗#11，煮取六升，分六服。重者加药，用水三斗，煮取九升，分十服。
　　排风汤，治诸毒风邪气所中，口噤闷绝不识人，及身体疼烦，面目手足暴肿者方：
　　犀角　贝子　升麻　羚羊角各一两
　　右四味，治下筛，为粗散，以水二升半，内四方寸匕，煮取一升，去滓，服五合。杀药者，以意增之。若肿，和鸡子傅上，日三度；老小可斟酌加减，神良。亦可多合备用。
　　乌头汤，治寒疝，腹中绞痛，贼风入腹攻五脏，拘急不得转侧，叫呼发作，有时使人阴缩，手足厥逆方：
　　乌头十五枚，《要略》用五枚　大枣十枚　甘草二两　芍药四两　桂心六两　老姜一斤
　　右六味，□咀，以水七升，煮五味取三升，去滓，别捣乌头去皮四破，蜜二升微火煎，令减五六合，内汤中煮两小沸，去滓。服一合，日三，间食，强者三合，以如醉状为知，不知增之。
　　治贼风所中，腹内挛急方：
　　麻黄四两　甘草一尺　石膏　鬼箭羽各鸡子大
　　右四味，□咀，以东流水二升，煮取一升，顿服之。
　　论曰：夫历节风着人久不治者，令人骨节蹉跌，变成癫病，不可不知。古今以来，无问贵贱，往往苦之，此是风之毒害者也。治之虽有汤药，而并不及松膏、松节酒，若羁旅家贫不可急办者，宜服诸汤，犹胜不治，但於痛处灸三七壮佳。
　　防风汤，治身体四肢节解如堕脱，肿，按之皮陷，头眩短气，温温闷乱欲吐者方：
　　防风　白术　知母　桂心各四两　芎藭芍药　杏仁　甘草各三两　半夏　生姜各五两
　　右十味，□咀，以水一斗，煮取三升。分四服，日三夜一。《古今录验方》无半夏、杏仁、芎藭，用附子二枚，为八味。
　　羌活汤，治中风，身体疼痛，四肢缓弱不遂，及产后中风方：
　　羌活　桂心　芍药　葛根　麻黄　乾地黄各三两　甘草二两　生姜五两
　　右八味，□咀，以清酒三升、水五升，煮取三升。温服五合，日三服。
　　防己汤，治风历节，四肢疼痛如槌锻，不可忍者方：
　　防己　茯苓　白木　桂心　生姜各四两　甘草三两　人参二两　乌头七枚
　　右八味，□咀，以苦酒一升、水一斗，煮取三升半。一服八合，日三夜一。当觉焦热，痹忽忽然，慎勿怪也。若不觉，复合服，以觉乃止。凡用乌头皆去皮、熬令黑乃堪用，不然，至毒人，宜慎之。《千金翼》不用苦酒。
　　治湿风，体痛欲拆，肉如锥刀所刺方：
　　附子　乾姜　芍药　茯苓　人参　甘草　桂心各二两#12　白术四两
　　右八味，□咀，以水八升，煮取二升#13，日三服。一方去桂心，用乾地黄二两。
　　大枣汤，治历节疼痛方：
　　大枣十五枚　附子一枚　甘草一尺　黄耆四两　生姜二两　麻黄五两
　　右六味，□咀，以水七升，煮取三升。每服一升，日三服。
　　犀角汤，治热毒流入四肢，历节肿痛方：
　　犀角二两　羚羊角一两　前胡　黄苓　栀子仁　射干各三两　大黄　升麻各四两　豉一升
　　右九味，吹咀，以水九升，煮取三升，去滓，分三服。
　　治历节诸风，百节酸痛，不可忍方：
　　松脂三十斤，炼五十遍，酒煮十遍。不能五十遍，二十遍亦可。炼酥三升，温和松脂三升，熟搅，令极调匀。旦空腹酒服方寸匕，日三。数数食曲粥为佳，慎血腥、生冷物、醉果子。百日已后瘥。
　　松节酒，治历节风，四肢疼痛犹#14如解落方：
　　松节三＋斤　猪椒叶三十斤，细锉，各用水四石，煮取一石
　　右二味，澄清，合渍乾曲五斤，候发，以糯米四石五斗酿之，依家酝法四酘，勿令伤冷热。第一酘时下后诸药：
　　柏子仁　天雄　萆薢　芎藭各五两　秦艽六两　人参　茵芋各四两　防风十两　磁石十一两#15，末　独活十二两#16。
　　右十味，□咀，内饭中炊，如常酘法，酘足讫，封头四七日，压取清。适性服之，勿至醉吐。
　　石膏汤，逐风毒方：
　　石膏鸡子大三枚　鸡子二枚　甘草一尺　麻黄三两　杏仁四十枚
　　右五味，□咀，以水三升，破鸡子内水中，烊令相得，内药，煮取一升，服之。覆取汗，汗不出，烧石熨取汗出为佳。
　　治历节风方：
　　松膏一升，酒三升，浸七日。每服一合，日再，数剂愈。
　　又方：
　　松叶三十斤，酒二石五斗，渍三七日。服一合，日五六度。
　　孙真人备急千金要方卷之二十六竟
　　#1各三两：影宋刻本作『各二两』。
　　#2白木酒：影宋刻本作『白术酿酒』。
　　#3二石：影宋刻本作『一石』。
　　#4见别卷中：影宋刻本『中』下有『方本阙』三字。
　　#5各二两：影宋刻本作『各一两』。
　　#6十二铢：影宋刻本作『十一铢』。
　　#7二十四铢：原『十』下脱『四铢』二字，据影宋刻本补。
　　#8二斤：影宋刻本作『一斤』 。
　　#9各：原脱，据文义补。下同。
　　#10三两：影宋刻本作『二两』 。
　　#11二斗：影宋刻本作『一斗』。
　　#12各二两：影宋刻本作『各三两』。
　　#13二升：影宋刻本作『三升』 。
　　#14犹：原作『由』，据影宋刻本改。
　　#15十一两：影宋刻本作『十二两』。
　　#16十二两：影宋刻本作『十五两』。
　　孙真人备急千金要方卷之二十七
　　宋朝奉郎守太常少卿充秘阁校理林亿等校正
　　治诸风方
　　偏风第四 方针灸法
　　防风汤，治偏风，甄权处疗安平公方：
　　防风　芎藭　白芷　牛膝　狗脊　萆薢　白术各一两　羌活　葛根　附子《外台》作人参　杏仁各二两　薏苡仁　石膏　桂心各三两　麻黄四两生姜五两
　　右十六味，□咀，以水一斗二升，煮取三升。分三服，一剂觉好，更进一剂，即一度针，九剂九针即瘥，灸亦得。
　　针风池一穴、肩髃一穴、曲池一穴、支沟一穴、五枢一穴、阳陵泉一穴、巨虚下廉一．穴，凡针七穴即瘥。
　　仁寿宫备身患脚奉敕：
　　针环跳一穴、阳陵泉一穴、巨虚下廉一穴、阳辅一穴，凡针四穴，即能起行。
　　大理赵卿患风，腰脚不随，不能跪起：
　　针上命一穴、环跳一穴、阳陵泉一穴、巨虚下廉一穴，凡针四穴，即能跪起。
　　库狄钦患偏风不得挽弓：
　　针肩髃一穴，即得挽弓，甄权所行。
　　治猥退风，半身不遂，失音不语者方：
　　杏仁去双仁及皮尖三斗，洗，入臼捣二斗令碎，研如寒食粥法，取汁八升，煎取四升，口尝看香滑即熟，未及此则为不熟，惟熟为妙，停极冷，然后内好曲一斗六升，煎取八升，第一遍酘饙也。次一炊复取杏仁三升，研取一斗二升汁，煎取六升，第二酘也。次一炊准第二酘取杏仁汁多少，为第三酘也。若疑米不足，别更取二升杏仁，研取八升汁，煎取四升，更斟酌炊米酘之。若犹不足，更研杏仁二升，取八升汁，煎取四升，更酘之，以熟为限。一石米#1，杏仁三斗，所以节次研杏仁者，恐并煎汁酢故也。若冬日，任意并煎。准计三斗杏仁，取汁一石六斗，煎取八斗四升，渍曲，以分之酘镜，酒熟封四七日，开澄取清，然后压糟，糟可乾末，和酒服之。大验，秘方。
　　又方：
　　蓖麻子脂一升，酒一斗，铜钵盛，着酒中一日，煮之令熟，服之。
　　又方：
　　灸百会，次灸本神，次灸承浆，次灸风府，次灸肩髃，次灸心输，次灸手五里#2，次灸手髓孔，次灸手少阳，次灸足五里，次灸足髓孔，次灸足阳明，各五百壮。
　　治大风半身不遂方：
　　蚕沙两石，熟蒸，分作直袋三枚，各受七斗，热盛一袋着患处，如冷，即取余袋一依前法，数数易换，百不禁，瘥止。须羊肚、酿、粳米、葱白、姜、椒、豉等烂煮，热吃，日食一具，十日止。此方千金不传。
　　又方：
　　蒸鼠壤土，袋盛熨之，瘥即止。
　　葛根汤，治四肢缓弱，身体疼痛不遂，妇人产后中柔风及气满方：
　　葛根　芍药　桂心　乾地黄　羌活各三两　麻黄　甘草各二两　生姜六两
　　右八味#3，以清酒三升、水五升，煮取三升。温服五合，日三。
　　麻子汤，治大风，周身四肢挛急，风行在皮肤，身劳强，服之不虚人，又治精神蒙昧者方：
　　秋麻子三升，净择，水渍一宿　防风　桂心　生姜　石膏碎，绵裹　橘皮各二两　麻黄三两　竹叶　葱白各一握　香豉一合
　　右十味，□咀，先以水二斗半，煮麻子，令极熟，洒去滓，取九升，别煮麻黄两沸，掠去沫，内诸药汁中，煮取三升，去滓。分三服，空腹服，当微汗，汗出以粉涂身。极重者不过三两剂，轻者一两剂瘥。有人患大风、贼风、刺风，加独活三两，比之小续命汤准当六七剂。
　　仲景三黄汤，治中风，手足拘挛，百节疼痛，烦热心乱，恶寒，经日不欲饮食方：
　　麻黄三十铢　黄苓十八铢　黄耆　细辛各十二铢　独活一两
　　右五味，□咀，以水五升，煮取二升。分二服，一服小汗，两服大汗。心中热，加大黄半两；胀满，加枳实六铢；气逆，加人参十八铢；心悸，加牡蛎十八铢；渴，加栝蒌十八铢；先有寒，加八角附子一枚。此方秘不传。
　　白敛薏苡汤，治风拘挛不可屈伸方：
　　白敛　薏苡仁　芍药　桂心　酸枣仁　牛膝　乾姜　甘草各一升　附子三枚
　　右九味，□咀，以淳酒二斗，渍一宿，微火煎三沸。每服一升，日三，扶杖起行。不耐酒，服五合。《千金翼》 有车前子。
　　独活寄生汤，夫腰背痛者，皆由肾气虚弱，卧冷湿地当风得之，不时速治，喜流入脚膝，为偏枯冷痹缓弱疼重，或腰痛孪脚重痹，宜急服此方：
　　独活三两　寄生《古今录验》用续断　杜仲　牛膝　细辛　秦艽　茯苓　桂心　防风　芎藭　乾地黄　人参　甘草　当归　芍药各二两
　　右十五味，□咀，以水一斗，煮取三升。分三服，温身勿冷。喜虚下利者，除乾地黄。服汤，取蒴藋叶火燎，厚安席上，及热眠上，冷复燎之。冬月取根，春取茎熬，卧之佳，其余薄熨，不及蒴藋蒸为愈也。诸处风湿亦用此法。新产竟或患腹痛，不得转动，及腰脚挛痛，不得屈伸，痹弱者，宜服此汤，除风消血。《肘后》有附子一枚大者，无寄生、人参、甘草、当归。
　　菊花酒，治男女风虚寒冷，腰背痛，食少赢瘦，无颜色，嘘吸少气，去风冷，补不足方：
　　菊花　杜仲各一斤　防风　附子　黄耆　乾姜　桂心　当归　石斛各四两　紫石英　苁蓉各五两　萆薢　独活　锺乳各八两　茯苓三两
　　右十五味，□咀，以酒七斗，渍五日。一服二合，稍稍加至五合，日三。《千金翼》不用乾姜。
　　杜仲酒，治腰脚疼痛不遂，风虚方：
　　杜仲八两　石南二两　羌活四两　大附子五枚
　　右四味，□咀，以酒一斗，渍三宿。每服二合，日再。偏宜冷病妇人服之。
　　风痱第五论　方　灸法
　　论曰：夫风痱者，卒不能语，口噤，手足不遂而强直者是也。治之以伏龙肝五升为末，冷水八升，和搅取汁饮之，能尽为善。《肘后》此方治心烦恍惚，腹中痛满，绝而复苏。自此已下九方，皆主此风，用之次第，宜细寻之。
　　论曰：凡欲医此病，当知先后次第，不得谩投汤药，以失机宜，非但杀人，因兹遂为痼疾，已既得之，当进三味竹沥饮，少似有胜於常，更进汤也。竹沥饮子，患热风者，必先用於此，制其热毒。
　　竹沥汤，治四肢不收，心神恍惚不知人，不能言方：
　　竹沥二升　生葛汁一升　生姜汁三合
　　右三味，相合，温暖。分三服，平旦、日哺、夜各#4一服，服讫觉四体有异似好，次进后汤方：
　　竹沥一升　生葛汁五合　芎藭　防己　附子　人参　芍药　黄苓　甘草　桂心各一两　生姜四两　羚羊角三两#5 石膏六两　杏仁四十枚　麻黄防风各一两半
　　右十六味，□咀，以水七升，煮减半，内沥，煮取二升五合。分三服，取汗，间五日更服一剂，频与三剂，渐觉少损，仍进后方：
　　竹沥三升　防风　升麻　羚羊角　防己　桂心　芎藭各二两　麻黄三两
　　右八味，□咀，以水四升合竹沥，煮取二升半。分三服，两日服一剂，常用，加独活三两最佳。此方神良，频进三剂。若手足冷者，加生姜五两、白木二两。若未除，更进后方：
　　竹沥一升　甘草一本作葛根二两　人参　芎藭　独活　升麻各一两　防风　麻黄　芍药各一两半　生姜　石膏　羚羊角　防己　桂心　黄苓　附子一本作杏仁四十枚　白术各二两
　　右十七味，□咀，以水八升，煮减半，内沥，煮取二升半。分三服，相去如人行十里久更服。若有气者，加橘皮、牛膝、五加皮各一两。
　　凡风痱服前汤得瘥讫，可常服煮散除余风方：
　　防风　防己　独活　秦艽　黄耆　芍药　人参　白术　茯神　芎藭　远志　升麻　石斛　牛膝　羚羊角　丹参　甘草　厚朴　天门冬　五加皮　地骨皮　黄苓《翼》作薯蓣　桂心各一两，一云各四两　乾地黄　橘皮　生姜　麻黄各三两　槟榔《翼》作甘草　稿本《翼》作附子　杜仲《翼》作麦门冬　乌犀角各二两，《千金翼》作山茱萸　薏苡仁一升　石膏六两，一云三两
　　右三十三味，捣筛为粗散，和搅令匀，每服以水三升、药三两，煮取一升，绵滤去滓。顿服之，取汗，日一服。若觉心中热烦，以竹沥代水煮之。
　　判沥汤，凡患风人多热，常宜服此方：
　　荆沥　竹沥　生姜汁各五合#6
　　右三味，相和温暖，为一服。每日旦服煮散，午后进此，平复好瘥乃止。
　　独活煮散，治诸风痱方：
　　独活八两　芎藭　芍药　茯苓　防风　防己　葛根各六两#7　羚羊角　当归　人参　桂心　麦门冬　石膏各四两　磁石十两　甘草三两　白术五两#8
　　右十六味，各切锉，分为二十四分，每分入生姜、生地黄切一升，杏仁二七枚，以水二升，煮取七合。或日晚或夜中，或日一服，或间日服。无所忌。
　　五补圆，凡风，服汤药多患虚热翕翕然，宜除热方：
　　防风　人参　苁蓉　乾地黄　羚羊角　麦门冬　天门冬各一两半　芍药　独活　乾姜　白术　丹参　食茱萸一本云山茱萸　甘草　茯神　升麻　黄耆　甘菊花　地骨皮　石斛　牛膝　五加皮　薯蓣各三十铢　秦艽　芎藭　桂心　防己　生姜屑　黄苓各一两　附子十八铢　石膏三两　寒水石二两#9
　　右三十二味，为末，白蜜和丸如梧子大，生姜蜜汤服二十丸，日三，稍加至三十丸。忌油、曲、蒜、生冷、酢滑及猜、羊、鸡、鱼等肉。
　　论曰：古人立方，皆准病根冷热制之，今人临急造次，搜寻即用，故多不验。所以欲用方者，先定其冷热，乃可检方，用无不效。汤药既尔，丸散亦然。凡此风之发也，必由热盛，故有竹沥、葛汁等诸冷药焉。后之学者，不能仔细识其方意，故有兹论具而述之。其人无密室者，不可与疗。以强人居室不密尚中风邪，昆服药之人乎。
　　治风痱不能语，手足不遂方：
　　度病者手小指内歧间至指端为度，以置脐上直望心下，以丹注度上端毕，又作两度，续所注上，合其下，开其上，取其本，度横置其开上令三合，其状如倒作△字形，男度左手，女度右手，嫌不分了，故上丹注，三处同时起火，灸之各一百壮愈。
　　孙真人备急千金要方卷之二十七竟
　　#1石：原误作『不』，据影宋刻本改。
　　#2里：原作『册』，据影宋刻本改。
　　#3右八味：影宋刻本『味』下有『□咀』二字。
　　#4各：原作『合』，据影宋刻本改。
　　#5三两：影宋刻本作『二两』。
　　#6各五合：影宋刻本作『各三合』。
　　#7各六两：影宋刻本作『各一两』。
　　#8五两：影宋刻本作『三两』。
　　#9二两：影宋刻本作『三两』。
　　孙真人备急千金要方卷之二十八
　　宋朝奉郎守太常少卿充秘阁校理林亿等校正
　　治诸风方
　　风懿第六论　方　针灸法
　　独活汤，治风懿不能言，四肢不收，手足亸曳方：
　　独活四两　桂心　芍药　栝篓根　生葛各二两　生姜六两　甘草三两
　　右七味，□咀，以水五升，煮取三升。分三服，日三。
　　论曰：脾脉络胃挟咽，连舌本，散舌下。心之别脉系舌本。今心脾二脏受风邪，故舌强不得语也。
　　治中风口噤不能言方：
　　防己　桂心　麻黄各二两　葛根三两　甘草　防风　芍药各一两　生姜四两
　　右八味，□咀，以水六升，煮取二升半，分三服。喑不语，皆治之。
　　石南汤，治六十四种风注走入皮肤中，如虫行，腰脊强直，五缓六急，手足拘挛，隐疹搔之则作疮，风尸身痒，卒风面目肿起，手不出头，口噤不能言方：
　　石南　乾姜　黄苓　细辛　人参各一两　桂心　麻黄　当归　芎藭各一两半　甘草二两　乾地黄十八铢　食茱萸三十铢
　　右十二味，□咀，以水六升、酒三升，煮取三升。分三服，大汗勿怪。
　　治中风口噤不知人者方：
　　芥子一升　酢三升
　　右二味，煮取一升，薄头以布裹之，日一度。《肘后》以治卒不得语。
　　又方：
　　豉五升　吴茱萸一升
　　右二味，以水七升，煮取三升，渐饮之。《肘后》以治不能语。
　　又方：
　　白术四两，以酒三升，煮取一升，顿服。
　　又方：
　　服刑沥一升。
　　又方：
　　服淡竹沥一升。
　　针灸法：
　　卒中风，口噤不得开，灸机关《千金翼》名颊车二穴，穴在耳下八分小近前，灸五壮即得语。又灸随年壮，僻者逐僻，左右灸之。
　　中风失疮，不能言语，缓纵不随，先灸天窗五十壮，息火仍移灸百会五十壮，毕，还灸天窗五十壮者，始发先灸百会，则风气不得泄，内攻五脏，喜闭伏，仍失音也，所以先灸天窗，次百会佳，一灸五十壮，悉泄火势，复灸之，视病轻重，重者一处三百壮，大效。凡中风，服药益剧者，但是风穴悉皆灸之三壮，无不愈也，神良。决定勿疑惑也，不至心者，勿浪尽灸。
　　论曰：风寒之气客於中，滞而不能发，故喑不能言，及喉痹失声，皆风邪所为也，入脏皆能杀人，故附之於治风方之末。凡尸厥而死，脉动如故，此阳脉下坠，阴脉上争，气闭故也，针百会入三分，补之，炙熨斗熨两胁下。又灶突墨弹丸大，浆水和服之。又针足中趾头去甲如韭叶，又刺足大趾甲下内侧去甲三分。
　　桂汤，治卒失音方：
　　浓煮桂汁，服一升，覆取汗。亦可末桂着舌下，渐渐咽汁。
　　又方：
　　浓煮大豆汁含亦佳，无豆用豉。
　　治卒不得语方：
　　酒五合，和人乳汁中半分，为二日以。
　　论曰：夫眼瞷动，口唇偏喎，皆风入脉，急与人#1续命汤、附子散，摩神明膏、丹参膏，依穴灸之，喉痹舌缓亦然。风入脏使人喑卒死，口眼相引，牙车急，舌不转，喎僻者，与伏龙肝散和鸡冠血及鳖血涂，乾复涂之，并灸吻边横文赤白际，逐左右，随年壮报之，至三报。三日不瘥，更报之。
　　附子散，治中风，手臂不仁，口面喎僻方：
　　附子　桂心各五两　细辛　防风　人参　乾姜各六两
　　右六味，治下筛。酒服方寸匕，日三，稍增之。
　　甘草汤，治偏风积年不瘥，手脚枯细，面口喎僻，精神不定，言语倒错方：
　　甘草　桂心　芎藭　麻黄　当归　芍药　人参各二两#2　附子　侧子各二枚　独活　防己各三两　生姜　石膏　茯神各四两　白术　黄苓　细辛各一两　秦艽　防风各一两半　菊花一升　淡竹沥四升
　　右二十一味，□咀，以水一斗，先煮麻黄去沬，取七升，内竹沥及药，煮取三升。分四服，服三服讫，间一杯粥，后更进一服，待药势自汗。慎生冷、醋、蒜、面、乳酪、鱼等。
　　治中风面目相引，口偏着耳，牙车急，舌不得转方：
　　独活三两　生地黄汁　竹沥各一升
　　右三味，合煎取一升，顿服之，即愈。
　　又方：
　　牡蛎　矾石　附子　灶下黄土右四味，各等分，为末，取三年雄鸡冠血，和药传其上，持镜候，才欲复故，便急洗去之，不速去，便过不复还也。《千金翼》云：偏右涂左，偏左涂右。又方：
　　竹沥三升　防风　防己　升麻　桂心　芎藭各二两　麻黄四两　羚羊角三两
　　右八味，□咀，以水四升，合竹沥，煮取一升半。分三服，日服一剂，常用效。
　　又方：
　　青松叶一斤，捣令汁出，清酒一斗渍二宿，近火一宿。初服半升，渐至一升，头面汗出即止。
　　又方：
　　酒煮桂取汁，以故布拓病上，正则止。左喝拓右，右喎拓左。此秘方不传，余常用大效。
　　治口耳僻方：
　　防风　附子　葛根各二两　柏实　麻黄各三两　独活　生姜各四两　杏仁三十枚
　　右八味，□咀，以水一斗、酒二升，煮取三升。分四服。
　　治卒中风，口喎不正方：
　　取空青末如豆大一枚，含之即愈。
　　又方：
　　炒大豆三升令焦，以酒三升淋取汁，顿服。《肘后》以治口噤不开。
　　又方：
　　大皂荚一两，去皮子，下筛，以三年大酢和。左喝涂右，右喎涂左，乾更涂之。
　　文方：
　　以苇筒长五寸，以一头刺耳孔中，四畔以面密塞之，勿令泄气，一头内大豆一颗，并艾烧令燃，灸七壮即瘥，患右灸左，患左灸右。千金不传。耳病亦灸之。
　　又方：
　　灸手交脉三壮，左灸右，右灸左，其炷如鼠屎形，横安之，两头下火。
　　枳茹酒，主诸药不能痒者方：
　　枳实上青刮取末，欲至心止，得茹五升，微火炒去湿气，以酒一斗渍，微火暖令得药味。随性饮之。主口僻跟急大验，治缓风、急风并佳。《肘后》以治身直不得屈伸反覆者，枳树皮亦得。
　　角弓反张第七方
　　治卒半身不遂，手足拘急，不得屈伸，身体冷，或智或痴，或身强直不语，或生或死，狂言不可名状，角弓反张，或欲得食，或不用食，或大小便不利，皆疗之方：《古今录验》名八风续命汤。
　　人参　桂心　当归　独活　黄苓　乾姜　甘草各十八铢　石膏一两半　杏仁四十枚
　　右九味，□咀，以井花水九升，煮取三升。分三服，日二，覆取汗，不汗更合，加麻黄五两合服。
　　仓公当归汤，治贼风口噤，角弓反张，痉者方：
　　当归　防风各十八铢　独活一两半　附子一枚　细辛半两　麻黄三十铢
　　右六味，□咀，以酒五升、水三升，煮取三升。服一升，口不开者，格口内汤，一服当苏，二服小汗，三服大汗。
　　又方：
　　酒一斗，胶二斤，煮令烊，得六升。每服一升，稍服得愈。
　　又方：
　　单服刻沥，良。
　　秦艽散，治半身不遂，言语错乱，乍喜乍悲，角弓反张，皮肤风痒方：
　　秦艽　独活《胡洽》用乌头　黄耆　人参　甘菊花各二两，《胡洽》用蜀椒　茵芋十八铢，《胡洽》用菵草　防风　石斛《胡洽》用萆薢　山茱萸　桂心各一两半#3　附子　芎藭《胡洽》用桔梗　细辛　当归　五味子　甘草　白术　乾姜　麻黄#4　白鲜皮《胡洽》用白敛，各三十铢　天雄　远志各一两，《胡洽》用防己
　　右二十二味，治下筛。酒服方寸匕，日再，渐渐加至二匕。又云治风无新久，并补。
　　吴秦艽散，治风注入肢体百脉，身肿，角弓反张，手足酸疼，皮肤习习，身体尽痛，眉毛堕落，耳聋，惊悸心满，短气，魂志不定，阴下湿痒，大便有血，小便赤黄，五劳七伤，万病皆治方#5：
　　秦芎　蜀椒　人参　茯苓　牡蛎　细辛　栝篓根　麻黄各十八铢　乾姜　附子　白术　桔梗　桂心　独活　当归各一两　黄苓　柴胡　牛膝天雄　石南　杜仲　莽草　乌头各半两　甘草　芎藭　防风各一两半
　　右二十六味，治下筛，盛以苇袋。食前温酒一升服方寸匕，日三服，急行七百步，更饮酒一升。忌如常法。
　　风痹第八论　方
　　论曰：血痹病从何而得之？师曰：夫尊荣人骨弱、肌肤盛，因疲劳汗出，卧不时动摇，加被微风遂得之，形如风状。《巢源》云：其状如被微风所吹。但以脉自微涩，涩在寸口，关上紧，宜针引阳气，令脉和，紧去则愈。
　　治风湿脉浮，身重汗出恶风方：
　　甘草二两　黄耆五两　汉防己四两　生姜　白术各三两　大枣十二枚
　　右六味，吹咀，以水六升，煮取三升，分三服。服了坐被中，欲解如虫行皮中，卧取汗。
　　铁精汤，治三阴三阳，厥逆寒食，胸胁支满，病不能言，气满，胸中急，肩息，四肢时寒热不随，喘悸烦乱，吸吸少气，言辄飞扬，虚损方：
　　黄铁三＋斤，以流水八斗，扬之三千遍　人参三两　炭五十斤，烧铁令赤投冷水，复烧七遍如此，澄清，取汁二斗煮药　半夏　麦门冬各一升　白薇　黄苓　甘草　芍药各四两　石膏五两　生姜二两　大枣二＋枚
　　右十味，□咀，内前汁中，煮取六升。服一升，日三服，两日令尽。
　　黄耆汤，治血痹，阴阳俱微，寸口关上微，尺中小紧，外证身体不仁，如风状方：
　　蜀黄耆　人参《要略》无　芍药　桂心各二两　生姜六两　大枣十二枚
　　右六味，□咀，以水六升，煮取二升。服七合，日三服令尽。
　　治游风行走无定，肿或如盘大，或如瓯，或着腹背，或着臂，或着脚，悉主之方：
　　海藻　茯苓　防风　独活　附子　白术各三两　大黄五两　当归一本作当陆　鬼箭各二两
　　右九味，□咀，以酒二斗，渍五日。初服二合，渐加，以知为度。
　　白敛散，治风痹肿，筋急展转易常处方：
　　白敛半两　附子六铢
　　右二味，治下筛。酒服半刀圭，日三，不知增至一刀圭，身中热行为候，十日便觉。
　　治风痹游走无定处，名曰血痹，大易方：
　　萆薢　薯蓣　牛膝　泽泻各二两　地肤子　白术各半两　乾漆　蛴螬　狗脊　车前子　天雄各十铢　茵芋六铢　山茱萸三十铢　乾地黄二两半
　　右十四味，为末，蜜和丸如梧子大。酒下十丸，日三，后稍加。
　　治诸风痹方：
　　防风　甘草　黄苓　桂心　当归　茯苓各一两　秦艽　葛根各二两　生姜五两　大枣三十枚　杏仁五十枚
　　右十一味，□咀，以酒、水各四升，煮取三升。分三服，取汗。
　　附子酒，治大风冷痰癖胀满，诸痹方：
　　大附子一枚重二两者亦云二枚，酒五升渍，春五日。每服一合，日再，以瘥为度。
　　麻子酒，治虚劳百病，伤寒风湿，及妇人带下，月水往来不调，手足疼痹着床，服之令人肥健方：
　　麻子一石　法曲一斗
　　右二味，先捣麻子成末，以水二石着釜中，蒸麻子极熟，炊一石米，倾出滓，随汁多少如家酝法，候熟，取清酒随性饮之。
　　孙真人备急千金要方卷之二十八竟
　　#1人：影宋刻本作『小』。
　　#2各二两：影宋刻本『人参』用『二两』，余用『一两』。
　　#3各一两半：影宋刻本作『各二两半』。
　　#4麻黄：影宋刻本『麻黄』用『一两』 。
　　#5方：原脱，据影宋刻本补。
　　孙真人备急千金要方卷之二十九
　　宋朝奉郎守太常少卿充秘阁校理林亿等校正
　　伤寒方
　　伤寒例第一
　　论曰：《易》称天地变化，各正性命。然则变化之迹无方，性命之功难测，故有炎凉寒燠、风雨晦冥、水旱妖灾、虫蝗怪异。四时八节，种种施化不同；七十二候，日月运行各别。终其晷度，方得成年，是谓岁功毕矣。天地尚且如然，在人安可无事？故人生天地之间，命有遭际，时有否泰，吉凶悔吝，苦乐安危，喜怒爱憎，存亡忧畏，关心之虑，日有千条，谋身之道，时生万计，乃度一日。是故天无一岁不寒暑，人无一日不忧喜，故有天行瘟疫病者，即天地变化之一气也，斯盖造化必然之理，不得无之。故圣人虽有补天立极之德，而不能废之，虽不能废之，而能以道御之。其次有贤人，善於摄生，能知撙节，与时推移，亦得保全。天地有斯瘴疠，还以天地所生之物以防备之，命曰知方，则病无所侵矣。然此病也，俗人谓之横病，多不解治，皆曰日满自瘥，以此致枉者，天下大半。凡始觉不佳，即须救疗，迄至於病愈，汤食竞进，折其毒势，自然而瘥。必不可令病气自在，恣意攻人，拱手待毙，斯为误矣。今博采群经以为上、下两卷，广设备拟，好养者可得详焉。
　　《小品》曰：古今相传，称伤寒为难治之疾，时行瘟疫是毒病之气，而论治者，不判伤寒与时行瘟疫为异气耳，云伤寒是雅士之辞，天行瘟疫是田舍间号耳，不说病之异同也。考之众经，其实殊异矣。所宜不同，方说宜辨#1，是以略说其要。
　　经言：春气温和，夏气暑热，秋气清凉，冬气凛冽，此四时正气之序也。冬时严寒，万类深藏，君子固密，则不伤於寒，或触冒之者，乃为伤寒耳。其伤於四时之气，皆能为病，而以伤寒为毒者，以其最为杀厉之气也。中而即病，名曰伤寒。不即病者，其寒毒藏於肌骨中，至春变为温病，至夏变为暑病。暑病热极，重於温也。是以辛苦之人，春夏多温病、热病者，皆由冬时触冒寒冷之所致，非时行之气也。凡时行者，是春时应暖而反大寒，夏时应热而反大冷，秋时应凉而反大热，冬时应寒而反大温，此非其时而有其气。是以一岁之中，病无长少，多相似者，此则时行之气也。伤寒之病，逐日深浅，以施方治。今世人得伤寒，或始不早治，或治不去病，或日数久淹，困乃告师，师苟依方次第而疗，则不中病，皆宜临时消息制方，乃有效耳。
　　华佗曰：夫伤寒始得，一日在皮，当摩膏火炙之即愈。若不解者，二日在肤，可依法针，服解肌散发汗，汗出即愈。若#2不解，至三日在肌，复一发汗即愈；若不解者止，勿复发汗也。至四日在胸，宜服藜芦圆，微吐之则愈；若病困，藜芦圆不能吐者，服小豆瓜蒂散，吐之则愈也；视病尚未醒，醒者，复一法针之。五日在腹，六日入胃，入胃乃可下也。若热毒在外，未入於胃，而先下之者，其热乘虚入胃，即烂胃也。然热入胃，须要下去之，不可留於胃中也。胃若实热为病，三死一生，皆不愈。胃虚热入，烂胃也，其热微者，赤斑出，此候五死一生；剧者黑斑出者，此候十死一生。但论人有强弱，病有难易，得效相倍也。
　　得病无热，但狂言烦躁不安，精彩言语不与人相主当者，勿以火迫之，但以猪苓散一方寸匕服之，当逼与新汲水一升，若二升，强饮之，令以指刺喉中吐之，病随手愈。若不能吐者，勿强与水，水停则结心下也，当更以余药吐之，皆令相主，不尔更致危矣。若此病辈，不时以猪苓散吐解之者，其死殆速耳。亦可先以去毒物及法针之，尤佳。
　　夫饮膈实者，此皆难治，此则三死一生也。病者过日不以时下，则热不得泄，亦胃烂斑出。春夏无大吐下，秋冬无大发汗。发汗法：冬及始春大寒时，宜服神丹圆，亦可摩膏火炙。若春末及夏月、始秋，此热月不宜火炙及重覆，宜服六物青散，若崔文行度瘴散，赤散、雪煎亦善。若无圆散及煎者，但单煮柴胡数两。伤寒、时行，亦可服以发汗。至再三发汗不解，当与汤，实者转下之。其脉朝夕□者，为僻实者。朝平夕□者，非僻也。转下汤为可早与，但当少与，勿令大下耳，少与当数其间也。
　　诸虚烦热者，与伤寒相似，然不恶寒，身不疼痛，故知非伤寒也，不可发汗。头不痛，脉不紧数，故知非裹实，不可下也。如此内外皆不可攻，而强攻之，必遂损竭多死，难全也。此虚烦，但当与竹叶汤；若呕者，与橘皮汤一剂，不愈，为可重与也。此法数用，甚有效验。伤寒后虚烦，亦宜服此汤。
　　王叔和曰：夫阳盛阴虚《外台》作表和裹病，汗之则死，下之则愈。阳虚阴盛《外台》 作裹和表病，下之则死，汗之则愈。夫如是则神丹安可以误发，甘遂何可以妄攻。虚盛之治《外台》 作表裹之治#3，相背千里，吉凶之机，应若影响。然则桂枝下咽，阳盛则毙《外台》 作表和则毙；承气入胃，阴盛以亡《外台》 作裹平以亡。若此阴阳虚实之交错，其候至微；发汗吐下之相反，其祸至速。而医术浅狭，不知不识，病者殒没，自谓其分，至令冤魂塞於冥路，夭死盈於旷野。仁爱鉴此，宁不伤楚。
　　夫伤寒病者，起自风寒入於腠理，与精气分争，荣卫否隔，周行不通。病一日至二日，气在孔窍、皮肤之间，故病者头痛恶寒，腰背强重，此邪气在表，发汗则愈。三日以上，气浮在上部，填塞胸心，故头痛，胸中满，当吐之则愈。五日以上，气沉结在脏，故腹胀身重，骨节烦疼，当下之则愈。明当消息病之状候，不可乱投汤药，虚其胃气也。经言脉微不可吐，虚细不可下，又夏月亦不可下也。此医之大禁也。脉有沉浮，转能变化，或人得病数日，方以告医，虽云初觉，视病已积日在身，其疹疹结成，非复发汗解肌所除，当诊丰其脉，随时形势，救解求免也。不可苟以次第为固，失其机要，乃致祸矣。此伤寒次第，病三日以内发汗者，谓当风解衣，夜卧失覆，寒温所中，并时有疾疫邪风之气相染易，为邪恶所中也。至於人自饮食生冷过多，腹脏不消，转动稍难，头痛身温，其脉实大者，便可吐下之，不可发汗也。
　　陈廪丘云：或问得病连服汤药发汗，汗不出如之何？答曰：医经云，连发汗汗不出者，死病也。吾思之，可蒸之如蒸中风法。热温之气於外迎之，不得不汗出也。后以问张苗，苗云：曾有人作事，疲极汗出，卧单蕈中冷得病，但苦寒倦，诸医与圆散汤，四日之内，凡八过发汗，汗不出。苗令烧地布桃叶蒸之，即得大汗，於被中就粉傅身，使极燥乃起，便愈。后数以此发汗，汗皆出也。人性自有难汗者，非惟病使其然也，蒸之则无不汗出也。诸病发热恶寒、脉浮洪者，便宜发汗，温粉粉之，勿令遇风。当发汗而其人适失血及大下利，则不可大汗也，数少与桂枝汤，使体润漐漐，汗出连日，当自解也。
　　论曰：凡人有少苦，似不如平常，即须早道。若隐忍不治，冀望自瘥，须臾之间，以成痛疾，小儿、女子益以滋甚。若时气不和，当自戒谨。若小有不和，即须治疗，寻其邪由，及在腠理，以时早治，鲜不愈者。患人忍之数日#4乃说，邪气入脏则难可制止，虽和缓亦无能为也。痈疽疔肿，喉痹客性，尤其为急，此自养生之要也。
　　凡作汤药，不可避晨夜时日吉凶，觉痛须臾，即宜便治，不等早晚，则易愈矣。服药当如方法，若纵意违师，不须治之也。
　　凡伤寒，多从风寒得之。始表中风寒，入裹则不消矣，未有温覆而当不消也。凡得时气病，五六日而渴欲饮水，饮不能多，不当与也。所以尔者，腹中热尚少，不能消之，便更为人作病矣。若至七八日，大渴欲饮水者，犹当依证而与之，与之勿令极意也。言能饮一斗者，与五升。若饮而腹满、小便涩，若喘若哕，不可与之。忽然大汗出者，欲自愈也。人得病能饮水，欲愈也。
　　凡温病，可针刺五十九穴。又，身之穴六百五十有五，其三十六穴灸之有害，七十九穴刺之为灾。
　　论曰：夫寻方学之要，以救速为贵，是以养生之家，须预#5合成熟药，以补#6仓卒之急，今具之于左。
　　辟温第二方　湿坚病证
　　屠苏酒，辟疫气，令人不染温病及伤寒岁旦之方：
　　大黄十五铢　白术十八铢　桔梗　蜀椒各十五铢　桂心＋八铢　乌头六两　菝葜十二铢
　　右七味，□咀，绛袋盛，以十二月晦日中悬沉井中，令至泥，正月朔旦平晓出药，置酒中煎数沸，於东向户中饮之。屠苏之饮，先从小起，多少自在。一人饮，一家无疫；一家饮，一里无疫。饮药酒得，三朝还滓置井中，能仍岁饮，可世无病。当家内外有井，皆悉着药，辟温气也。又一方有防风一两。
　　太乙流金散，辟温气方：
　　雄黄三两　雌黄二两　矾石一两#7　鬼箭羽一两半　羚羊角烧，二两
　　右五味，治下筛，三角绛袋盛一两，带心前，并挂门户上。若逢大疫之年，以月旦青布裹一刀圭，中庭烧之。温病人亦烧熏之。
　　雄黄散，辟温气方：
　　雄黄五两　朱砂一作赤术　菖蒲　鬼臼各二两
　　右四味，治下筛，以涂五心、额上、鼻人中及耳门。
　　预备一物柏枝散，天气不和，疾病流行方：
　　取南向社中柏东南枝，曝令乾，捣末，酒服方寸匕，神良。
　　粉身散，辟温病常用方：
　　芎藭　白芷　稿本各等分
　　右三味，治下筛，内米粉中，以粉身。
　　杀鬼烧药方，辟温气：
　　雄黄　丹砂　雌黄各一斤　羚羊角　羖羊角亦得　芜荑　虎骨　鬼臼　鬼箭羽　野丈人　石长生　猳猪屎　马悬蹄各三两　青羊脂　菖蒲　白术各八两　蜜蜡八斤
　　右十六味，末之，以蜜蜡和为丸，如弹许大。朝暮及夜中，户前微火烧之。
　　虎头杀鬼圆，辟温方：
　　虎头五两　朱砂　雄黄　雌黄各一两半　鬼臼　皂荚　芜荑各一两
　　右七味，末之，以蜜蜡和为丸，如弹子大，绛袋盛，系臂，男左女右，悬屋四角，晦望夜半，中庭烧一圆。
　　辟温杀鬼圆，熏百鬼恶气方：
　　雄黄　雌黄各二两　羖羊角　虎骨各七两　龙骨　龟甲　鲮鲤甲　猬皮各三两　樗鸡十五枚　空青一两　芎藭　真珠各五两　东门上鸡头一两#8
　　右十三味，末之，烊蜡二十两，并手圆如梧子。正旦，门户前烧一圆，带一圆，男左女右。辟百恶，独宿、吊丧、问病各吞一圆小豆大；天阴、大雾日，烧一圆於户牖前，佳。
　　雄黄圆，汉建宁二年#9，太岁在酉，疫气流行，死者极众，即有书生丁季回从蜀青城山来，东过南阳，从西市门入，见患疫疠者颇多，遂於囊中出药，人各惠之一圆。灵药沾唇，疾无不瘥。市中疫鬼数百#10余，见书生施药，悉皆惊怖而走。乃有鬼王见书生，谓有道法，兼自施药，感众鬼等奔走若是，遂诣书生，欲求受其道法，书生曰：吾无道法，乃囊中之药。呈於鬼王，鬼王睹药，惊惶叩头，乞命而走。此方药带之入山，能辟虎狼蛇虫，入水能除水怪蛟蜃。
　　雄黄　雌黄　曾青　鬼臼　真珠　丹砂　虎头骨　桔梗　白术　女青　芎藭　白芷　鬼督邮　芜荑　鬼箭羽　藜芦　菖蒲　皂荚各一两
　　右十八味，末之，蜜丸如弹子大。绢袋盛，男左女右带之。卒中恶病及时疫，吞如梧子一丸，烧一丸弹子户内。
　　赤散，辟温疫气，伤寒热病方：
　　藜芦　踯躅花各一两　牡丹皮　皂荚各一两六铢　附子　桂心　真珠各六两　细辛　乾姜各十八铢
　　右九味，末之，内真珠合治之，分一方寸匕，置绛囊中带之，男左女右，着臂自随。觉有病之时，便以粟米大内着鼻中，又酒服一钱匕，覆取汗，日三服，当取一过汗耳。
　　又方：
　　正月旦，取东行桑根如指，长七寸，以丹涂之，悬门户上，又令人带之。
　　断温病，不相染着方：
　　汲水瓶绠#11长七寸，盗着病人卧席下，良。
　　又方：
　　以绳度所住户中壁，屈绳即断之。
　　治温，病不相染方：
　　以桃树蠹屎末之，水服方寸匕。
　　又方：
　　术、豉等分，酒渍，服之妙。
　　又方：
　　正旦吞麻子、赤小豆各二七粒，又以二七#12粒投井中。
　　又方：
　　新布袋盛赤豆一升，内井中，三日出，举家服二七枚。
　　又方：
　　松叶末之，酒服方寸匕，日三服。
　　又方：
　　常以七月七日合家吞赤小豆，向日吞二七枚。
　　又方：
　　常以七月七日，男吞大豆七枚，女吞小豆二七枚。
　　又方：
　　神仙教人立春后有庚子日，温芜菁菹汁，合家大小并服，不限多少。
　　断温疫转相染着，乃至灭门，延及外人，无收视者方：
　　赤小豆　鬼箭羽　鬼臼　雄黄各二两
　　右四味#13，末之，以蜜和服如小豆一丸，可与病人同床传衣。
　　治温，令不相染方：
　　新布袋盛大豆一升，内井中，一宿出，服七枚。
　　治温疫方：
　　药子二枚，末，水服之。
　　又方：
　　白蜜和上色朱砂粉一两，以太岁日平旦，大小勿食，向东方立，吞服三七丸，如麻子大，勿令齿近之，并吞赤小豆七枚，投井泉中，终身勿忘此法。
　　又方：
　　凡时行疫疠，常以月望日细锉东引桃枝，煮汤浴之。
　　治瘴气方：
　　蒜五子，并皮碎之　豉心一升
　　右二味，以五#14岁男儿屎#15二升，煮五六沸，去滓服之，良。
　　又方：
　　青竹茹二升，以水四升，煮取三升，分作三服。
　　治患雾气者，心内烦闷少气，头痛项急，起则眼眩欲倒，身微热，战掉不安，时复憎寒，心中欲吐，吐时无物方：
　　新猪屎二升半，内好酒一升，搅令散，以生布绞取汁，更以绵滤，顿服之取尽，即地铺暖卧覆盖，铺前着火，常汗出。若得汗，当细细去上衣，勿使心寒，寒即不瘥，看汗自乾乃起，慎风冷。亦治疟及风劳蛊#16毒。
　　治肝腑脏温病阴阳毒，颈背双筋牵，先寒后热，腰强急缩，目中生花方：
　　桂心一两　白术　芒硝　大青　栀子各三两　柴胡五两　石膏　生姜各八两　生地黄　香豉各一升
　　右十味，□咀，水九升，煮取三升，分三服。
　　治肝腑脏温病阴阳毒，先寒后热，颈筋挛牵，面目赤黄，身中直强方：
　　玄参一两　细辛二两　栀子　黄苓　升麻　芒硝各三两　石膏八两#17　竹叶切，五升　车前草曝，切，二升
　　右九味，□咀，以水一斗半，煮竹叶、车前，取七升，去滓，下诸药，煎至三升，下#18芒硝，分三服。
　　治心腑脏温病阴阳毒，战掉不安，惊动方：
　　大青　黄苓　栀子　知母　芒硝各三两　麻黄四两　玄参六两　石膏　生葛根各八两　生地黄切，一升
　　右十味，□咀，以水九升，煮取三升，去滓，下芒硝，分三服。
　　治脾腑脏温病阴阳毒，头重颈直，皮肉痹，结核隐起方：
　　大青　羚羊角　升麻　射干　芒硝各三两　栀子四两　寒水石五两　玄参八两
　　右八味，□咀，以水七升，煮取三升，分三服。
　　治肺腑脏温病阴阳毒，咳嗽连续，声不绝，呕逆方：
　　麻黄　栀子　紫菀　大青　玄参　葛根各三两　桂心　甘草各二两　杏仁　前胡各四两　石膏八两
　　右十一味，□咀，以水九升，煮取三升，分作三服。
　　治#19肺腑脏温病阴阳毒，热暴气斑点方：
　　栀子　大青　升麻　芒硝各三两　葱须切，四两　豉一升　石膏　生葛各八两，一作生姜
　　右八味，□咀，以水七升，煮取三升，下芒硝，分三服。
　　治肾腑脏温病，身面如刺，腰中欲折，热毒内伤方：
　　茵陈蒿　栀子　芒硝各三两　苦参　生葛各四两　生地黄　石膏各八两　葱白　豉各一升
　　右九味，□咀，以水九升，煮取二升半，下芒硝，分三服。
　　萎蕤汤，治温风之病，脉阴阳俱浮，汗出体重，其息必喘，其形状不仁，嘿嘿但欲眠，下之者则小便难，发其汗者必识语，加烧针者则耳聋、难言，但吐下之则遗失便利，如此疾者，宜服之方：
　　萎蕤　白薇　麻黄　独活　杏仁　芎藭　甘草　青木香各二两　石膏三两
　　右九味，□咀，以水八升，煮取三升，去滓，分三服，取汗。若一寒一热，加朴硝一分，及大黄三两下之；如无木香，可用麝香一分。《小品方》云，萎蕤汤治冬温及春月中风伤寒，则发热头脑痛，喉咽乾，舌强，骨肉疼，心胸痞满，腰背强，亦治风温。
　　夫□病与百合、狐惑、湿风、温病、鬼魅皆相类，宜精察节气，其新故二气相搏，喜成此疾。
　　孙真人备急千金要方卷之二十九竟
　　#1辨：原作『辞』，据影宋刻本改。
　　#2若：原作『即』，据影宋刻本改。
　　#3治：原作『病』，据影宋刻本改。
　　#4日：原作『目』，据影宋刻本改。
　　#5预：原作『遇』，据影宋刻本改。
　　#6补：影宋刻本作『备』。
　　#7一两：影宋刻本作『二两』。
　　#8一两：影宋刻本作『一枚』。
　　#9建宁二年：原作『建炎三年』，据影宋刻本改。
　　#10百：影宋刻本『百』 下有『千』字。
　　#11粳：原作『一』，据影宋刻本改。
　　#12二七：原作『一七』，据影宋刻本改。
　　#13右四味：影宋刻本作『右五味』，方中另有『丹砂二两』。
　　#14五：影宋刻本作『三』。
　　#15屎：影宋刻本作『尿』。
　　#16蛊：原作『虫』，据影宋刻本改。
　　#17八两：影宋刻本作『三两』。
　　#18下：原脱，据影宋刻本补。
　　#19治：『治』下六十四字原脱，据影宋刻本补。
　　孙真人备急千金要方卷之三十
　　宋朝奉郎守太常少卿充秘阁校理林亿等校正
　　伤寒方
　　伤寒膏第三方
　　青膏，治伤寒，头痛项强，四肢烦疼方：
　　当归　芎藭　蜀椒　白芷　吴茱萸　附子　乌头　甘草各三两
　　右八味，□咀，以醇苦酒渍之再宿，以猪脂四斤，煎令药色黄，绞去滓。以温酒服枣核大三枚，日三服，取汗，不知稍增。可服可摩，如初得伤寒一日，苦头痛背强，宜摩之佳。
　　黄膏，治伤寒赤色，头痛项强，贼风走风方：
　　大黄　附子　细辛　乾姜　蜀椒　桂心各半两　巴豆五十枚
　　右七味，□咀，以醇苦酒渍一宿，以腊月猪脂一斤煎之，调适其火，三上三下药成。伤寒赤色发热，酒服梧子大一枚，又以火摩身数百过。兼治贼风绝良，风走肌肤，游风所在，摩之神效。千金不传，此赵泉方也。
　　白膏，治伤寒头痛，向火摩身体，酒服如杏核一枚，温覆取汗。摩身当千过，药力乃行。并治恶疮，小儿头疮、牛领马鞍皆治之，先以盐汤洗疮，以布拭之，傅膏。痈肿，火炙摩千过，日再，自消者方：
　　天雄　乌头　莽草　羊踯躅各三两
　　右四味，□咀，以苦酒三升渍一夕，作东向露灶，又作十二聚湿土各一升许大；取成煎猪脂三斤，着铜器中，加灶上炊，以苇薪令释，内所渍药，炊令沸，下着土聚上，沸定复上，如是十二过，令土尽遍药成，去滓。伤寒咽喉痛，含如枣核一枚，日三。摩时令勿近目。
　　发汗散第四方
　　度瘴发汗青散，治伤寒赤色，恶寒发热，头痛项强体疼方：
　　麻黄三两半#1　桔梗　细辛　吴茱萸　防风　白术各一两　乌头　乾姜　蜀椒　桂心各一两六铢
　　右十味，治下筛。温酒服方寸匕，温覆取汗，汗出止。若不得汗，汗少不解，复服如法。若得汗足，如故头痛发热，此为内实，当服□豉圆，若藋氏圆。如得便头重者，可以二大豆许，内鼻孔中，觉燥，涕出，一日可三四度，必愈。兼辟时行病。
　　五苓散，主时行热病，但狂言，烦躁不安，精彩言语不与人相主当者方：
　　猪苓　白术　茯苓各十八铢　桂心十二铢　泽泻三＋铢
　　右五味，治下筛。水服方寸匕，日三。多饮水，汗出即愈。
　　崔文行解散，治时气不和，伤寒发热者方：
　　桔梗 细辛各四两 白术八两 乌头一斤
　　右四味，治下筛。若中伤寒，服钱五匕，覆取汗解。若不觉，复小增之，以知为度。若时气不和，旦服钱五匕。辟恶气，欲省病，服一服。皆酒服。
　　六物青散，治伤寒赤色，恶寒方：
　　附子 白术各一两六铢 防风 细辛各一两十八铢 桔梗 乌头各三两＋八铢
　　右六味，治下筛。以温酒服五匕，不知稍增之。服后食顷不汗出者，进温粥一杯以发之，温覆，汗出摰摰可也，勿令流离，勿出手足也，汗出止。若汗大出不止者，温粉粉之，微者不须粉。不得汗者，当更服之。得汗而不解者，当服神丹丸。方出下篇发汗丸门。
　　青散，治春伤寒，头痛发热方：
　　苦参 厚朴 石膏各三＋铢 大黄 细辛各二两 麻黄五两 乌头五枚
　　右七味，治下筛。觉伤寒头痛发热，以白汤半升，和药方寸匕，投汤中，熟讫去滓。尽服，覆取汗，汗出，温粉粉之。良久，一服不除，宜重服之。或当微下利者，有大黄故也。
　　诏书发汗白薇散，治伤寒三日不解者方：
　　白薇十二铢 杏仁 贝母各十八铢 麻黄一两八铢
　　右四味，治下筛。酒服方寸匕，自覆，汗出即愈。
　　华佗赤散，治伤寒，头痛身热，腰背强引颈，及风口噤，疟不绝，妇人产后中风寒，经气腹大方：
　　丹砂十二铢 蜀椒 蜀漆 乾姜 细辛 黄苓 防己 桂心 茯苓 人参 沙参 桔梗 女萎 乌头各＋八铢 雄黄二＋四铢 吴茱萸三＋铢 麻黄 代赭各二两半
　　右十八味，治下筛。酒服方寸匕，日三，耐药者二匕，覆令汗出。欲治疟，先发一时所，服药二匕半，以意消息之。细辛、姜、桂、丹砂、雄黄不熬，余皆熬之。
　　赤散，治伤寒头痛项强，身热，腰脊痛，往来有时方：
　　乾姜 防风 沙参 细辛 白术 人参 蜀椒 茯苓 麻黄 黄苓代赭 桔梗 吴茱萸各一两 附子二两
　　右十四味，治下筛。先食酒服一钱匕，日三。
　　乌头赤散，治天行疫气病方：
　　乌头一两半 皂荚半两 雄黄 细辛桔梗 大黄各一两
　　右六味，治下筛。清酒若井花水服一刀圭，日二，不知稍增，以知为度。除时气疫病，若牛马六畜中水行疫，亦可与方寸匕。人始得病一日时，服一刀圭，取两大豆许吹着两鼻孔中。
　　水解散，治时行头痛，壮热一二日方：
　　桂心 甘草 大黄各二两 麻黄四两
　　右四味，治下筛。患者以生熟汤浴讫，以暖水服方寸匕，日三，覆取汗或利，便瘥。丁强人服二方寸匕。《延年秘录》有黄苓、芍药各二两；《古今录验》无甘草，有芍药，治天行热病，生疱疮，疼痛，及解肌出汗。
　　治时病，表裹大热欲死方：
　　大黄 寒水石 芒硝 石膏 升麻 麻黄 葛根 紫葛右八味，等分，治下筛。水服方寸匕，日二。
　　发汗汤第五例 桂枝证 方
　　例曰：大法春夏宜发汗，凡发汗，欲令手足皆周，至漐漐然一时间许益佳，但不可令如水流离霢霂耳。若病不解，当更重发汗。汗出多则亡阳，阳虚不可重发汗也。凡服汤药发汗，中病便止#2，不必尽剂也。凡云可发汗而无汤者，圆散亦可用，要以汗出为解，然不及汤随证良验。凡病无故自汗出，复发其汗愈，卫复和故也。
　　夫脉浮者病在外，可发汗，宜桂枝汤。
　　夫阳脉浮大而数者，亦可发汗，为宜桂枝汤。
　　夫病常自汗出者，此为荣气和，荣气和而外不解，此为卫气不和也。荣行脉中，卫行脉外，复发其汗，卫和则愈，宜桂枝汤。
　　夫病人脏无他病，时时发热，自汗出而不愈者，此卫气不和故也，先其时发汗则愈，宜桂枝汤。
　　太阳病发热汗出者，此为荣弱卫强，故令汗出，欲救邪风，宜桂枝汤。
　　太阳病，头痛发热，汗出，恶风寒，宜桂枝汤。
　　太阳病，下之微喘者，表未解也，宜桂枝加厚朴杏仁汤。
　　太阳病，外证未解者，不可下，宜桂枝汤。
　　太阳病，先发其汗，不解而下之，其脉浮者不愈，浮为在外而反下之，故令不愈。今脉浮，故在外，当须解其表则愈，宜桂枝汤。
　　太阳病，下之气上冲者，可与桂枝汤，不上冲，不可与。
　　凡桂枝本为解肌，若脉浮紧，发热无汗者，勿与之，常知此，勿误也。
　　凡酒客，勿与桂枝汤，若服必呕。
　　凡服桂枝汤吐者，后必吐脓血也。
　　桂枝汤，治中风，其脉阳浮而阴弱，阳浮者热自发，阴弱者汗自出，濇濇恶风，淅淅恶寒，噏噏发热，鼻鸣乾呕方：
　　桂枝　芍药　生姜各三两　甘草二两　大枣十二枚
　　右五味，□咀三物，切姜、擘枣，以水七升，煮枣令烂，去滓，乃内诸药，水少者益之，煮令微沸，得三升，去滓。服一升，日三，小儿以意减之。初服少多便得汗出者，小阔其间；不得汗者，小促其间，令药势相及。汗出，自护如法，特须避风。病若重，宜夜服。若服一剂不解，病证不变者，当#3复服之。至有不肯汗出，服两三剂乃愈。服此药食顷，饮热粥以助药力。
　　麻黄汤，治伤寒头及腰痛，身体骨节疼，发热恶寒，不汗而喘方：
　　麻黄三两　桂心　甘草各二两　杏仁七十枚，喘不甚，用五十枚
　　右四味，□咀，以水九升煮麻黄，减二升，去沫，内诸药，煮取二升半，绞去滓。服八合，覆令汗。
　　大青龙汤，治中风伤寒，脉浮紧，发热恶寒，身体疼痛，汗不出烦躁方：
　　麻黄六两　桂心　甘草各二两石膏如鸡子一枚，碎生姜三两杏仁四十枚大枣十二枚
　　右七味，□咀，以水九升煮麻黄，去沫，乃内诸药，煮取三升。分服一升，厚覆，当大汗出，温粉粉之即止，不可再服。服之则筋惕肉瞷，此为逆也。不汗乃再服。
　　阳毒升麻汤，治伤寒一二日便成阳#5毒，或服药吐下之后，变成阳毒。身重，腰背痛，烦闷不安，狂言，或走，或见鬼，或吐血、下痢，其脉浮大数，面赤斑斑如锦文，咽喉痛，唾脓血，五日可治，至七日不可治，宜服方：
　　升麻　甘草各半两　当归　蜀椒　雄黄　桂心各六铢
　　右六味，□咀，以水五升，煮取二升半。分三服，如人行五里进一服，温覆手足，毒出则汗，汗出则解。不解，重作服之，得吐亦佳。仲景无桂心，有鳖甲手大一片；《肘后》与《千金》同；《古今录验》有栀子六铢、鳖甲如手一片。
　　阴毒甘草汤，治伤寒初病一二日，便结成阴毒，或服药六七日已上至十日变成阴毒。身重背强，腹中绞痛，咽喉不利，毒气攻心，心下坚强，短气不得息，呕逆，唇青面黑，四肢厥冷，其脉沉细紧数，仲景云此阴毒之候，身如被打，五六日可治，至七日不可治也方：
　　甘草　升麻各半两　当归　蜀椒各六铢　鳖甲一两
　　右五味，□咀，以水五升，煮取二升半。分三服，如人行五里顷更进一服。温覆发汗，毒当从汗出，汗出则愈。若不汗则不除，重作服。仲景方去蜀椒。
　　阴旦汤治伤寒，肢节疼痛，内寒外热，虚烦方：
　　芍药　甘草各二两　乾姜　黄苓各三两　桂心四两　大枣十五枚
　　右六味，□咀，以水一斗，煮取五升，去滓。温服一升，日三夜再，覆#5令小汗。
　　阳旦汤，治伤寒中风，脉浮，发热往来，汗出恶风，头项强，鼻呜乾呕，桂枝汤主之，随病加减如左方：
　　以泉水一斗，煮取四升，分服一升，日三。自汗者，去桂枝，加附子一枚；渴者，去桂，加栝蒌#6三两；利者，去芍药、桂，加乾姜三累、附子一枚，炮；心下悸者，去芍药，加茯苓四两；虚劳裹急，正阳旦主之，煎得二升，内胶饴半斤，为再服；若脉浮紧，发热者，不可与之。
　　六物解肌汤，治伤寒发热，身体疼痛方：
　　葛根四两　茯苓三两　麻黄　牡蛎　生姜各二两　甘草一两
　　右六味，□咀，以水八升，煮取二升#7 。分三服，再服后得汗，汗通即止。《古今录验》无生姜、甘草。
　　解肌汤，治伤寒温病方：
　　葛根四两　麻黄三两#8 黄苓　芍药　甘草各二两　大枣十二枚
　　右六味，□咀，以水一斗，煮取二升#9。饮一升，日三服。三四日不解，脉浮者，宜重服发汗；脉沉实者，宜以□豉丸下之。《延年秘录》有桂心一两。
　　治伤寒时气温疫，疼#10痛壮热，脉盛，始得一二日者方：
　　丹砂一两，末之，以水一斗，煮取一升。顿服之，覆取汗。
　　治疫气伤寒，三日已前不解者方：
　　好豉一升，绵裹　葱白切，一升　小男儿尿三升
　　右三味，先熬豉、葱，令相得，则投小便，煮取二升。分再服，徐徐服之覆令汗，神验。
　　解肌升麻汤，治时气三四日不解方：
　　升麻　芍药　石膏　麻黄　甘草各一两　杏仁三＋枚　贝齿三枚#1，一作贝母十八铢
　　右七味，□咀，以水三升，煮取一升。尽服，温覆发汗便愈。
　　葛根龙胆汤，治伤寒三四日不瘥，身体烦毒而热方：
　　葛根八两　龙胆　大青各半两　升麻　石膏　萎蕤各一两　甘草　桂心　芍药　黄苓　麻黄各二两　生姜三两
　　右十二味，□咀，以水一斗煮葛根，取八升，内余药，煮取三升。分四服，日三夜一。
　　治伤寒四五日，头痛壮热，四肢烦疼，不得饮食方：
　　栀子仁　黄连　黄檗　大黄各半两　好豉一升　葱白七茎
　　右六味，□咀，以水八升，煮上四物六七沸，内后葱白、豉，煮得三升。顿服一升，日三。服汤讫，温覆令汗出，粉之，得汗便止，后服勿复取汗。不得汗者，复服重发。此药无忌，特宜老小，神良。
　　七物黄连汤，治夏月伤寒，四肢烦疼，发热，其人喜烦，呕逆支满，剧如祸祟，寒热相搏，故令喜烦方：
　　黄连　茯苓　黄苓各十八铢　芍药　葛根各一两　甘草一两六铢　小麦三合
　　右各□咀，以水七升，煮取三升。冷，分三服，不能一升者，可稍稍服之，汤势安乃卧。药主毒气，服汤之后，胸中热及咽喉痛，皆瘥。其明日复煮一剂，如法服之。此汤无毒，但除热下气，安病人。小儿服者，取三分之一，以水四升，煮得二升，稍稍服。
　　三匕汤，治伤寒中风，得之三日至七八日不解，胸胁痛，四肢逆，乾呕，水一浆不下，腹中宿食不消，重下血数十行方：
　　茯苓如鸡子大　黄苓　人参各三两　栝蒌根四两　芒硝　乾地黄各一升　大黄　麻黄　寒水石各半斤
　　右九味，捣筛令相得，以散三方寸匕，水一升，煮令三沸，绞去滓。服之，日三，温覆汗出即愈。病剧，与六七匕。
　　五香麻黄汤，治伤寒忽发肿，或着四肢，或在胸背，虚肿浮如吹状，亦着头面、唇口、颈项，剧者偏着脚腔外，如轴大而不痛不赤，着四肢者，乃欲不遂，悉主之：
　　麝香半两　熏陆香　鸡舌香各一两　沉香　青木香　麻黄　防风　独活　秦艽　萎蕤　甘草各二两　白薇　枳实各二两
　　右十三味，□咀，以水九升，煮取三升。分三服，覆取汗后，外摩防己膏。
　　治伤寒三日外，与前药不瘥，脉势仍数者，阳气犹在经络，未入脏腑方：
　　桂枝　黄苓　甘草各二两　升麻　葛根生姜各三两　芍药六两　石膏八两　栀子二七枚
　　右九味，□咀，以水九升，煮取二升七合，分三服#12，相去十里久。若前两服讫即得汗，后服即停；不得汗，更进一服，得汗即止。不得汗者，明日去栀子，加麻黄二两，足水二升，再依方口以。
　　雪煎，治伤寒方：
　　麻黄十斤　大黄一斤十二两#13，金色者　杏仁三斗四升#14
　　右三味，□咀，以雪水五斛四斗，渍麻黄於东向灶釜中三宿，内大黄，搅令调，炊以桑薪，煮得二斛汁，去滓，复内釜中，捣杏仁内汁中，复炊之，可余六七斗汁，绞去滓，置铜器中，又以雪水三斗合煎之，搅令调，得二斗四升，药成可丸，冷凝，丸如弹丸。有病者，以三沸白汤五合，研一丸入汤中，适寒温服#15 之，立汗出。若不愈者，复服一丸。密盛药，勿令泄气。
　　孙真人备急千金要方卷之三十竟
　　#1三两半：影宋刻本作『二两半』。
　　#2止：原作『上』，据影宋刻本改。
　　#3当：原作『常』，据影宋刻本改。
　　#4阳：原作『阴』，据影宋刻本改。
　　#5覆：原作『服』，据影宋刻本改。
　　#6栝蒌：影宋刻本作『栝蒌根』。
　　#7 二升：影宋刻本作『三升』。
　　#8三两：影宋刻本作『一两』。
　　#9二升：影宋刻本作『三升」。
　　#10疼：影宋刻本作『头』。
　　#11三枚：影宋刻本作『二枚』。
　　#12分三服：影宋刻本作『分二服』。
　　#13一斤十二两：影宋刻本作『一斤十三两』。
　　#14三斗四升：影宋刻本作『一斗四升』。
　　#15服：原脱，据影宋刻本改。
　　孙真人备急千金要方卷之三十一
　　宋朝奉郎守太常少卿充秘阁校理林亿等校正
　　伤寒方
　　发汗圆第六方
　　神丹圆，治伤寒赤涩恶寒发热，体疼者方：
　　附子　乌头各四两　人参　茯苓　半夏各五两　朱砂一两
　　右六味，末之，蜜圆，以真丹为色。先食服如大豆二圆，生姜汤下，日三，须臾进热粥二升许，重覆，汗出止。若不得汗，汗少不解，复服如前法。若得汗足，应解而不解者，当服桂枝汤。此药多毒，热者令饮水，寒者温饮解之。治疟，先发服二圆。《要略》用细辛，不用人参，别有射干枣大一枚，名赤圆，主寒气厥逆。
　　麦奴圆，治伤寒五六日以上不解，热在胸中，口噤不能言，惟欲饮水，为坏伤寒，医所不能，为成死人，精魂已竭，心下才温，以杖发其口开，灌药咽中，药得下则愈，麦奴圆，一曰黑奴圆，二曰水解圆：
　　釜底墨　灶突墨　梁上墨　麦奴　黄令　大黄　芒硝各一两　麻黄二两
　　右八味，末之，蜜圆入弹子大。以新汲水五合，研一圆破，渍置水中，当药消尽服之。病者渴欲饮水，极意，不问升数，欲止复强饮，能多饮为善，不欲饮水当强饮之。服药须臾当寒，寒竟汗出便解。若服药日移五尺许不汗，复服如前法，不过再三服佳。小麦黑勃，明麦奴。
　　宜吐第七例　证　方
　　例曰：大法春宜旺，反服吐药，中病便止，不必尽剂也。
　　病如桂枝证，头不痛，项不强，而脉寸口浮，胸中鞭满，气上冲咽喉不得息者。此以内有久痰，宜吐之。
　　病胸上诸寒，胸中郁郁而痛，不能食，欲得使人按之，按之反有涎出，下#1利日十余行，而其人脉迟、寸脉微滑者，此宜吐之，吐之利即止。
　　少阴病，饮食入口即吐，心中愠愠然，欲吐复不能吐者，宜吐之，宿食在上管，宜吐之。
　　病手足逆冷，脉乍结者，客气在胸中，心下满而烦，饥不能食者，以病在胸中，宜吐之。
　　瓜蒂散，病如桂枝证，头不痛，项不强，寸脉微浮，胸中痞坚，气上撞咽喉，不得息者，此为胸有寒也，宜吐之：
　　瓜蒂　赤小豆各一两
　　右二味，治下筛。取一钱匕，香豉一合，熟汤七合，煮作稀粥，去滓取汁，和散温顿服之。不吐者，少少加，得快吐乃止。张文仲以白汤三合和服。
　　水导散，治时气病，烦热如火，狂言妄语，欲以走方：
　　甘遂半两　白芷二两#2
　　右二味#3，治下筛。水服方寸匕，须臾令病人饮冷水，腹满即吐之，小便当赤。一名濯肠汤，此治大急者。
　　藜芦丸，治伤寒不得吐方：
　　藜芦　附子各一两
　　右二味，末之，蜜和如扁豆大。伤寒不食，服二丸，不知增之。此谓得病一日以上、四日已来。服药后日移三丈不吐，进热粥汁发之。
　　治伤寒温病三四日，胸中恶，欲令吐者，服酒胆方：
　　醇苦酒半升　猪胆一具
　　右二味，尽和饮之，吐即愈。
　　又方：
　　取比轮钱一百五十七枚，以水一斗，煮取七升，分服汁尽。须臾，复以水五升更煮钱，令得一升，复以水二升投中，合三升，出钱饮之，当吐毒即愈。
　　宜下第八例　诸证方
　　例曰：大法秋宜下，凡下以汤胜丸散也，中病便止，不必尽剂也。
　　伤寒有热而小腹满，应小便不利，今反利者，此为有血也，当须下之，宜抵当丸。
　　太阳病，身黄，脉沉结，小腹坚满，小便不利者，为无血也，小便自利，其人如狂者，为血证谛也，属抵觉汤下之。
　　太阳病不解，热结在膀胱，其人如狂，其血自下即愈。其外不解，尚未可攻，当先解其外；外已解，但小腹结者，可攻之。
　　阳明病，脉迟，虽汗出不恶寒，体必重，短气，腹满而喘，有潮热者，此外欲解，可攻裹也。手足戢然汗出者，大便已坚，宜承气汤。若汗多而微热恶寒者，为外未解也，桂枝汤主之。其热不潮，未可与承气。若腹大满而不大便者，可少与承气汤，微和其胃气，勿令大下。
　　阳明病，潮热，大便微坚，与承气汤；不坚者，不可与之。若不大便六七日，恐有燥屎，欲知之法，少与承气汤。腹中转矢气者，为有燥屎，乃可攻之；若不转气者，此为头坚后溏，不可攻之也，攻之必胀满不能食。欲饮水者，即喻，其后发热者，大便必复坚，宜与小承气和之。不转气者，慎勿攻之。
　　阳明证，其人喜忘者，必有畜血，所以然者，本有久瘀血，故令喜忘，屎虽坚，大便必黑，宜抵党汤下之。
　　阳明病发热汗出者，此为越热，不能发黄，但头汗出，身无汗，剂颈而还，小便不利，渴引水浆者，此为瘀热在裹，身必发黄，宜下，以茵陈汤。方出第＋卷中。
　　少阴病，得之二三日，口燥咽乾，急下之，宜承气汤。
　　少阴病，得之六七日，腹满，不大便者，急下之，宜承气汤。
　　夫实则谶语，虚则郑声。郑声，重语也。直视、谶语、喘满者死，下痢者亦死。
　　伤寒四五日，脉沉喘满，沉为在裹，而反发汗，津液越出，大便为难，表虚裹实，久则讝语。
　　大承气汤，主热盛，腹中有燥屎，识语者方：
　　大黄四两　厚朴八两　枳实五枚　芒硝三合#4
　　右四味#5，□咀，以水一斗，先煮厚朴、枳实，取五升，去滓；内大黄，煎取二升，去滓；下芒硝，更煎一两沸。分再服，得快利止。
　　抵党圆，下血方：
　　水蛭　虻虫各二十枚　桃仁二十二枚#6大黄三两
　　右四味，为末，蜜和合，分为四丸。以水一升，煮一丸，取七合，顿服之，眸时当下血，不下更服。
　　抵党汤，治同前：
　　水蛭　虻虫各三十枚#7　桃仁二十三枚　大黄三两
　　右四味，□咀，以水五升，煮取三升，去滓。服一升，不下更服。
　　承气汤方：
　　枳实五枚　芒硝半升　大黄四两　甘草二两
　　右四味，□咀，以水五升，煮取二升，去滓。适寒温，分三服，如人行五里进一服，取下利为度。若不得利#8，尽服之。
　　生地黄汤，治伤寒有热，虚赢少气，心下满，胃中有宿食，大便不利方：
　　生地黄三斤　大黄四两　甘草一两　芒硝二合　大枣二十枚
　　右五味，合捣令相得，蒸五升米下，熟绞取汁，分再服。
　　大柴胡　萎蕤　知母汤，治伤寒七八日不解，默默心烦，腹中有干屎，讝语方：
　　柴胡半斤　萎蕤　知母　大黄　甘草各二两#9　人参　黄苓　芍药各三两　生姜五两　半夏半升
　　右十味，□咀，以水一斗，煮取三升，去滓。服一升，日三，取下为效。《集验》用枳实四枚，不用芍药。
　　治伤寒头痛壮热，百节疼痛方：
　　柴胡　栀子仁　芍药　知母各四两　升麻　黄苓　大青　杏仁各三两　石膏八两　香豉一升
　　右十味，吹咀，以水九升，煮取二升七合，分温三服。若热盛，加大黄四两。
　　□豉圆，治伤寒留饮，宿食不消方：
　　豆豉一升　巴豆去油，三百枚，今用二百枚　杏仁六＋枚　黄苓　黄连　大黄　麻黄各四两　芒硝　甘遂各三两
　　右九味，为末，以蜜和丸如大豆，服二丸。不得下者，增之。《崔氏》云此黄素方。
　　发汗吐下后第九脉证　方　灸法
　　伤寒已解半日许，复心烦热，其脉浮数者，可更发汗，宜桂枝汤。
　　凡发汗后饮水者，必喘，宜慎也。
　　竹叶汤，治发汗后，表裹虚烦，不可攻者，但当与此方：
　　竹叶二把　半夏半升　麦门冬一升　人参　甘草各二两　生姜四两　石膏一斤
　　右七味，□咀，以水一斗，煮取六升，去滓，内粳米半升，米熟去之。分服一升，日三。张文仲不用生姜。
　　桂枝二麻黄一汤#10，服桂枝汤大汗后，脉洪大者，与桂枝汤。若形如疟，一日再发，汗出便解者，属桂枝二麻黄一汤方：
　　桂枝一两十七铢　麻黄十六铢　芍药　生姜各一两六铢　甘草一两二铢　杏仁十六枚　大枣五枚
　　右七味，□咀，以水五升，煮麻黄再沸，去沫，内诸药，煮取二升。适寒温，分再服，取微汗而已。
　　小青龙汤，治伤寒表未解，心下有水气，乾呕，发热而咳，或渴，或利，或噎，或小便不利，小腹满，或喘者方。
　　桂心　麻黄　甘草　乾姜　芍药　细辛各三两　五味子　半夏各半升
　　右八味，□咀，以水一斗煮麻黄，减二升，去上沬，内诸药，煮取三升。
　　分三服，相去十里顷复服之。若渴者，去半夏，加栝蒌三两；若微利，去麻黄，加芫花#11 ，如一鸡子大，熬令赤色；若噎，加附子一枚；若小便不利，小腹满者，去麻黄，加茯苓四两；若喘，去麻黄，加杏仁半升。数用神效。
　　四物甘草汤，治伤寒，发汗出而喘，无大热与此方：
　　甘草二两　麻黄四两　石膏半斤　杏仁五十枚
　　右四味，□咀，以水七升，先煮麻黄，令减二升，内诸药，煎取三升，分三日服。
　　栀子汤，治发汗若下后，烦热，胸中室，气逆抢心者方：
　　栀子十四枚　香豉四合，绵裹
　　右二味，以水四升先煮栀子，取二升半，次内豉，煮取一升半。分二服，温进一服。得快吐，止后服。
　　厚朴汤，治发汗后，腹胀满方：
　　厚朴半两#12　人参一两　甘草二两　生姜八两　半夏半升
　　右五味，□咀，以水一斗，煮取三升，分三服。
　　玄武汤，治太阳病发汗，汗出不解，其人仍发热，心下悸，头眩，身瞷动，振振欲僻地方：
　　茯苓　芍药　生姜各三两　白术二两　附子一枚
　　右五味，□咀，以水八升，煮取三升#13，温服七合。
　　葛根黄连汤，治太阳病反下之，利遂不止，脉促者，表未解，喘而汗出者方：
　　葛根半斤　黄连　黄苓各三两　甘草二两
　　右四味，□咀，以水八升，先煮葛根，减二升，次内诸药，煮取二升#14，去滓，分再服。
　　茯苓汤，治伤寒发汗吐下后，心下逆满，气上冲胸，起即头眩，其脉沉紧，发汗则动经，身为振振摇者方：
　　茯苓四两　白术　桂心各三两　甘草二两
　　右四味，□咀，以水六升，煮取三升，去滓，分三服。
　　凡寸口脉浮，关上自沉，为结胸。《巢源》作沉细。
　　凡伤寒病发於阳，而反下之，热入因作结胸。
　　大陷胸圆，治结胸病，项亦强，如柔痉状，下之即和方：
　　大黄八两　芒硝　杏仁　葶苈各五合
　　右四味，捣筛大黄、草整，余二味别研如脂，和散，取如弹丸大一枚，甘遂末一钱匕，白蜜二合，水一升，煮取八合。温顿服之，病乃自下；如不下，更服，取下为效。
　　伤寒六七日，结胸热实，其脉沉紧，心下痛，按之正坚，宜大陷胸汤。
　　太阳病，重发汗而复下之，不大便五六日，舌上乾而渴，日哺有小潮热，心胸大烦，从心下至小腹，坚满痛不可近，宜大陷胸汤方：
　　甘遂未，一钱匕　大黄切，六两　芒硝一升
　　右三味，以水六升，先煮大黄，取二升，去滓，次内芒硝，一沸，次内甘遂。分再服，一服得快利，止后服。
　　甘草泻心汤，治伤寒中风，医反下之，其人下痢，日数十行，谷不化，腹中雷鸣，心下痞坚结满，乾呕心烦，不能得安。即#15见心下痞，谓病不尽，复下之，其痞益甚。此非结热，但以胃中虚，客气上逆使之然也，宜治之方：
　　甘草四两　黄苓　乾姜各三两#16　黄连一两　半夏半升　大枣十二枚
　　右六味，□咀，以水一斗，煮取六升，去滓。分服一升，日三。加人参三两乃是也。
　　生姜泻心汤，治伤寒发汗后，胃中不和，心下痞坚，乾噫食臭，胁下有水气，腹中雷鸣，下利者方：
　　生姜四两　甘草　人参　黄苓各三两　乾姜　黄连各一两　半夏半升　大枣十二枚
　　右八味，□咀，以水一斗，煮取六升，去滓。分服一升，日三。
　　白虎汤，治伤寒吐下后，七八日不解，结热在裹，表裹俱热，时时恶风，大渴，舌上乾燥而烦，欲饮水数升者方：
　　石膏一升　知母六两　甘草二两　粳米六合
　　右四味，□咀，以水一斗煮，米熟去滓。分服一升，日三。诸亡血及虚家，不可与白虎汤。若立夏后至立秋前，得用之，立秋后不可服。春三月尚凛冷，亦不可与之，与之则呕利腹痛。
　　伤寒无大热，而口乾渴，心烦，背微恶寒，宜服白虎汤。
　　伤寒脉浮，发热无汗，其表不解，不可与白虎汤。渴欲饮水，无表证，宜白虎汤。
　　若渴欲饮水，口燥舌乾者，亦宜白虎汤。
　　青箱子圆，治伤寒后，结热在内，烦渴者方：
　　青葙子五两　黄苓　栝蒌根　苦参各一两　黄檗二两　龙胆　栀子仁　黄连各三两
　　右八味，为末，蜜丸如梧桐子大。先食后#17服七丸，日三，不知稍加。一本云畅和为丸。
　　大青汤，治伤寒热病十日已上，发汗不解，及吐下后，诸热不除，及下利不止，斑出，皆治之方：
　　大青四两　甘草　阿胶各二两　豆豉一升
　　右四味，□咀，以水八升，煮取三升，去滓，煮三沸，去豉，内阿胶令烊。顿服一升，日三服。欲尽复作，常使有余，渴者当饮。但除热，止吐下，无毒。《深师》治劳复，《肘后》有赤石脂三两，《胡洽》、《集验》同。
　　治伤寒后不了了，朝夕有热，如疟状方：
　　知母二两　麻黄　甘草　芍药　黄苓　桂心各一两
　　右六味，□咀，以水七升，煮取二升半。服五合，日三，温覆令微汗。若心烦不得眠，其人欲饮水，当稍稍饮之，令胃中和则愈。
　　江南诸师，秘仲景要方不传。
　　灸法：
　　初得病或先头痛，身寒热，或涩涩欲守火，或腰背强直，面目如饮酒状，此伤寒初得一二日，但烈火灸心下三处：第一处，去心下一寸，名巨阙；第二处，去心下二寸，名上管；第三处，去心下三寸，名胃管。各灸五十壮。然或人形大小不同，恐寸数有异，可绳度，随其长短寸数最佳。取绳从心头骨名鸠尾头度，取脐孔，中屈绳取半，当绳头名胃管，又中屈半绳，更分为二分，从胃管向上度一分即是上管，又上度取一分即是巨阙。大人可灸五十壮，小儿可三壮，亦随其年。灸之大小，以意斟量也。若病者三四日以上，宜先灸胸上二十壮。以绳度鼻正上尽发际，中屈绳，断去半，便从发际入发中，灸绳头名曰天聪，又灸两颞□，又灸两风池，又灸肝输百壮，余处各二十壮，又灸太冲三十壮，神验。
　　孙真人备急千金要方卷之三十一竟
　　#1下：原作『不』，据影宋刻本改。
　　#2二两：影宋刻本作『一两』。
　　#3右二味：『右』字下，至『宜下第八』篇中『大承气汤』主治文字，全脱，据影宋刻本补。
　　#４三合：影宋刻本作『五合』。
　　#5右四味：原作『右六味』，据影宋刻本改。
　　#6二十二枚：影宋刻本作『二十三枚』。
　　#7各三十枚：影宋刻本『虻虫』用『二十枚』。
　　#8利：原作『和』，据影宋刻本改。
　　#9各二两：影宋刻本『大黄、甘草』各用『一两』。
　　#10桂枝二麻黄一汤：原作『桂枝麻黄汤』，据下文文义改。
　　#11芫花：影宋刻本作『荛花』。
　　#12半两：影宋刻本作『八两』。
　　#13三升：影宋刻本作『二升』。
　　#14二升：影宋刻本作『三升』。
　　#15即：影宋刻本作『师』。
　　#16各三两：影宋刻本作『各二两』。
　　#17后：影宋刻本无『后』字。
　　孙真人备急千金要方卷之三十二
　　宋朝奉郎守太常少卿充秘阁校理林亿等校正
　　伤寒方
　　伤寒杂治第一论 方 灸法
　　论曰：凡除热解毒，无过苦酢等物，故多用苦参、青葙、艾、栀子、葶苈、苦酒、乌梅之属，是其要也。夫热盛，非苦酢物不解也。热在身中，既不时治，治之又不用苦酢等药，此如救火不以水也，必不可得脱免也。
　　又曰：今诸疗多用辛甘，姜、桂、人参之属，此皆贵价难得，常有比行求之，转以失时。而苦参、青葙、葶苈、艾之属，所在尽有，除热解毒最良，胜於向贵价药也。前后数参并用之。得病内热者，不必按药次也，便以青葙、苦参、艾、苦酒疗之，但稍与促其间，无不解也。
　　扁鹊曰：病在腠理，汤熨之所及；病在血脉，针石之所及；病在骨髓，无可奈何。而凡医治病，或言且待使病成乃顿去之，此为妄矣。当预约束家中及所部曲，具语解此意，使有病者知之为要。
　　治温气病欲死方：
　　苦参一两，以酒二升，煮取一升，尽饮之。当吐则除诸毒病，服之覆取汗，皆愈。张文仲及《肘后》云：治热毒气死，破棺千金汤。
　　苦参汤，治热病五六日已上方：
　　苦参三两　黄苓二两　生地黄八两
　　右三味，□咀，以水八升，煎取二升。适寒温服一升，日再。
　　凝雪汤，治时行毒病七八日，热积聚胸中，烦乱欲死，起死人，拓汤方：
　　芫花一升，以水三升，煮取一升半。渍故布，薄胸上，不过三薄，热即除。当温暖四肢，护厥逆也。
　　栝蒌汤，治伤寒中风五六日已上，但胸中烦，乾呕方：
　　栝蒌实一枚　黄苓　甘草各三两　生姜四两　大枣十二枚　柴胡半斤
　　右六味，□咀，以水一斗二升，煮取五升，绞去滓。适寒温服一升，日三。
　　芦根饮子，治伤寒后，呕哕反胃，及乾呕不下食方：
　　生芦根切　青竹茹各一升　粳米三合　生姜三两
　　右四味，以水七升，先煮千里鞋底二只#1，取五升，澄清下药，煮取二升半。随便饮，不瘥，重作取瘥。
　　治伤寒后呕哕方：
　　通草三两　生芦根切，一升　橘皮一两　粳米三合
　　右四味，□咀，以水五升，煮取二升。随便稍饮，不瘥更作，取瘥止。
　　治伤寒后虚赢少气，呕吐方：
　　石膏　麦门冬　半夏各一升　竹叶二把　人参二两
　　右五味，□咀，以水一斗，煮取六升，去滓，内粳米一升，米熟汤成。饮一升，日三服。一方加生姜五两。此方正是仲景竹叶汤方，前卷汗后门中已有此方，仍少甘草，分两不别#2。
　　治热毒攻手足，赤肿焮热，疼痛欲脱方：
　　煮马屎若羊屎汁，渍之，日三度。
　　又方：
　　浓煮虎杖根，适寒温，以渍手足，令至踝上一尺止。
　　又方：
　　稻秾灰汁渍之。
　　又方：
　　取好酒煮苦参以渍之。
　　又方：
　　猪膏和羊屎涂之，亦佳。
　　又方：
　　取常思草，绞取汁以渍之。一名苍耳。
　　漏芦连翘汤，治时行热毒变作赤色痈疽，丹疹毒热赤肿赤痛#3，生障翳方：
　　漏芦　连翘　黄苓　麻黄　白术#4　升麻　甘草各一两#5　枳实　大黄各三两
　　右九味，□咀，以水九升，煮取三升。分三服，相去人行五里久更服。热盛者，可加芒硝二两。
　　猪胆汤，治伤寒五六日斑出方：
　　猪胆　苦酒各三合　鸡子一枚
　　右三味，合煎三沸，强者尽服之。赢者须煎六七沸，分为二服，汗出即愈。
　　治人及六畜时气热病，豌豆疮方：
　　浓煮黍禳汁洗之。一茎是穄禳，即不瘥。疮若黑者，捣蒜封之。
　　又方：
　　煮芸薹洗之。
　　治热病后，豌豆疮方：
　　黄连三两，以水二升，煮取八合，顿服之。
　　又方：
　　真波斯青黛大如枣，水服之，瘥。
　　又方：
　　青木香二两，以水三升，煮取一升，顿服之，愈。
　　又方：
　　若赤黑发如疥大一作疾火者，煎羊脂摩傅之。
　　又方：
　　小豆屑，鸡子白和而傅之。
　　又方：
　　以妇人月水帛以拭之。
　　又方：
　　小儿着，取月水汁和水浴之。
　　又方：
　　灸两手腕砚子骨尖上三壮，男左女右。
　　木香汤，治疮烦疼者方：
　　青木香二两　熏陆香　矾石　丁香各一两　麝香半两
　　右五味，□咀，以水四升，煮取一升半，分#6再服。热毒盛者，加犀角一两，无犀角，以升麻代之；病轻者，去矾石。神验。
　　又方：
　　芒硝和猪胆涂上，勿动，痂落无痕，仍卧黄土末上良。此病小便涩、有血者，内坏；疮皆黑靥，不出脓者，死不治也。
　　治内发疮盛方：
　　酢四合　大猪胆一具
　　右二味，合煎三沸。服一合，日五服之，良。
　　治豌豆疮，初发觉欲作者方：
　　煮大黄五两，服之愈。
　　治时行病发疮方：
　　取好蜜遍身摩疮上。亦可以蜜煎升麻摩之，并数数食之。
　　治伤寒鼻衄，肺间有余热故也，热因血自上不止，用此方：
　　牡蛎二两半#7　石膏一两六铢
　　右二味，治下筛。酒服方寸匕，日三四。亦可蜜丸，如梧子大。用治大病瘥后，小劳便鼻衄者。
　　治伤寒热病，喉中痛，闭塞不通方：
　　生乌扇一斤，切　猪脂一斤
　　右二味，合煎，药成去滓，取如半鸡子大，薄绵裹之，内喉中，稍稍咽之，取瘥。
　　又方：
　　升麻　芍药　羚羊角各三两　通草四两　射干二两　生芦根切，一升
　　右六味，□咀，以水七升，煮取二升半，分作二#9服。
　　治热病，口中苦，下气除热，喉中鸣，煎方：
　　石膏半升　蜜一升
　　右二味，以水三升先煮石膏，取二升，次内蜜复煎，取如饧，含如枣核许，尽复含之，大良。
　　治伤寒热病后，口乾喜唾，咽痛方：
　　大枣二十枚　乌梅十枚
　　右二味，合捣，蜜和。含如杏核大，咽其汁，甚验矣。
　　禹余根汤#9，伤寒服汤药而下利不止，心下痞坚，服泻心汤竟，复以他药下之，利不止，医以理中与之而利益甚。理中治中焦，此利在下焦，治之方：
　　禹余根　赤石脂各一斤，碎
　　右二味，以水六升，煮取二升，分三服。若不止，当利小便。
　　治伤寒后下利脓血方：
　　阿胶一两　黄檗二两　黄连四两　栀子十四枚
　　右四味，□咀，以水六升，煮取于升，去滓，内阿胶，更煎令消，分为三服。《甲乙方》无黄檗，有黄苓。
　　治赤白下脓，小儿得之三日皆死，此有□虫在下部方：
　　麝香　矾石　巴豆　附子　真珠　雄黄各等分
　　右六味，治合，取桑条如箭簳，长三寸，以绵缠头二寸，唾濡绵，展取药，着绵上，内谷道中，半日复易之，日再，神效。
　　麻黄升麻汤，治伤寒六七日，其人大下后，脉沉迟，手足厥逆，下部脉不至，咽喉不利，唾脓血，泄利不止，为难治者方：
　　麻黄　知母　萎蕤亦作菖蒲　黄苓各三两　升麻　芍药　当归　乾姜　石膏　茯苓　白术　桂心　甘草　麦门冬各二两
　　右十四味，□咀，以水一斗，先煮麻黄，减二升，去上沫，内诸药，煮取三升。分服一升，微取汗，愈。
　　治温毒及伤寒内虚，外热攻胃，下黄赤汁及烂肉汁，赤滞下，伏气腹痛，诸热毒方：
　　栀子二七枚　豉一升　薤白一握
　　右三味，以水四升，先煮栀子、薤白令熟，次内豉，煮取二升半。分三服，频服取瘥。
　　治病后虚肿方：
　　豉五升　醇酒一斗
　　右二味，煮三沸，及热顿服。不耐酒者，随性，覆取汗。
　　治汗不止方：
　　地黄三斤切，以水一斗，煮取三升，分作三服。
　　又方：
　　白术叶作饮饮之。
　　又方：
　　白术方寸匕，以饮服之。
　　治卒得汗不止方：
　　以温酒服牛羊脂，愈。
　　又方：
　　服屎#10亦止。
　　治盗汗及汗无时方：
　　以韭根四十九枚，水二升，煮一升，顿服之为度。
　　又方：
　　豉一升，以酒二升，渍三日服，不瘥，更合服，不过三剂即止。
　　又方：
　　死人席缘烧灰煮汁，洗身瘥。
　　止汗方：
　　杜仲　牡蛎各等分
　　右二味，治下筛，临夜卧以水服五钱匕。
　　又方：
　　牡蛎　雷丸　麻黄根各三两　乾姜　甘草各一两　米粉二升
　　右六味，治下筛，随汗处粉之。
　　牡蛎散，治卧即盗汗，风虚头痛方：
　　牡蛎　白术　防风各三两
　　右三味，治下筛。酒服方寸匕，日二。止汗无出此方，一切泄汗服之，三日皆愈。
　　孙真人备急千金要方卷之三十二竟
　　#1二只：影宋刻本作『一只』。
　　#2不别：影宋刻本作『小别』。
　　#3丹疹毒热赤肿赤痛：影宋刻本作『丹疹毒肿及眼赤痛』。
　　#4白木：影宋刻本作『白敛』。
　　#5各一两：影宋刻本作『各二两』。
　　#6分：原脱，据影宋刻本补。
　　#7二两半：影宋刻本作『一两半』。
　　#8二：影宋刻本作『三』。
　　#9禹余根汤：影宋刻本作『赤石脂禹余粮汤』。
　　#10屎：影宋刻本作『尿』。
　　孙真人备急千金要方卷之三十三
　　宋朝奉郎守太常少卿充秘阁校理林亿等校正
　　伤寒方
　　劳复第二论 食忌 方
　　论曰：凡热病新瘥，及大病之后，食猪肉及羊血、肥鱼、油腻等，必当大下利，医所不能治也，必至於死。若食饼饵、粢黍、饴哺、脍炙、枣栗诸果物脯修，及坚实难消之物，胃气尚虚弱，不能消化，必更结热，适以药下之，则胃气虚冷，大利难禁，不下之必死，下之复危，皆难救也。热病及大病之后，多坐此死，不可不慎也。
　　病新瘥后，但得食糜粥，宁少食令饥，慎勿饱，不得他有所食，虽思之，勿与之也。引日转久，可渐食羊肉白糜，若羹汁、雉兔、鹿肉，不可食猪狗肉也。
　　新瘥后，当静卧，慎勿早起梳头洗面，非但体劳，亦不可多言语，用心使意劳烦，凡此皆令人劳复。故督邮顾子献得病已瘥未健，诣华敷视脉曰：虽瘥尚虚，未得复，阳气不足，慎勿劳事，余劳尚可，女劳则死，当吐舌数寸。其妇闻其夫瘥，从百余里来省之，经宿交接，中间三日，发热口噤，临死舌出数寸而死。病新瘥未满百日，气力未平复，而以房室者，略无不死。有士盖正者，疾愈后六十日，己能行射猎，以房室即吐涎而死。及热病房室，名为阴阳易之病，皆难治，多死。近者有一士大夫，小得伤寒，瘥已十余日，能乘马行来，自谓平复，以房室即小腹急痛，手足拘挛而死。
　　时病瘥后未满五日，食一切肉面者，病更发大困。
　　时病瘥后新起，饮酒及韭菜，病更发。
　　时病新瘥，食生鱼酢，下利必不止。
　　时病新瘥食生菜，令颜色终身不平复。
　　时病新汗解，饮冷水者，损心胞，令人虚，补乃不复。
　　时病新瘥，食生枣及羊肉者，必膈上作热蒸。
　　时病新疟，食犬羊等肉者，必作骨中蒸热。
　　时病新瘥，食鱼肉与瓜、生菜，令人身热。一本作肿。
　　时病新瘥，食蒜脍者，病发必致大困。
　　黄龙汤，治伤寒瘥后，更头痛壮热烦闷方。仲景名小柴胡汤方。
　　柴胡半斤#1　半夏半升　黄苓三两　人参　甘草各二两　生姜四两　大枣十二枚
　　右七味，□咀，以水一斗，煮取五升，去滓。服五合，日三。不呕而渴者，去半夏加栝蒌根四两。
　　补大病后不足，虚劳方：万病虚劳同用。
　　取七岁已下、五岁已上黄牛新生者乳一升，以水四升，煎取一升。如人体温，稍稍饮之，不得过多，十日服不绝为佳。
　　治伤寒温病后劳复，或食、或饮、或动作方：
　　栀子仁三七枚　石膏五两　香豉一升　鼠屎尖头大者二十枚
　　右四味，□咀，以水七升，煮取三升，分三服。
　　治病后劳复，或因洗手足，或梳头，或食等劳复之方：
　　取洗手足汁饮一合，取头中垢如枣核大，吞一枚。
　　枳实栀子汤，治大病已后劳复者方：
　　枳实三枚　栀子十四枚　豉一升，绵裹
　　右三味，□咀，以酢浆七升，先煎减三升，次内枳实、栀子，煮取二升；次内豉，煮五六沸，去滓。分再服，覆取汗。如有宿食者，内大黄如博棋子五六枚。
　　治病新瘥，遇美饮食，食过多，食复者方：
　　取所食余烧为末，饮调服二钱匕，日以三服。
　　治新瘥早起，及食多劳复方：
　　豉五合鼠屎二十一枚，尖头者
　　右二味，以水二升，煮取一升。尽服之，温卧，令小汗愈。《崔氏》加栀子七枚，尤良。《肘后》有麻子仁，内一升，加水一升，亦可内枳实三枚，葱白一虎口。
　　治重病新瘥，早起劳及饮食多，致发欲死方：
　　烧鳖甲末，饮服方寸匕。
　　治食大饱不消，劳复脉实者方：
　　豉一升　鼠屎二＋枚#2　栀子七枚　大黄三两
　　右四味，□咀，以水六升，煮取二升。分三服，微取汗，应小鸭溏者止，不溏者复作。
　　治劳复垂死方：
　　暖汤三合，洗四五岁女子阴，取汁内口中服即愈。小男儿亦得。
　　麦门冬汤，治劳复，气欲绝，起死人方：
　　麦门冬一两　甘草二两　京枣二＋枚　竹叶切，一升
　　右四味，□咀，以水七升，煮粳米一升令熟，去米，内诸药，煎取三升，分三服。不能服者，绵滴汤内口中，用之有效。
　　治食劳方：
　　面#3二升，煮取汁服之。
　　又方：
　　杏仁五十枚，以酢二升，煎取一升，服之取汗。
　　又方：
　　烧人屎灰，水服方寸匕为度。
　　欲令病人不复方：
　　烧头垢如梧桐子大，吞服之。
　　治伤寒瘥后一年，心下停水，不能食者方：
　　生地黄五斤　白术一斤　好面二斤
　　右三味，合捣令相得，曝乾下筛。酒服方寸匕，日三，加至二匕。
　　论曰：妇人温病虽瘥，未苦平复，血脉未和，尚有热毒，而与之交接得病者，名为阴易#4之病。其人身体重，热上冲胸，头重不能举，眼中生移一作膜来，四肢一云膝经拘急，小腹绞痛，手足拳，皆即死。其亦有不即死者，病苦小腹裹急，热上冲胸，头重不欲举，百节解离，经脉缓弱，血气虚，骨髓竭，便嘘嘘吸吸，气力转少，着床不能动摇，起止仰人，或引岁月方死。医者张苗说：有婢得病，酸后数日#5，有六人犯之，皆死。
　　治妇人得病易丈夫，丈夫得病亦易妇人方：
　　取女人中棍近隐处，烧服方寸匕，三日#6，小便即利，阴头微肿，此为愈矣。女人病可取男，一如此法。
　　治交接劳复，阴卵肿缩，腹中绞痛，便欲死方：
　　取所交接妇人衣裳，以覆男子，立愈。
　　令病人不复方：
　　取女人手足爪二十枚，女人中衣带一尺，烧，以酒若米饮汁服之。
　　治男子新病起，近房内复者方：
　　取女人月经赤帛烧，服方寸匕。
　　亦治阴卵肿缩入腹，绞痛欲死。
　　治病后发乱不可理，通头法：
　　生麻油二升，将头发解开，安铜沙罗中，用油淹渍之，细将钗子领发，斯须并自通矣。
　　百合第三论 方
　　论曰：百合病者，谓无经络，百脉一宗，悉致病也。皆因伤寒虚劳大病，已后不平复，变成斯病。其状恶寒而呕者，病在上焦也，二十三日当愈；其状腹满微喘，大便坚，三四日一大便，时复小溏者，病在中焦也，六十三日当愈；其状小便淋沥难者，病在下焦也，三十三日当愈。各随其证以治之。百合之为病，令人意欲食，复不能食，或有美时，或有不用闻饮食臭时，如有寒其实无寒，如有热其实无热，常默默欲卧，复不得眠，至朝口苦，小便赤涩，欲行复不能行，诸药不能治，治之即剧吐利，如有神灵所为也。百合病，身形如和，其脉微数，其候每溺时即头觉痛者，六十日乃愈。百合病，候之溺时头不觉痛，淅淅然寒者，四十日愈。百合病，候之溺时觉快然，但觉头眩者，二十日愈。百合病证，其人或未病而预见其候者，或已病四五日而出，或病月二十日后见其候者，治之喜误也，证治之。
　　论曰：百合病，见在於阴而攻其阳，则阴不得解也，复发其汗为逆也；见在於阳而攻其阴，则阳不能解也，复下之其病不愈。《要略》云：见於阴者以阳法救之，见於阳者以阴法解之。见阳攻阴，复发其汗，此为逆，其病难治。见阴攻阳，乃复下之，此亦为逆，其病难治。
　　百合知母汤，治百合病已经发汗之后，更发者之方：
　　百合七枚，擘　知母三两
　　右二味，以泉水先洗渍百合一宿，当沫出水中，明旦去水取百合，更以泉水二升煮取一升汁置之；复取知母，切，以泉水二升，煮取一升汁，合和百合汁中，复煮取一升半，再服。不瘥，更依法合服。
　　百合滑石代赭汤，治百合病已经下之后，更发者方：
　　百合七枚，擘　滑石三两　代赭一两
　　右三味，先以泉水渍百合一宿，明旦去水，更以泉水二升煮百合，取一升，去滓，又以水二升煮余二味，取一升，内百合汁，如前法复煎，取一升半，分再服。
　　百合鸡子汤，治百合病已经吐之后，更发者方：
　　以百合七枚，擘，浸一宿，去汁，以泉水二升，煮取一升；取鸡子黄一枚，内汁中，搅令调，分再服。
　　百合地黄汤，治百合病，始不经发汗、吐、下，其病如初者方：
　　以百合七枚，擘，浸一宿，去汁，以泉水二升，煮取一升，内生地黄汁一升#7，复煎取一升半，分再服。大便当去恶沬为候也。
　　治百合病经月不解，变成渴者方：
　　百合根一升，以水一斗，渍一宿，以汁先洗病人身。洗身后，食白汤饼，勿与盐豉也。渴不瘥，可用栝蒌根并牡蛎等分，为散，饮服方寸匕，日三。
　　治百合病，变而发热者方：
　　百合根一两，乾　滑石三两
　　右二味，治下筛。饮服方寸匕，日三，当微利，利者止，勿复服，热即除。一本云：治百合病，小便赤涩，脐下坚急。
　　治百合病，变腹中满痛者方：
　　但取百合根随多少，熬令黄色，捣筛为散。饮服方寸匕，日三，满消痛止。
　　孙真人备急千金要方卷之三十三竟
　　#1半斤：影宋刻本作『一斤』。
　　#2二十枚：影宋刻本作『二十一枚』。
　　#3面：影宋刻本作『曲』。
　　#4易：原作『阳』，据影宋刻本改。
　　#5数日：影宋刻本作『数十日』。
　　#6 三日：影宋刻本作『日三』。
　　#7一升：影宋刻本作『二升』。
　　孙真人备急千金要方卷之三十四
　　宋朝奉郎守太常少卿充秘阁校理林亿等校正
　　伤寒方
　　伤寒不发汗变成狐惑病第四论　方
　　论曰：狐惑之病，其气如伤寒。默默欲眠，目不得闭，起卧不安，其毒在喉咽为惑病，在阴肛者为狐病。狐惑之病，并恶饮食，不欲食闻食臭，其面目翕赤、翕白、翕黑。毒食於上者则声喝也喝一作嘎，毒食下部者则乾咽也。此由温毒气所为。食於上者，泻心汤主之；食於下者，苦参汤淹洗之；食於肛外者，熏之，并用雄黄三片，稍置瓦瓶中，炭火烧，向肛熏之，并服汤也。
　　治狐惑，汤方：
　　黄连四两　熏草四两
　　右二味，□咀，白酢浆一斗，渍一宿，煮取二升，分为三服。
　　赤小豆当归散，其人脉数无热，微烦，默默但欲卧，汗出，初得之三四日，眼赤如鸠眼，得之七八日，其四眦黄黑，能食者，脓已成也，治之之方：
　　以赤小豆三升，渍之令生芽足，乃复乾之，加当归三两，为末。浆水服方寸匕，日三，即愈。
　　泻心汤，其病形不可攻、不可灸，因火为邪，血散脉中，伤脉尚可，伤脏则剧，井输益肿，黄汁出，经合外烂，肉腐为痈脓，此为火疽，医所伤也。夫脉数者不可灸，因火为邪即为烦，因虚逐实，血走脉中，火气虽微，内攻有力，焦骨伤筋，血难复也，应在泻心。泻心汤兼治下痢不止，腹中恼坚而呕吐肠鸣者方：仲景名半夏泻心，《要略》 名甘草泻心。
　　半夏半升　黄苓　人参　乾姜　甘草各三两　黄连一两　大枣十二枚
　　右七味，□咀，以水一斗，煮取六升。分服一升，日三。
　　伤寒发黄第五论　证　方　针灸图
　　论曰：黄有五种，有黄汗、黄疸、谷疸、酒疸、女劳疸。黄汗者，身体四肢微肿，胸满不渴，汗出如黄檗汁，良由大汗出，卒入水中所致。黄疸者，一身面目悉黄如橘柚，暴得热以冷水洗之，热因留胃中，食生黄瓜熏上所致，若成黑疸者多死。谷疸者，食毕头眩，心忪怫郁不安，面发黄，由失饥大食，胃气冲熏所致。酒疸者，心中懊痛，足经满，小便黄，面发赤斑黄黑，由大醉当风入水所致。女劳疸者，身目皆黄，发热恶寒，小腹满急，小便难，由大劳大热而交接竟入水所致。但依后方治之。
　　黄汗之为病，身体洪肿，发热汗出，不渴，状如风水，汗染衣，色正黄如檗汁，其脉自沉，从何得之？此病以汗出入水中浴，水从汗孔入因而得之。
　　黄耆芍药桂酒汤，治黄汗方：
　　黄耆五两　芍药三两　桂心三两
　　右三味，□咀，以苦酒一升、水七升，合煎取三升。饮一升，当心烦也，至六七日稍稍自除。心烦者，苦酒阻故也。
　　黄疸之病，疸而渴者，其病难治；疸而不渴，其病可治。发於阴部，其人必呕，发於阳部，其人振寒而微热。
　　桂枝黄耆汤，治诸病黄疸，宜利其小便，假令脉浮，当以汗解方：
　　桂枝　芍药　生姜各三两　甘草二两　黄耆五两　大枣十二枚
　　右六味，□咀，以水八升，微火煎取三升，去滓。温服一升，发微汗；须臾不汗者，饮稀热粥以助汤；若不汗，更服汤。
　　麻黄醇酒汤，治伤寒热出表，发黄疸方：
　　麻黄三两，以淳酒五升，煮取一升半，尽服之，温覆汗出即愈。冬月寒时，用清酒，春月宜用水。
　　治黄疸方：
　　瓜蒂　秫米　赤小豆各二七枚
　　右三味，治下筛。病重者，取如大豆二枚，内着鼻孔中，痛缩鼻，须臾当出黄汁，或从口中出汁升余则愈；病轻者如一豆，不瘥，间日复用。又下里间，以筒使人极吹鼻中，无不死，大慎之。《删繁》疗天行毒热，通贯脏腑，沉伏骨髓之间，或为黄疸、黑疸、赤疸、白疸、谷疸、马黄等病，喘息须臾不绝也。
　　大黄圆，治同前：
　　大黄　葶苈子各二两
　　右二味，为末，蜜和丸如梧子大。未食服十丸，日三，病瘥止。
　　又方：
　　大黄二两　黄连三两　黄檗　黄苓各一两　曲衣五合
　　右五味，为末，蜜和丸如梧子大。先食服三丸，日三，不知加至五丸。
　　茵陈汤，治黄疸，身体面目尽黄方：
　　茵陈　黄连各三两　黄苓二两　大黄　甘草　人参各一两　栀子二＋七枚#1。
　　右七味，□咀，以水一斗，煮取三升。分三服，日三。亦治酒疸、酒癖。
　　三黄散，治同前：
　　大黄　黄连　黄苓各四两
　　右三味，治下筛。先食服方寸匕，日三。亦可为丸。
　　五苓散，治黄疸，利小便方：
　　猪苓　茯苓　泽泻　白术　桂心各三＋铢
　　右五味，捣筛为散。渴时水服方寸匕，极饮水，即利小便及汗出愈。此方与第九卷方相重，以分两不同，故重出。
　　秦椒散，治黄疸，饮少溺多方：
　　秦椒六铢　瓜蒂半两
　　右二味，治下筛。水服方寸匕，日三。
　　小半夏汤，治黄疸，小便色不异，欲自利，腹满而喘者，不可除热，热除必哕方：
　　半夏　生姜各半斤
　　右二味，□咀，以水七升，煮取一升五合，分再服。有人常积气结而死，其心上暖，以此汤少许，汁入口遂活。
　　治黄疸方：
　　取生小麦苗，捣绞取汁。饮六七合，昼夜三四饮，三四日便愈。无小麦，穬麦亦得用之。
　　治黄疸变成黑疸，医所不能治者方：
　　土瓜根捣汁一小升，顿服，日一，平旦服，至食时病从小便出。先须量病人力，不得多服，力衰则起不得。
　　治发黄，身面目悉黄如金色，小便如浓煮檗汁，众医不能疗者方：
　　茵陈　栀子各四两#2　黄苓　大黄　柴胡　升麻各三两　龙胆二两
　　右七味，□咀，以水八升，煮取二升七合，分三服。若身体赢，去大黄，加栀子五六两、生地黄一升。《延年秘录》无茵蔯，有栀子四两、栝蒌三两、芒硝二两；《近效方》加枳实二两。夫黄发已久，变作桃皮色，心下有坚，呕逆，不下饮食，小便极赤色少，四肢逆冷，脉深沉极微细迟者，不宜服此方，得下必变碗也。宜与大茵陈汤，除大黄，与生地黄五两，服汤尽，消息，看脉小浮出，形小见，不甚沉微，便可治也。脉浮见者，黄当明，不复作桃皮色，心下自宽也。大茵陈汤，方次出后十一味者是。
　　苦参散，治人无渐，忽然振寒发黄，皮肤黄曲尘出，小便赤少，大便时闭，气力无异，食饮不妨，已服诸汤散，余热不除，久黄者宜吐下方：
　　苦参　黄连　瓜蒂　黄檗　大黄各一两　葶苈二两
　　右六味，治下筛。饮服方寸匕，当大吐，吐者日一服，不吐日再，亦得下。服五日知，可消息，不觉退，更服之，小折便消息之。
　　治发黄方：
　　茵陈　黄檗　栀子　大黄各三两#3　黄连二两
　　右五味，□咀，以水九升，煮取三升，分三服。先服汤，后服丸方：
　　大黄五两　茵蔯　栀子各三两　黄苓　黄檗　黄连各二两
　　右六味，为末，以蜜丸如梧子大。白饮服二十丸，令微利。
　　麻黄连翘赤小豆汤，治伤寒瘀热在裹，身体必发黄方：
　　麻黄　连翘　甘草各二两　生姜三两　大枣十二枚　杏仁三＋枚　赤小豆　生梓白皮切，二升
　　右八味，□咀，以劳水一斗，先煮麻黄，去沫，次内诸药，煎取三升，分三服。
　　茵蔯汤，治伤寒七八日，内实瘀热结，身黄如橘，小便不利，腹微胀满，宜下之方：
　　茵蔯六两　大黄三两　栀子四十枚#4
　　右三味，吹咀，以水一斗二升先煮茵蔯，取五升，去滓，次内栀子、大黄，煎取三升。分服一升，日三。小便当利如皂荚沫状，色正赤，当腹减，黄悉随小便去也。范汪用疗谷疸，《小品方》用石膏一斤。
　　大黄黄檗汤，治发黄腹满，小便不利而赤，自汗出，此为表和裹实，当下之方：
　　大黄三两　黄檗　芒硝各四两　栀子十五枚
　　右四味，□咀，以水六升，煮取二升，去滓，内芒硝，复煎取一升，先食顿饮之。
　　茵蔯圆，治时行病急黄，并瘴疠疫气及□疟之方：
　　茵蔯 栀子 芒硝 杏仁各三两 巴豆一两 恒山 鳖甲各二两 豉五两#5　大黄五两
　　右九味，为末，以饧为丸如梧子大。饮服三丸，以吐利为佳，不知加一丸，初觉体气有异，急服之，即瘥，神效。
　　治急黄，热气骨蒸，两目赤脉方：
　　芒硝一两　大黄一两半，末　生地黄汁八合
　　右三味，合和。一服五合，日二，以利为度，不须二服。
　　治风疸，小便或黄或白，洒洒寒热，好卧不欲动方：
　　三月生艾一束，捣取#6；铜器中煎如漆，密封之大黄　黄连　凝水石　栝蒌根　苦参　葶苈各六铢
　　右七味，六味为末，以艾煎和丸如梧子大。先食服五丸，日二，可至二十丸。有热加苦参，渴加栝蒌，小便涩加葶苈，小便多加凝水石，小便白加黄连，大便难加大黄。
　　湿疸之为病，始得之一身尽疼，发热，面色黑黄，七八日后壮热，热在裹，有血，当下，去之如豚肝状，其小腹满者，急下之。亦治一身尽黄，目黄腹满，小便不利方：
　　矾石　滑石各五两
　　右二味，治下筛。以大麦粥汁服方寸匕，日三，先食服之。便利如血者已，当汗出瘥。
　　寸口脉浮而缓，浮则为风，缓则为痹，痹非中风，四肢苦烦，脾色必黄，瘀热以行。跗阳脉紧而数，数则为热，热则消谷，紧则为寒，食则满也。尺脉浮为伤肾，跗阳脉紧为伤脾，风寒相薄，食谷即眩，谷气不消，胃中苦浊，浊气下流，小便不通，阴被其寒，热流膀胱，身故尽黄，名曰谷疸。
　　治劳疸、谷疸丸方：
　　苦参三两　龙胆一两
　　右二味，为末，牛胆和为丸如梧子大。先食以麦粥饮服五丸，日三，不知稍加之。《删繁方》加栀子仁三七枚，以猪胆和为丸。
　　夫酒疸，其脉浮者先吐之，沉弦者先下之。夫人病酒疸者，或无热，靖言了了，腹满欲吐呕者，宜吐之方，前#7苦参散，七味者是。酒疸必小便不利，其候当心中热，足下热，是其证也。夫酒疸下之，久久为黑疸，目青面黑，心中如啖蒜齏状，大便正黑，皮肤爪之不仁，其脉浮弱，虽黑微黄故知#8之。
　　枳实大黄汤#9，治伤寒饮酒，食少饮多，痰结发黄，酒疸，心中懊憹而不甚热，或乾呕方：
　　枳实五枚　大黄三两　豆豉半升　栀子七枚
　　右四味，吹咀，以水六升，煮取二升，分三服。心中热疼、懊憹皆主之。
　　凝水石散，治肉疸，饮少，小便多，如白浴色，此病得之从酒方：
　　凝水石　白石脂　栝蒌根　桂心各三十铢　菟丝子　知母各十八铢
　　右六味，治下筛。麦粥饮服五分匕，日三服，五日知，十日瘥。
　　茯苓圆，治心下纵横坚，而小便赤，是酒疸者之方：
　　茯苓　茵蔯　乾姜各一两　白朮熬　枳实各三＋铢　半夏　杏仁各＋八铢　甘遂六铢　蜀椒　当归各十二铢
　　右十味，为末，蜜和丸如梧子大。空腹服三丸，日三，稍稍加，以小便利为度。《千金翼》加黄连一两、大黄十八铢，名茵陈丸，治黑疸，身体暗黑，小便涩。
　　半夏汤，治酒癖荫胸，心胀满，骨肉沉重，逆害饮食，乃至小便赤黄，此根本虚劳风冷，饮食冲心，由脾胃内痰所致方：
　　半夏一升　生姜　黄苓　茵蔯　当归各一两　前胡　枳实　甘草　大戟各二两　茯苓　白术各三两
　　右十一味，□咀，以水一斗，煮取三升，分作三服。
　　牛胆圆，治酒疸，身黄曲尘出方：
　　牛胆一枚　芫花一升　荛花半升　瓜蒂三两　大黄八两
　　右五味，四味□咀，以清酒一斗渍一宿，煮减半，去滓，内牛胆，微火煎令可丸，如大豆，服一丸，日移六七尺不知，复服一丸至八丸，膈上吐，膈下下，或不吐而自愈。
　　大茵萨汤，治内实热盛发黄，黄如金色，脉浮大滑实紧数者。夫#10发黄多是酒客劳热，食少，胃中热，或温毒内热者，故黄如金色，方：
　　茵蔯　黄檗各一两半　大黄　白术各三两　黄苓　甘草　茯苓　栝蒌根　前胡　枳实各二两#11　栀子二十枚
　　右十一味，□咀，以水九升，煮取三升，分三服。得快下，消息三四日更治之。
　　茵蔯圆，治气淋，胪胀腹大，身体面目悉黄，及酒疸短气不得息方：
　　茵蔯　天门冬　栀子各四两　大黄　桂心各三两　通草　石膏各二两　半夏半升
　　右八味，蒸大黄、通草、天门冬、半夏、栀子，曝令乾，合捣筛，蜜丸如大豆。服三丸，日三。忌生鱼，以豆羹服，不得用酒。一方去石膏，内滑石二两。不知，加至十丸。
　　黄家至日哺所发热而反恶寒，此为女劳，得之当膀胱急，小腹满，体尽黄，额上黑，足下热，因作黑疸。其腹胪胀而满，如欲作水状，大便必黑，时溏泄，此女劳疸，非水也。腹满者难治。
　　消石矾石散，治女劳疸方：
　　消石　矾石各半两
　　右二味，治下筛。大麦粥汁服方寸匕，日三，重衣覆取汗。病随大小便出，小便正黄，大便正黑。
　　黄疸之为病，日晡所发热恶寒，小腹急，身体黄，额黑，大便溏黑，足下热，此为女劳。腹满者难治，治之方：
　　滑石　石膏各等分
　　右二味，治下筛。以大麦粥汁服方寸匕，日三，小便极利则瘥。
　　针灸黄疸法
　　正面图第一寅门　上龈　上腭　　舌下　唇裹　显颥　侠人　中侠　承浆　巨阙　上管　阴缝
　　寅门穴：从鼻头直入发际度取通绳，分为三断，绳取一分，入发际，当绳头针，是穴治马黄黄疸等病。
　　上龈裹穴：正当人中及唇，针三锃，治马黄黄疸等病。
　　上腭穴：入口裹边，在上缝赤白脉是，针三锃，治马黄黄疸四时等病。
　　舌下穴：侠舌两边，针，治黄疸等病。
　　唇裹穴：正当承浆裹边，逼齿龈，针三锃，治马黄黄疸、寒暑温疫等病。
　　显颥穴：在眉眼尾中间，上下有来去络脉是，针灸之，治四时寒暑所苦，疸气，温病等。
　　侠人中穴：火针，治马黄黄疸疫，通身并黄，语音已不转者。
　　侠承浆穴：去承浆两边各一寸，治马黄急疫等病。
　　巨阙穴：在心下一寸，灸七壮，治马黄黄疸急疫等病。
　　上管穴：在心下二寸，灸七壮，治马黄黄疸等病。
　　男阴缝穴：拔阴反向上，灸，治马黄黄疸等病。若女人，玉门是穴，男女针灸无在。
　　覆面图第二风府 热府 肺输 心输 肝输 脾输 肾输 脚后跟
　　风府穴：在项后入发际一寸，去上骨一寸，针之，治头中百病、马黄黄疸等病。
　　热府穴：在第二节下，两傍相去各一寸五分，针灸无在，治马黄黄疸等病。
　　肺输穴：从大椎数，第三椎两傍相去各一寸五分，灸，主黄疸，通治百毒病。
　　心输穴：从肺输数，第二椎两傍相去各一寸五分。
　　肝输穴：从心输数，第四椎两傍相去各一寸五分。
　　脾输穴：从肝输数，第二椎两傍相去各一寸五分。
　　肾输穴：从脾输数，第三椎两傍相去各一寸五分。
　　脚后跟穴：在白肉后际，针灸随便，治马黄黄疸、寒暑诸毒等病。
　　侧面图第三耳中 颊裹 手太阳 臂石子头钱孔 太冲
　　耳中穴：在耳门孔上横梁是，针灸之，治马黄黄疸、寒暑疫毒等病。
　　颊裹穴：从口吻边入往对颊裹去口一寸，针，主治马黄黄疸、寒暑温疫等病，颊两边同法。
　　手太阳穴：手小指端，灸，随年壮，治黄疸。
　　臂石子头穴：还取病人手自捉臂，从腕中太泽泽当作渊文向上一夫接白肉际，灸七壮，治马黄黄疸等病。
　　钱孔穴：度乳至脐中，屈肋头骨是，灸百壮，治黄疸。
　　太冲穴：针灸随便，治马黄#12温疫等病。
　　孙真人备急千金要方卷之三十四竟
　　#1二十七枚：影宋刻本作『二七枚』。
　　#2各四两：影宋刻本作『各二两』。
　　#3各三两：影宋刻本作『各二两』。
　　#4四十枚：影宋刻本作『十四枚』。
　　#5两：影宋刻本作『合』 。
　　#6取：影宋刻本『取』下有『汁』字。
　　#7前：影宋刻本作『煎』。
　　#8 知：原脱，据影宋刻本补。
　　#9根实大黄汤：影宋刻本作『枳实大黄栀子汤』。
　　#10夫：原作『大』，据影宋刻本改。
　　#11各二两：影宋刻本作『各一两』。
　　#12黄：『黄』下原衍『黄』字，据影宋刻本删。
　　孙真人备急千金要方卷之三十五
　　宋朝奉郎守太常少卿充秘阁校理林亿等校正
　　伤寒方
　　温疟第六论　方　灸刺法　禳疟法　符
　　论曰：夫疟者，皆生於风。夏伤於暑，秋为□疟也。问曰：疟先寒而后热者何也？对曰：夫寒者阴气也，风者阳气也。先伤於寒，而后伤於风，故先寒而后热也。病以时作，名曰寒疟。问曰：先热而后寒者何也？对曰：先伤於风，而后伤於寒，故先热而后寒也。亦以时作，名曰温疟。其但热而不寒者，阴气先绝，阳气独发，则少气烦闷，手足热而欲呕，名曰瘅疟。问曰：夫病温疟与寒疟而皆安舍，舍於何脏？对曰：温疟者，得之冬中於风寒气，藏於骨髓之中，至春则阳气大发，邪气不能自出，因遇大暑，脑髓铄，肌肉消，腠理发泄，因有所用力，邪气与汗皆出，此病邪气先藏於肾，其气先从内出之於外也。如是则阴虚而阳盛，盛则病矣；衰财气复反入，入则阳虚，虚则寒矣，故先热而后寒，名曰温疟。问曰；瘅疟何如？对曰：瘅疟者，肺素有热，气盛於身，厥逆上冲，中气实而不外泄，因有所用力，腠理开，风寒舍於皮肤之内，分肉之间，发则阳气盛，阳气盛而不衰，则病矣。其气不及於阴，故但热而不寒，气内藏於心，而外舍於分肉之间，令人消铄脱肉，故命曰瘅疟。夫疟之旦发也，阴阳之旦移也，必从四肢始也，阳已伤，阴从之，故气未并。先其时一食顷，用细左索紧束其手足十指，令邪气不得入，阴气不得出，过时乃解。
　　夫疟脉自弦也，弦数者多热，弦迟者多寒。弦小紧者可下之，弦迟者可温之#1，若脉紧数者可发汗、针灸之。脉浮大者吐之，瘥。脉弦数者风发也，以饮食消息止之。
　　疟岁岁发至三岁，或连月发不解者，以胁下有痞也。治之不得攻其痞，但得虚其津液，先其时发其汗。服汤已，先小寒者，引衣自覆，汗出、小便利即愈。疟者，病人形瘦，皮上必粟起也。病疟一日发，当以十五日愈。设不瘥，当月尽解也。今不愈，当云何？师曰：此病结为症瘕，名曰疟母，急当治之，鳖甲煎圆主之方：
　　成死鳖十二斤，治如食法，《要略》 作鳖甲三两　半夏　人参　大戟各六铢#2　瞿麦　阿胶　紫葳一作紫菀　牡丹皮　石韦　乾姜　大黄　厚朴　桂心　海藻《要略》作赤硝　葶苈　蜣螂各十二铢　蜂窠　桃仁　芍药各一两　柴胡一两半　乌羽烧，一作乌扇　黄苓各十八铢　□虫　虻虫各三十铢，《要略》作鼠妇
　　右二十四味，为末，取锻灶下灰一斗，清酒一斛五斗，以酒渍灰，取酒煮鳖尽烂，泯泯如漆，绞去滓，下诸药煎，为丸如梧子大。未食　　服七丸，日三。仲景方无大戟、海藻。
　　柴胡栝蒌根汤，治疟而发渴者方：
　　柴胡#3　黄耆#4人参　甘草　生姜各三两　大枣二十枚#５　栝蒌根四两
　　右七味，□咀，以水一斗二升，煮取六升，去滓，煎取三升。温服一升，日三。
　　牡蛎汤，牡疟者多寒，治之方：牡疟，一作壮疟。
　　牡蛎　麻黄各四两　甘草二两　蜀漆三两，无以恒山代之
　　右四味，先洗蜀漆三过去腥，□咀，以水八升煮蜀漆、麻黄，得六升，去沫，乃内余药，煮取二升。饮一升，即吐出，复#6饮之。
　　蜀椒#7散，多寒者，牡疟也，治之方：
　　蜀椒　云母　龙骨各等分
　　右三味，治下筛。先未发一炊顷，以酢浆服半钱，临发服一钱。温疟者，加蜀漆半分。云母取火烧之三日三夜。《要略》不用云母，用云实。
　　有瘅疟者，阴气孤绝，阳气独发，而脉微，其候必少气烦满，手足热，欲呕，但热而不寒，邪气内藏於心，外舍於分肉之间，令人消烁脱肉也。
　　有温疟者，其脉平，无寒时，病六七日，但见热也，其候骨节疼烦，时呕，朝发暮解，暮发朝解，名温疟，白虎加桂汤治之方：
　　石膏一斤 知母六两 甘草二两 粳米六合
　　右四味，□咀，以水一斗二升，煮米烂，去滓，加桂心三两，煎取三升。分三服，覆令汗，先寒发热汗出者愈。
　　麻黄汤，治疟须发汗方：
　　麻黄　栝蒌根　大黄各四两　甘草一两
　　右四味，□咀，以水七升，煮取二升半。分三服，未发前食顷一服，临发一服，服后皆厚覆取汗。
　　治疟，或间日发者，或夜发者方：
　　恒山　竹叶各三两#８ 秫米一百粒　石膏八两
　　右四味，□咀，以水八升，铜器中渍药，露置星月下高净处，横刀其上，明日取药，於病人房中，以铜器缓火煎取三升。分三服，清旦一服，未发前一食顷一服，临发一服。三服讫，静室中卧，莫共人语，当一日勿洗手面及漱口，勿进食，取过时不发，乃澡洗进食，并用药汁涂五心、胸前、头面，药滓置头边，曾用神验。《救急方》 用乌梅二七枚。
　　又方：
　　先作羊肉臛面饼，饱食之，并进少酒随所能，其令欣欣有酒气，入密室裹，燃炭火，厚覆取大汗，即瘥。
　　又方：
　　烧黑牛尾头毛作灰，酒服方寸匕，日三。
　　恒山圆，治□疟，说不可具方：
　　恒山　知母　甘草　大黄各十八铢　麻黄一两
　　右五味，为末，蜜和丸如梧子大。未食服五丸，日二，不知渐增，以瘥为度。《肘后》无大黄。
　　又方，治疟经数年不瘥者，两剂瘥，一月已来一剂瘥方：
　　恒山三两，为末，以鸡子白和，并手丸如梧子大，置铜碗中，於汤中煮令熟，杀腥气则止。以竹叶饮服二十丸，欲吐但吐，至发令得三服，时早可断食，而晚不可断食，可竹叶汁煮糜少食之。
　　栀子汤，治同前：
　　栀子十四枚　秫米十四粒　恒山三两　车前叶二七枚，炙乾
　　右四味，□咀，以水九升，煮取三升。分三服，未发一服，发时一服，发后一服，以吐利四五行为瘥，不止，冷饭止之。
　　治老疟久不断者方：
　　恒山三两　乌贼骨　升麻　鳖甲　附子各一两
　　右五味，□咀，绢袋盛，以酒六升渍之，小令近火，转之一宿成。一服一合，比发可数服，或吐下。
　　治疟无问新久者方：
　　小便一升半　蜜三匕
　　右二味，煮三沸，顿服。每发日平旦时服，自至发勿食，重者渐退，不过三服瘥。
　　又方：
　　鼠尾子#9　车前子各一虎口
　　右二味，□咀，以水五升，煮取二升，未发前服尽。
　　又方：
　　马鞭草汁五合，酒三合，分三服。
　　又方：
　　捣莨若根烧为灰，和水服一合，量人大小强弱用之。
　　又方：
　　瓜蒂二七枚，捣，水渍一宿服之。
　　又方：
　　常以七月上寅日采麻花，为末，酒服方寸匕。
　　又方：
　　故鞋底去两头，烧作灰，井花水服之。
　　又方：
　　服翘揺汁。
　　又方：
　　桃花末，水服方寸匕。
　　治疟方：
　　鳖甲方寸，炙　乌贼骨方二寸　附子炮　甘草各一两　恒山二两
　　右五味，□咀，以酒二升半渍之，露一宿，明日涂五心手足，过发时疟断。若不断，可饮一合许，瘥。
　　蜀漆圆，治劳疟并治积劳寒热，发有时，似疟者方：
　　蜀漆　麦门冬　知母　白薇　地骨皮　升麻各三＋铢　甘草　鳖甲　乌梅肉　萎蕤各一两　恒山一两半　石膏二两　豉一合
　　右十三味，为末，蜜和丸如梧子大。饮服十丸，日再服之，稍稍加至二三十丸。此神验，无不瘥也。加光明砂一两。
　　乌梅圆，治寒热劳疟久不瘥，形体赢瘦，痰结胸堂，食饮减少，或因行远，久经劳役，患之积年不瘥，服之神效方：
　　乌梅肉　豆豉各一合　升麻　地骨皮　柴胡　鳖甲　恒山　前胡各一两　肉苁蓉　玄参　百合　蜀漆　桂心　人参　知母各半两　桃仁八十一枚
　　右十六味，为末，蜜丸。空心煎细茶下三十丸，日二服，老少孩童量力，通用无所忌。
　　治劳疟积时不断，众治无效者方：
　　生长大牛膝一握，切，以水六升，煮取二升。分再服，第一服取未发前食顷，第二服取临发时。
　　大五补汤，治时行后变成瘴疟方：
　　桂心三十铢　远志　桔梗　芎藭各二两　茯苓　乾地黄　芍药　人参　白术　当归　黄耆　甘草各三两　竹叶五两　大枣二＋枚　生枸杞根　生姜各一斤　半夏　麦门冬各一升
　　右十八味，□咀，以水三斗，煮竹叶、枸杞，取二斗，次内诸药，煎取六升。分六服，一日一夜令尽。
　　鲮鲤汤，治乍寒乍热，乍有乍无，山瘴疟方：
　　鲮鲤甲十四枚　鳖甲　乌贼骨各一两　恒山三两　附子一枚
　　右五味，□咀，以酒三升渍一夕。发前稍稍啜饮，勿绝，吐之，兼以涂身，断食，过时乃食饮。
　　乌梅圆，治肝邪热为疟，令人颜色苍苍，气息喘闷，战掉，状如死者，或久热劳微动如疟，积年不瘥方：
　　乌梅肉　蜀漆　鳖甲　萎蕤　知母　苦参各一两　恒山一两半　石膏二两　甘草　细辛各十八铢　香豉一合
　　右十一味，为末，蜜丸如梧子大。酒服十丸，日再。饮服亦得。
　　治心热为疟不止，或止后热不歇，乍来乍去，令人烦心甚，欲饮清水，反寒多不甚热者方：
　　甘草一两　蜀漆三两　恒山　鳖甲各四两　石膏五两　香豉一合#10　栀子　乌梅各三十枚　淡竹叶切，二升
　　右九味，□咀，以水九升，煮取三升，分三服。
　　恒山圆，治脾热为疟，或渴或不渴，热气内伤不泄，令人病寒，腹中痛，肠中鸣，汗出方：
　　恒山三两　甘草半两　知母　鳖甲各一两
　　右四味，为末，蜜丸如梧子大。未发前酒服十丸，临发时一服，正发时一服。
　　恒山汤，治肺热痰聚胸中，来去不定，转而为疟，其状令人心寒，寒甚则发热，热间则善惊，如有所见者方：
　　恒山三两　甘草半两　秫米三百二十粒#11
　　右三味，□咀，以水七升，煮取三升，分三服，至发时令三服尽。
　　又方，治肾热发为疟，令人凄凄然，腰脊痛宛转，大便难，目眴眴然，身掉不定，手足寒方：
　　恒山三两　乌梅三七枚　竹叶切，一升　香豉八合　葱白一握
　　右五味，□咀，以水九升，煮取三升。分三服，至发令尽。
　　藜芦圆，五脏并有疟候，六腑则无，独胃腑有之。胃腑疟者，令人旦病也，善饥而不能食，食而支满腹大，治之方：
　　藜芦　恒山　皂荚　牛膝各一两　巴豆三十枚#12
　　右五味，先熬藜芦、皂荚色黄，合捣为末，蜜丸如小豆大。日一服一丸，正发时一丸。一日勿饱食。《肘后》无恒山及牛膝。
　　刺灸法：
　　肝疟，刺足厥阴见血。
　　心疟，刺手少阴。
　　脾疟，刺足太阴。
　　肺疟，刺手太阴、阳明。
　　肾疟，刺足少阴、太阳。
　　胃疟，刺足太阴、阳明横脉出血。
　　凡灸疟者，必先问其病之所先发者，先灸之。从头项发者，於未发前预灸大椎尖头，渐灸，过时止；从腰脊发者，灸肾输百壮；从手臂发者，灸三间。
　　疟，灸上星及大椎，至发时令满百壮，灸艾炷如黍米粒，俗人不解取穴，务大炷也。
　　觉小异，即灸百会七壮。若后更发，又七壮。极难愈者，不过三灸。
　　以足踏地，以线围足一匝，中折，从大椎向百会，灸线头三七壮，炷如小豆状。
　　又，灸风池二穴，三壮。
　　凡一切疟，无问远近，正仰卧，以线量两乳间，中屈，从乳向下，灸度头，随年壮，男左女右。
　　五脏一切诸疟，灸尺泽七壮，穴在肘中约上动脉是也。
　　诸疟血脉不见者，刺十指间出血，血去必已，先视身之赤如小豆者，尽取之。
　　疟，刺足少阴，血出愈。
　　□疟，上星主之，穴在鼻中央直发际一寸陷容豆是也，灸七壮。先取论譩，后取天牖、风池。
　　疟日西而发者，临泣主之，穴在目眦上入发际五分陷者，灸七壮。
　　疟实则腰背痛，虚则鼽衄，飞扬主之，穴在外踝上七寸，灸七壮。
　　疟多汗，腰痛不能俯仰，目如脱，项如拔，昆仑主之，穴在足外踝后跟骨上陷中，灸三壮。
　　禳疟法：
　　未发前，把大雄鸡一头着怀中，时时惊动，令鸡作大声，立瘥。
　　治疟符：凡用二符：
　　疟小儿父字石拔，母字石锤，某甲着患人姓名患疟，人窃读之曰：一切天地，山水城隍，日月五星，皆敬灶君，今有一疟鬼小儿骂灶君作黑面奴，若当不信，看文书。急急如律令。
　　此符必须真书，前后各留白纸一行，拟着灶君额上，瓦石压之，不得压字上，勿令人近符。若得专遣一人看符大好，亦勿令灰土傅符上，致使字不分明出见。着符次第如后。若明日日出后发，须令人夜扫灶君前及额上令净，至发日旦，令患人整衣帽，立灶前自读符，使人自读，必须分明，读符勿错一字。每一遍，若别人读一遍，患人跪一拜，又以手捉患人一度。若患人自读，自捉衣振云人姓某甲，如此是凡三遍读，三拜了，以净瓦石压两角，字向上，着灶额上，勿令压字上。若疟日西发，具如上法三遍读符，至午时更三遍读如上法。如夜发，日暮更三遍读并如上法。其灶作食亦得，勿使动此符。若有两灶，大灶上着符；若有露地灶，屋裹灶上着；止有露灶，依法着之。仍须手捉符，其符法如后。若有客患，会须客经停过三度，发三度，委曲着符如上法，符亦云客姓名患疟，乞拘录疟鬼小儿如左。凡治久患者，一着符，一渐瘥，亦可五度着符如始，可全疟，又须手把符如左。
　　王良符，张季伯书之，急急如律令。
　　此王良符，依法长卷，两手握，念佛端坐，如须行动，检校插着胸前，字头向上。
　　右二符，各依法一时用，不得阙一符。万一不瘥，但得一发轻，后发日更读即瘥。一一仔细依法，若字参差即不瘥。
　　诊溪毒证第七
　　江东江南诸溪源间有虫，名短狐溪毒，亦名射工。其虫无目，而利耳能听，在山源溪水中闻人声，便以口中毒射人，故谓射工也。其虫小毒轻者，及相逐者，射着人影者，皆不即作疮。先病寒热，身不喜冷，体强筋急，头痛目疼，张口欠咳嗽，呼吸闷乱，朝旦少苏醒，晡夕辄复寒热，或似伤寒发石散动，亦如中尸，便不能语，病候如此。
　　自非其土地人，不常数行山水中，不知其证，便谓是伤寒发石散动，作治乖僻；毒盛发疮，复疑是瘭疽，乃至吐不去血，复恐疑蛊#13毒，是以致祸耳。今说其状类，以明其证与伤寒别也。方见别卷中。
　　孙真人备急千金要方卷之三十五竟
　　#1之：原作『温』，据影宋刻本改。
　　#2各六铢：影宋刻本作『各八铢』。
　　#3柴胡：影宋刻本『柴胡】用『八两』。
　　#4黄耆：影宋刻本作『黄苓』。
　　#5二十枚：影宋刻本作『十二枚』。
　　#6复：影宋刻本『复」上有『勿』字。
　　#7蜀椒：影宋刻本作『蜀漆』。下同。
　　#8各三两：影宋刻本作『各二两』。
　　#9鼠尾子：影宋刻本作『鼠尾草』。
　　#10一合：影宋刻本作『一升』。
　　#11三百二十粒：影宋刻本作『二百二十粒』。
　　#12三十枚：影宋刻本作『二十枚』。
　　#13蛊：原作『虫』，据影宋刻本改。
　　孙真人备急千金要方卷之三十六
　　宋朝奉郎守太常少卿充秘阁校理林亿等校正
　　肝脏方
　　肝脏脉论第一
　　论曰：夫人禀天地而生，故内有五脏、六腑、精气、骨髓、筋脉，外有四肢、九窍、皮毛、爪齿、咽喉、唇舌、肛门、胞囊，以此总而成躯。故将息得理，则百脉安和；役用非宜，即为五劳七伤六极之患。有方可救，虽病无他；无法可凭，奄然永往。所以此之中帙，卷卷备述五脏六腑等血脉根源、循环流注，与九窍应会处所，并论五脏六腑等轻重大小、长短阔狭、受盛多少，仍列对治方法，丸、散、酒、煎、汤、膏、摩、熨，及灸针孔穴，并穷於此矣。其能留心於医术者，可考而行之，其冷热虚实风气，准药性而用之，则内外百病无所逃矣。凡五脏在天为五星，在地为五岳，约时为五行，在人为五藏。五藏者，精、神、魂、魄、意也。论阴阳，察虚实，知病源，用补泻，应禀三百六十五骨节#1，终会通十二经焉。
　　论曰：肝主魂，为郎官。随神往来谓之魂，魂者，肝之藏也。目者，肝之官，肝气通於目，目和则能辨五色矣。左目甲，右目乙，循环紫宫，荣华於爪，外主筋，内主血。肝重四斤四两，左三叶，右四叶，凡七叶，有六童子、三玉女守之，神名蓝蓝，主藏魂，号为魂脏，随节应会。故云肝藏血，血舍魂，在气为语，在液为泪。肝气虚则恐，实则怒。肝气虚则梦见园苑#2生草，得其时梦伏树下不敢起；肝气盛则梦怒；厥气客於肝则梦山林树木。
　　凡人寝卧血归於肝，肝受血而能视，足受血而能步，掌受血而能握，指受血而能摄。
　　凡肝脏象木，与胆合为腑，其经足厥阴，与少阳为表裹，其脉弦，相於冬，王於春，春时万物始生，其气来濡而弱，宽而虚，故脉为弦，濡即不可发汗，弱则不可下。宽者开，开者通，通者利，故名曰宽而虚。
　　春脉如弦，春脉肝也，东方木也，万物之所以始生也，故其气来濡弱，轻虚而滑，端直以长，故曰弦，反此者病。何如而反？其气来实而弦，此谓太过，病在外；其气来不实而微，此谓不及，病在内。太过则令人善忘忘作怒矣，忽忽眩冒而癫疾；不及则令人胸痛引背，两胁脸满。
　　肝脉来濡弱，招招如揭竿末梢曰平。《巢源》作绰绰如按琴瑟之弦，如揭长竿乎。春以胃气为本，肝脉来盈实而滑，如循长竿，曰肝病；肝脉来急而益劲，如新张弓弦，曰肝死。
　　真肝脉至内外急，如循刀刃责责然《巢源》作赜赜然，如按琴瑟弦《巢源》作如新张弓弦，色青白不泽，毛折乃死。
　　春胃微弦曰平，弦多胃少曰肝病一但弦无胃曰死，胃而有毛曰秋病，毛甚曰今#3病。
　　肝藏血，血舍魂。悲哀动中则伤魂，魂伤则狂妄，其精不守，一作狂妄不精，不敢正当人。令人阴缩而挛筋，两胁肋骨举一作不举，毛悴色夭，死於秋。
　　足厥阴气绝，则筋缩引卵与舌。厥阴者，肝脉也。肝者，筋之合也。筋者，聚於阴器，而脉络於舌本。故脉弗营则筋缩急，筋缩急则引卵与舌，故唇青、舌卷、卵缩则筋先死，庚笃辛死，金胜木也。
　　肝死脏，浮之弱，按之中如索不来，或曲如蛇行者死。
　　春肝木王，其脉弦细而长曰平。反得沉濡而滑者，是肾之乘肝，母之归，为虚邪，虽病易治；反得浮大而洪，是心之乘肝，子之乘母，为实邪，虽自愈；反得微涩而短《千金翼》云微浮而短涩者，是肺之乘肝，金之克木，为贼邪，大逆，十死不治；反得大而缓者，是脾之乘肝，土之陵木，为微邪，虽病即瘥。心乘肝必吐利，肺乘肝即为痈肿。
　　左手关上阴绝者，无肝脉也，苦癃、遗溺、难言，胁下有邪气，善吐，刺足少阳治阳。
　　左手关上阴实者，肝实也，苦肉中痛，动善转筋，吐，刺足厥阴治阴。
　　肝脉来濯濯如倚竿，如琴瑟弦，再至曰平，三至曰离经病，四至脱精，五至死，六至命尽，足厥阴脉也。
　　肝脉急甚为恶言一作妄言，微急为肥气在胁下，如覆杯；缓甚为呕，微缓为水瘕痹；大甚为内痈，善呕衄，微大为肝痹缩，咳引小腹；小甚为多饮，微小为消瘅；滑甚为颓疝，微滑为遗溺；涩甚为淡饮，微涩为瘈疭筋挛。
　　肝脉搏坚而长，色不青，当病坠；若搏因血在胁下，令人喘逆；其濡而散，色泽者，当病溢饮。溢饮者，渴暴多饮，而溢入肌肤肠胃之外也。《素问》溢入作易入。
　　青脉之至也，长而左右弹，有积气在心下，支胠，名曰肝痹，得之寒湿，与疝同法，腰痛足冷头痛。
　　扁鹊云：肝有病则目夺，精虚则寒，寒则阴气壮，壮则梦山树等；实则热，热则阳气壮，壮则梦怒。
　　肝在声为呼，在变动为握，在志为怒伤肝，精气并於肝则忧，肝虚则恐，实则怒，怒而不已，亦生忧矣。
　　色主春、病变於色者，取之荥。
　　病先发於肝者，头目眩，胁痛支满，一日之脾，闭塞不通，身痛#4体重；二日之胃而腹胀；三日之肾，小腹腰脊痛，经酸；十日不已，死，冬日入，夏早食。
　　病在肝，平旦慧，下晡甚，夜半静。
　　假令肝病，西行若食鸡肉得之，当以秋时发病，以庚辛日也。
　　家有血腥死，女子见之，以明要为灾，不者，若感金银物得之。
　　凡肝病之状，必两胁下痛引小腹，令人善怒，虚则目□□无所见，耳无所闻，善恐，如人将捕之。若欲治之，当取其经，足厥阴与少阳。气逆则头目痛，耳聋不聪，颊肿，取血者。
　　肝脉沉之而急，浮之亦然，苦胁痛有气，支满引小腹痛，时小便难，苦目眩头痛，腰脊痛，足为寒，时癃，女人月事不来，时无时有，得之少年有所堕坠。
　　肝病其色青，手足拘急，胁下苦满，或时眩冒，其脉弦长，此为可治，宜服防风竹沥汤、秦艽散。春当刺大敦，夏刺行间，冬刺曲泉，皆补之；季夏刺太冲，秋刺中郄，皆泻之。又当灸期#5 门百壮，背第九椎五十壮。
　　邪在肝，则两胁中痛，寒中，恶血在内，胻善瘈，节时肿，取之行间以引胁下，补三里以温胃中，取血脉以散恶血，取耳间青脉以去其瘈。
　　凡有所堕坠，恶血留内，若有所大怒，气上而不能下，积於左胁下，则伤肝。
　　肝中风者，头目瞤，两胁痛，行常伛，令人嗜甘，如阻妇状。
　　肝中寒者，其人洗洗恶寒，翕翕发热，面翕然赤，漐漐有汗，胸中烦热。
　　肝中寒者，其人两臂不举，舌本又作大舌燥，善太息，胸中痛，不得转侧，时盗汗，咳，食已吐其汁。
　　肝主胸中，喘，怒骂，其脉沉，胸中叉窒，欲令人推按之，有热，鼻窒。
　　肝伤，其人脱肉。又卧口欲得张，时时手足青，目瞑，瞳仁痛，此为肝脏伤所致也。
　　肝水者，其人腹大，不能自转侧，而胁下腹中痛，时时津液微生，小便续通。
　　肝胀者，胁下满，而痛引小腹，不宁。
　　肝着，其病人常欲蹈其胸上，先未苦时，但欲饮热。
　　诊得肝积，脉弦而细，两胁下痛，邪气走心下，足经寒，胁补引小腹，男子积疝，女子瘕淋，身无膏泽，善转筋，爪甲枯焦青黑，春瘥而秋剧，色青也。
　　肝之积名曰肥气，在左胁下，如覆杯，有头足，如龟鳖状。久久不愈，发咳逆，□疟#6，而连岁月不已。以季夏戊己日得之何也？肺病传肝，肝当传脾，脾适以季夏王，王者不受邪，肝复欲还肺，肺不肯受，因留结为积，故知肥气以季夏得之。
　　肝病胸满胁胀，善恚怒叫呼，身体有热而复恶寒，四肢不举，面白、身体滑，其脉当弦长而急，今反短涩，其色当青而反白者，此#7是金之克木，为大逆，十死不治。
　　襄公问扁鹊曰：吾欲不诊脉，察其音，观其色，知其病生死，可得闻乎？答曰：乃圣道之大要，师所不传，黄帝贵之过於金玉。入门见病，观其色，闻其呼吸，则知往来出入吉凶之相。角音人者，主肝声也，肝声呼，其音琴，其志怒，其经足厥阴。厥逆少阳则荣卫不通，阴阳交错，阴气外伤，阳气内击，击则寒，寒则虚，虚则卒然暗哑不声，此为厉风入肝，续命汤主之。方见别卷中。但踞坐不得低头，面目青发覆治黑，四肢缓弱，遗矢#8利便，甚则不可，赊则旬月之内，桂枝汤主之。方见别卷中。又呼而哭，哭而反吟，此为金克木，阴击阳，阴气起而阳气伏，伏则实，实则热，热则喘，喘则逆，逆则闷，闷则恐畏，目视不明，语声切急，谬说有人此为邪热伤肝，甚则不可治。若唇色虽青，向眼不应，可治，地黄煎主之。方见下肝虚实篇中
　　肝病为疟者，令人色苍苍然，太息，其状若死者，乌梅丸主之。方见别卷中。若其人本来少於悲恚，忽尔嗔怒，出言反常，乍宽乍急，言未竟，以手向眼，如有所畏，若不即病，祸必至矣，此肝病声之候也。若其人虚则为寒风所伤，若实则为热气所损。阳则泻之，阴则补之。
　　青为肝，肝合筋，青如翠羽者吉。肝主目，目是肝之余。其人木形，相比於上角，苍色，小头长面，大肩平背，直身，小手足，有材，好劳心，少力，多忧劳於事，耐春夏，不耐秋冬，秋冬感而生病，足厥阴他他然，胁广合坚脆倾正则肝应之。正青色小理者则肝小，小则脏安，无胁下之病；粗理者则肝大，大则虚，虚则寒，逼胃迫咽，善膈中，旦胁下痛。广胁反饺者则肝高，高则实，实则肝热，上支贲加胁下急，为息贲。合胁危一作兔饺者则肝下，下则逼胃，胁下空，空则易受邪。胁骨坚者则肝坚，壑#9则脏安难伤。胁骨弱者则肝脆，脆则善病消瘅易伤。胁腹好相者则肝端正，端正则和利难伤。胁骨偏举者则肝偏倾，偏倾则胁下偏痛。
　　凡人分部陷起者，必有病生。胆少阳为肝之部，而脏气通於内外，部亦随而应之。沉浊为内，浮清为外。若色从外走内者，病从外生，部处起；若色从内出外者，病从内生，部处陷。内病前治阴，后治阳；外病前治阳，后治阴。阳主外，阴主内。
　　凡人死生休否，则脏神前变形於外。人肝前病，目则为之无色。若肝前死，目则为之脱精。若天中等分，墓色应之，必死不治。看应增损斟酌赊促，赊则不出四百日内，促则不延旬月之间。肝病少愈而卒死，何以知之？曰：青白色如拇指大黡点见颜颊上，此必卒死。肝绝八日死，何以知之？面青目赤，但欲伏眠，目视而不见人，汗出如水不止，一日二日死。面黑目青者不死，青如草滋死。吉凶之色在於分部，顺顺而见，青白入目必病，不出其年。若年上不应，三年之中祸必应也。
　　春木肝脉，色青，主足少阳脉也，春取络脉分肉。春色，木始治，肝气始生。肝气急，其风疾，经脉常深，其气少，不能深入，故取络脉分肉之间，其脉根本并在窍阴之间，应在窗笼之前。窗笼者，耳前上下脉，以手按之动者是也。
　　其筋起於小指次指之上，结外踝，上循胻外廉，结於膝外廉。其支者，别起於外辅骨，上走髀，前者结伏兔之上，后者结於尻。其直者，上眇，承季胁，上走腋前廉，侠於膺乳，结於缺盆。直者上出腋，贯缺盆，出太阳之前，循耳后，上额角，焦巅上，下走颔，上结於鼽。其支者，结於目眦，为外维。
　　其脉起於目兑眦，上抵头角，下耳后，循颈，行手少阳之前，至肩上，却交出手少阳之后，入缺盆。其支者。从耳后入耳中，出走耳前，至兑眦后。其支者，别兑眦，下大迎，合手少阳於□，下加颊车，下颈，合缺盆，以下胸中，贯膈，络肝，属胆，循胁裹，出气街，绕毛际，横入髀厌中。其直者，从缺盆下腋，循胸，过季胁，下合髀厌中，以下循髀阳，出膝外廉，下外辅骨之前，直下抵绝骨之端，下出外踝之前，循足跗上，出小指次指之端。其支者，别跗上，入大指之间，循大指歧内出其端，还贯入爪甲，出三毛，合足厥阴为表裹。厥阴之本在行间上五寸，应在背输，同会於手太阴。
　　其足少阳之别，名曰光明，去踝半寸是也。别走厥阴，下络足趺。主肝生病，病实则胆热，热则厥，厥则阳病，阳脉反逆大於寸口一倍，病则胸中有热，心胁头颔痛，缺盆腋下肿；虚则胆寒，寒则痿躄，躄#10则阴病，阴脉反小於寸口，病则胸中有寒，少气口苦，身体无膏泽，外至胻、绝骨、外踝前及诸节皆痛。若阴阳俱静与其俱动，如引绳俱顿者，病也。此尽是足少阳胆经筋脉支别为病，今取足厥阴肝经附於后。
　　足厥阴之脉，起於大指聚毛之际，上循足趺上廉，去内踝一寸，上踝八寸，交出太阴之后，上腘内廉，循股阴，入毛中，环阴器，抵少腹，侠胃，属肝，络胆，上贯膈，布胁肋，循喉咙之后，上入顽颡，连目系，上出额，与督脉会於巅。一本云：其支者，从小腹与太阴、少阳结於腰髁下第三、第四骨空中。其支者，从目系下颊裹，环唇内。其支者，复从肝别贯膈，上注肺中。是动则病腰痛，不可以俯仰，丈夫颓疝，妇人小腹肿，甚则嗌乾，面尘脱色。是主肝所生病者，胸满呕逆，洞泄狐疝，遗溺闭癃，盛者则寸口大一倍於人迎，虚者则寸口反小於人迎也。
　　足厥阴之别，名曰蠡沟，去内踝上五寸，别走少阳。其别者，循经上睪，结於茎。其病气逆财睾肿卒疝，实则挺长热，虚则暴痒，取之所别。
　　足厥阴之筋，起於大指之上，上结於内踝之前，上循胻，上结内辅之上，下循阴股，结於阴器，结络诸筋。
　　春三月者，主肝胆青筋牵病也。其源从少阴而涉足少阳，少阳之气始发，少阴之气始衰，阴阳怫郁於腠理，皮毛之病俱生，表裹之疴因起，从少阳发动反少阴气，则脏腑受疠而生，其病相反。若腑虚则为阴邪所伤，腰背强急，脚缩不伸，胜中欲折#11，目中生花若脏实则为阳毒所损，涩涩前寒而后颈外双筋牵不得屈伸，颈直背强，眼赤黄，若欲转动，合身回侧，故曰青筋牵病。方见伤寒卷。
　　灸法：
　　扁鹊曰：灸肝肺二输，主治丹毒牵病，当依源处，治调其阳，理其阴，脏腑之疾不生矣。
　　肝虚实第二脉 方 灸法
　　肝实热
　　左手关上脉阴实者，足厥阴经也，病苦心下坚满，常两胁痛，息忿忿如怒状，名曰肝实热也。
　　竹沥泄热汤，治肝实热，阳气伏邪热喘逆闷恐，目视物无明，狂悸，非意而言者方：
　　竹沥一升#12　麻黄　大青　栀子仁　升麻　茯苓　玄参　知母各三分　生葛　石膏各五八分　生姜　芍药各四分
　　右十二味，□咀，以水九升，煮取二升半，去滓，下竹沥，煮两三沸，分三服。须利，下芒硝三分，去芍药，加生地黄五分。《删繁方》无石膏、生姜、芍药、生葛，用人参三分。
　　前胡汤，治肝实热，目痛胸满，气急塞泻肝方：
　　前胡　芒硝　秦皮　栀子仁　决明子　黄苓　升麻　蕤仁　细辛各三两　苦竹叶　车前叶各切，一升
　　右十一味，□咀，以水九升，煮取三升，去滓，下芒硝，分三服。又一方有柴胡三两，共十二味。
　　防风煮散#13，治肝实热，梦怒虚惊方：
　　防风　茯苓　萎蕤　白术　橘皮　丹参各一两三分　细辛二两　甘草　射干各一两　升麻　黄苓各一两半　大枣三七枚　酸枣仁三分
　　右十三味，治下筛，为粗散，以两方寸匕，帛裹，以井花水二升煮，时时动裹子，煎取一升。分服，日二。
　　远志煮散#14，治肝邪热，出言反常，乍宽乍急方：
　　远志　射干　杏仁　大青各一两半　茯神　麦门冬　葛根　甘草各一两　芍药一两三分#15　桂心三分　知母　升麻各五分　石膏二两
　　右十三味，治下筛，为粗散，以水二升五合，煮竹叶一升，取汁内药一匕半，煎取八合，为一服，日一#16。以绵裹散煮之。
　　地黄煎，治邪热伤肝，好生悲怒，所作不定，自惊恐方：
　　生地黄　淡竹叶　生姜　车前草　乾蓝各切，一升　赤蜜一升　丹参　玄参各四两　茯苓二两　石膏五两
　　右十味，□咀，以水九升，煮取三升，去滓，停冷下蜜，更煎三两沸，分三服。
　　肝胆俱实
　　左手关上脉阴阳俱实者，足厥阴与少阳经俱实也，病苦胃胀呕逆，食不消，名曰肝胆俱实也。
　　肝虚寒
　　左手关上脉阴虚者，足厥阴经也，病苦胁下坚，寒热，腹满不欲饮食，腹胀，悒悒不乐，妇人月经不利，腰腹痛，名曰肝虚寒也。
　　补肝汤，治肝气不足，两胁下满，筋急，不得太息，四肢厥冷，发抢心腹痛，目不明了，及妇人心痛，乳痈，膝热消渴，爪甲枯，口面青者方：
　　山茱萸《翼》作乌头　甘草　桂心各三两#17　桃仁《翼》作蕤仁　柏子仁　细辛　茯苓　防风各二两　大枣二＋四枚
　　右九味，□咀，以水九升，煮取五升，去滓，分三服。
　　补肝散，治左胁偏痛久，宿食不消，并目□□昏，风汨出，见物不审，而逆风寒偏甚，消食破气，止汨方：
　　山茱萸　桂心　薯蓣　天雄　茯苓　人参各五分　芎藭　白术　独活　五加皮　大黄各七分　橘皮三分　防风　乾姜　丹参　厚朴　细辛　桔梗各一两半　甘草　甘菊花各一两　贯众半两　陈麦曲　大麦蘖各一升
　　右二十三味，治下筛。酒服方寸匕，日二。若食不消，食后服；若止痛，食前服之。
　　松膏酒，补肝，治肝虚寒，或高风眼汨等杂病方：
　　以松脂十斤，细锉，以水淹浸一周日，煮之，细细接取上膏，水竭更添之，脂尽，更水煮如前，烟尽去，火停冷，脂当沉下；取一斤，酿米一石，水七斗，好曲末二斗，如家常酿酒法，仍冷下饭，封一百日，脂、米、曲并消，酒香满室，细细饮之。此酒须一倍加曲。
　　枸杞酒，治同前：
　　捣碎枸杞子一斗，先内绢袋中，酒二斗，渍讫，密封泥瓮勿泄，曝乾，天阴勿出，三七日满。日一温酒任性饮之，忌酢。
　　防风煎，治肝虚寒，目□□，视物不明，谛视生花，补方：
　　防风　细辛　芎藭　独活　白鲜皮　甘草各三两　橘皮二两　大枣三七枚　蜜五合　甘竹叶切，一升#18
　　右十味，□咀，以水一斗二升，先煮九味，取四升，去滓，下蜜更煎两沸。分四服，日三夜一。若五六月，以燥器贮，冷水藏之。
　　槟榔汤，治肝虚寒，胁下痛，胀满气急，目昏浊，视物不明方：
　　槟榔二＋四枚　附子七枚　母姜七两　茯苓　橘皮　桂心各三两　桔梗　白朮各四两　吴茱萸五两
　　右九味，□咀，以水九升，煮取三升，去滓，温服，每服一升。若气喘者，加芎藭三两、半夏四两、甘草二两。
　　治肝虚目不明方：
　　灸肝输二百壮。小儿斟酌，可灸一二七壮。
　　肝胆俱虚
　　左手关上脉阴阳俱虚者，足厥阴与少阳经俱虚也，病苦恍惚，尸厥不知人，妄见，少气不能言，时时自惊，名曰肝胆俱虚也。
　　肝劳第三论 方
　　论曰：肝劳病者，补心气以益之，心王则感於肝矣。人逆春气则足少阳不生，而肝气内变，顺之则生，逆之则死，顺之则治，逆之则乱，反顺为逆，是谓关格，病则生矣。
　　猪膏酒，治肝劳虚寒，关格劳涩，闭塞不通，毛悴色夭方：
　　猪膏姜汁各二升#19
　　右二味，以微火煎取三升，下酒五合和煎，分为三服。
　　虎骨酒、治肝虚寒劳损，口苦，关节骨疼痛，筋挛缩，烦闷方：
　　虎骨一升，炙焦，碎如雀头　丹参八两　乾地黄七两　地骨皮　乾姜　芎藭各四两　猪椒根　五加皮　白术　枳实各五两
　　右十味，□咀，绢袋盛，以酒四斗浸四日。初服六七合，渐加至一升，日再。
　　孙真人备急千金要方卷之三十六竟
　　#1骨节：影宋刻本『节』上无『骨』字。
　　#2苑：原作『花』，据影宋刻本改。
　　#3今：原作『金』，据影宋刻本改。
　　#4痛：原作『病』，据影宋刻本改。
　　#5期：原作『其』，据影宋刻本改。
　　#6 疟：原作『而』，据影宋刻本改。
　　#7 此：原作『比』，据影宋刻本改。
　　#8矢：原作『失』，据影宋刻本改。
　　#9坚：原脱，据影宋刻本补。
　　#10躄：原脱，据影宋刻本补。
　　#11折：原作『於』，据影宋刻本改。
　　#12 一升：原作『十升』，据影宋刻本』改。
　　#13防风煮散：原作『防风散』，据影宋刻本改。
　　#14远志煮散：原作『远志散』，据影宋刻本改。
　　#15一两三分：影宋刻本作『二两三分』。
　　#16日一：影宋刻本作『日二』。
　　#17各三两：影宋刻本作『各一两』。
　　#18升：影宋刻本作『斗』。
　　#19各二升：影宋刻本作『各四升』。
　　孙真人备急千金要方卷之三十七
　　宋朝奉郎守太常少卿充秘阁校理林亿等校正
　　肝脏方
　　筋极第四论 方 灸法
　　论曰：夫六极者，天气通於肺，地气通於嗌，风气应於肝，雷气动於心，谷气感於脾《素问》谷作谷也，雨气润於肾。六经为川，肠胃为海，九窍为水注之气，所以窍应於五脏。五脏邪伤，则六腑生极，故曰五脏六极也。
　　论曰：凡筋极者，主肝也。肝应筋，筋与肝合。肝有病，从筋生。又曰：以春遇病为筋痹，筋痹不已，复感於邪，内舍於肝，则阳气入於内，阴气出於外。若阴气外出，出则虚，虚则筋虚，筋虚则善悲，色青苍白见於目下。若伤寒则筋不能动，十指爪皆痛，数好转筋。其源以春甲乙日得之伤风，风在筋为肝虚风也。若阳气内发，发则实，实则筋实，筋实则善怒，嗌乾。伤热则咳，咳则胁下痛，不能转侧，又脚下满痛，故曰肝实风也。然则因其轻而扬之，因其重而减之，因其衰而彰之，审其阴阳，以别柔刚，阳病治阴，阴病治阳。善治病者，病在皮毛、肌肤、筋脉而治之，次治六腑，若至五脏，则半死矣。
　　扁鹊云：筋绝不治，九日死，何以知之？手足爪甲青黑，呼骂口不息，筋应足厥阴，足厥阴气绝，则筋缩引卵与舌，筋先死矣。
　　橘皮通气汤，治筋实极则咳，咳则两胁下缩痛，痛甚则不可转动方：
　　橘皮四两　白朮　石膏各五两　细辛　当归　桂心　茯苓各三两#1　香豉一升
　　右八味，□咀，以水九升，煮取三升，去滓，分三服。
　　丹参散，治筋实极，则两脚下满，满而痛，不得远行，脚心如割，筋断折，痛不可忍者方：
　　丹参三两　芎藭　杜仲　续断　地骨皮各二两　乾地黄　当归　通草　升麻　麦门冬　禹余根　麻黄各一两十八铢　牛膝二两六铢　甘草　桂心各一两六铢　生姜切，炒取焦乾　牡蛎各二两半#2
　　右十七味，治下筛，为粗散，以绢袋子盛二方寸匕，以井花水二升煮，数动袋子，煮取一升，顿服，日二。
　　地黄煎，治筋实极，手足爪甲或青、或黄、或黑，乌黯，四肢筋急，烦满方：
　　生地黄汁三升　生葛汁　生玄参汁各一升　大黄　升麻各二两　麻黄　栀子仁　犀角各三两　石膏五两　芍药四两
　　右十味，□咀，以水七升先煮七物，取二升，去滓，次下地黄汁，煎一两沸，次下葛汁等#3，煎取三升。分三服，日再。
　　五加酒，治筋虚极，筋痹，好悲思，颜色苍白，四肢嘘吸，脚手拘孪，伸动缩急，腹中转痛方：
　　五加皮一斤　薏苡仁半升　枳刺二升　大麻仁三升　猪椒根皮　丹参各#4八两　乾姜 芎藭各五两　桂心　当归　甘草各三两　天雄　秦椒　白鲜　通草各四两
　　右十五味，□咀，以绢袋盛，清酒四斗渍，春夏四日，秋冬六七日。初服六七合，稍稍加，以知为度。
　　人参酒，治筋虚极，则筋不能转，十指爪皆痛，数转筋，或交接过度，或病未平复交接，伤气，内筋绝，舌卷唇青，引卵缩，胻脉疼急，腹中绞痛，或便欲绝，不能饮食方：
　　人参　防风　茯苓　细辛　秦椒　黄耆　当归　牛膝　桔梗各一两半　乾地黄　丹参　薯蓣　锺乳　矾石各三两　山茱萸　芎藭各二两　白朮 麻黄各二两半　大枣三十枚　五加皮一升　生姜切，炒乾　乌麻碎，各二升
　　右二十二味，□咀，锺乳#5别以小袋子盛，清酒二斗半浸五宿，温服三合，日再。不知随意增进。一本无乌麻，用杜仲一两半。
　　治交接损，卵缩筋挛方：
　　烧妇人月经衣灰，服方寸匕。
　　治筋绝方：
　　熬蟹脑足髓，内疮中，筋即续。
　　灸法治：
　　劳冷气逆，腰髋冷痹，脚屈伸难，灸阳蹻一百壮，在外踝下容爪。腰背不便，转筋，急痹筋挛，灸第二十一椎，随年壮。
　　转筋，十指筋挛急，不得屈伸，灸脚外踝骨上七壮。
　　失精筋挛，阴缩入腹，相引痛，灸中封五十壮，在内踝前筋裹宛宛中。
　　又云：灸下满各五十壮，老人加之，小儿随年壮法。
　　又云：此二穴，喉肿厥逆，五脏所苦，鼓胀，悉以主之。
　　转筋，经骨痛不可忍，灸屈膝下廉横筋上三壮。
　　腹胀转筋，灸脐上一寸二七壮#6。
　　坚症积聚第五论 方 灸法
　　论曰：病有积有聚，何以别之？答曰：积者，阴气也；聚者，阳气也。故阴沉而伏，阳浮而动。气之所积名曰积，气之所聚名曰聚。故积者五脏之所生，聚者六腑之所成。故积者阴气也，其始发有常处，其痛一作病也不离其部，上下有所终始，左右有所穷已。聚者阳气也，其始发无根本，上下无所留止，其痛无常处，谓之聚也，故以是别知积聚也。
　　经络受病，入於肠胃，五脏积聚，发伏梁、息贲、肥气、否气、奔豚。积聚之始生至其已成奈何？曰：积之始生，得寒乃生，厥止乃成积。人之善病肠中积者，何以候之？曰：皮薄而不泽，肉不坚而淖泽，如此则肠胃伤恶，恶则邪气留止积聚，乃作肠胃之积，寒温不次，邪气稍止，至其蓄积留止，大聚乃起病。有身体腰髀股胻皆肿，环脐而痛，是谓何病？曰：病名伏梁。此风根也，不可动，动之为水溺涩之病。小腹盛，左右上下皆有根者，伏梁也。裹脓血居肠胃之外，不可治，治之每切按之致死。此下则因阴，必下脓血，上则迫胃管，生王冰云当作出膈，侠胃管内痈，此久病也，难疗。居脐上为逆，慎勿动，亟夺其气，溢於大肠而着於育，肓之原在脐下，故环脐而痛。
　　三台圆，治五脏寒热积聚，胪胀肠鸣而噫，食不生肌肤，甚者呕逆。若伤寒寒疟已愈，令不复发，食后服五丸；饮多者十丸。常服令人大小便调和，长肌肉方：
　　大黄熬　前胡各二两　消石　葶苈　杏仁各一升　厚朴　附子　细辛　半夏各一两　茯苓半两
　　右十味，为末，蜜和，捣五千杵，丸如梧子大。服五丸，稍加至十丸，以知为度。
　　五石乌头圆，治男子、女人百病，虚弱劳冷，宿寒久癖，及症瘕积聚，或呕逆不下食，并风湿诸病，无不治之，方：
　　锺乳炼　硫黄　矾石　紫石英　赤石脂　枳实　甘草　白朮　紫菀　山茱萸　防风　白薇　桔梗　天雄　皂荚　细辛　苁蓉　人参　附子　藜芦各一两六铢　麦门冬　乾姜　蜀椒　吴茱萸　桂心各二两半　乌头三两　厚朴　远志　茯苓各一两半　当归二两　枣膏五合　乾地黄一两十八铢
　　右三十二味，为末，蜜和，捣五千杵，丸如梧子大。酒服十丸，日三，稍加之。
　　乌头圆，治男子、女人寒冷，腹内积聚，邪气往来，厥逆抢心，心痛痹闷，吐下不止，妇人产后羸瘦方：
　　乌头十五枚　吴茱萸　蜀椒　乾姜　桂心各二两半　乾地黄一两半　前胡　细辛　人参　芎藭　白朮各一两六铢　皂荚　紫菀　白薇　芍药各十八铢
　　右十五味，为末，蜜丸如梧子大。酒下十丸，日三，稍加之，以知为度。
　　治心腹疝瘕，胁下及小腹满，坚痛有积，寒气入腹，使人腹中冷，发甚则上抢心，气满，饮食喜呕方：
　　大黄　茯苓各一两半　桂心　黄苓　吴茱萸　细辛　人参　蜀椒　乾姜各一两六铢　男发灰半两　牡丹　甘草　芎藭　苁蓉　□虫各十八铢　芍药　防葵　虻虫　厚朴　半夏各一两
　　右二十味，为末，蜜丸如梧子大。服五丸，日再，渐加之。
　　恒山圆，治胁下邪气积聚，往来寒热如温疟方：
　　恒山　蜀漆　白薇　桂心　鮀甲　白朮　附子　鳖甲　□虫　贝齿各一两半　蜚虻六铢
　　右十一味，为末，蜜丸如梧子大。以米柑清服五丸，日三。
　　又方：
　　蒸鼠壤土熨之，冷即易。腹中切痛，炒盐半升令焦，内汤中饮之，大吐痒。若手足痛者，烧青布，内小口器中，熏痛处。
　　神明度命圆，治久患腹内积聚，大小便不通，气上抢心，腹中胀满，逆害饮食方：
　　大黄　芍药各二两
　　右二味，为末，蜜丸如梧子大。服四丸，日三；不知，可加至六七丸，以知为度。
　　治万病积聚方：
　　七八月收蒺藜子，不限多少，以水煮过熟，取滓，曝令乾，捣筛，蜜丸如梧子大。酒服七丸，以知为度。其汁煎如饴服之。
　　陷胸汤，治胸中心下结积，饮食不消方：
　　栝蒌实　大黄　黄连各一两#7甘草#8一两
　　右四味，□咀，以水五升，煮取二升五合，分三服。
　　太乙神明陷冰圆，治诸疾，破积聚，心下支满，寒热鬼注，长病咳逆唾噫，辟除众恶，杀鬼逐邪气，鬼击客性中#9恶，胸中结气，咽中闭塞，有进有退，绕脐恻恻随上下，按之挑手，心中愠愠，如有虫状，毒注相染灭门方#10：
　　雄黄油煮一日　丹砂　矾石#11　当归　大黄各二两　巴豆一两　犀角　鬼臼　射罔　藜芦各一两　真珠　附子各一两半　麝香　牛黄　人参各半两　娱蚣　蜥蜴各一枚　芫青五枚　乌头八枚　杏仁四十枚　斑猫七枚　樗鸡地胆各三七枚　桂心三两
　　右二十四味，为末，蜜和，捣三万杵，丸如小豆大。先食饮服二丸，日二，不知稍加。仍以药二丸，安门户上，令众恶不敢近。若至病#12家及视病人，夜行独宿，服二丸，众恶不敢近。伤寒服之，无不即瘥。此方与尸疰篇方重。
　　蜥蜴圆，治症坚水肿，蜚尸百注，遁尸#13尸注，骨血相注，恶气鬼忤，蛊#14 毒邪气往来，梦寤存亡，留饮结积，虎狼所啮，猘犬所咋#15，鸩毒入人五脏，服药以消，杀其毒；食不消，妇人邪鬼忤，亦能遣之方：
　　蜥蜴　蜈蚣各二枚　地胆五十枚　□虫　虻虫　杏仁各三十枚　蜣螂十四枚　朴硝　巴豆各一两＋八铢　款冬花　犀角　桃奴　泽漆　桑赤鸡　鬼督邮各十八铢　芍药　虎骨各一两半　甘草　乾姜各一两　甘遂一两六铢
　　右二十味，为末，别治巴豆、杏仁如膏，内药末研调，下蜜，捣二万杵，丸如麻子。先食饮服三丸，日一，不知加之。不敢吐下者，一丸。有人风冷注，癖坚二十年者得瘥。此方与尸疰篇方重。
　　大五明狼毒圆，治坚癖，痞在人胸胁，或在心腹方：
　　狼毒　乾地黄各四两　附子　大黄　苁蓉　人参　当归　细辛　蜀椒　五味子　茹熬令烟尽息，各一两　半夏二两　乾姜　桂心各一两半　芫花　莽草　厚朴　防己　旋复花各半两　杏仁三＋枚　巴豆二＋四枚
　　右二十一味，为末，蜜和丸如梧子大。服二丸，日二夜一，以知为度。
　　小狼毒圆，治同前：
　　狼毒三两　附子　旋复花　半夏　茹　白附子各二两
　　右六味，为末，蜜和，捣五千杵，丸如梧子大。饮服三丸，加至十丸，日三。《肘后方》无半夏、白附子、茹，只有三味。
　　狼毒圆，治坚癖方：
　　狼毒五两　半夏　杏仁各三两　桂心四两　附子　蜀椒　细辛各二两
　　右七味，为末，别捣杏仁，蜜和丸如大豆，饮服二丸。
　　甘遂汤，治暴坚久痞，腹有坚方：
　　甘遂　黄苓　芒硝　桂心　细辛各一两　大黄三两
　　右六味，□咀，以水八升，煮取二升半，分三服。
　　治卒暴症，腹中有物坚如石，痛如斫刺，昼夜啼呼，不治，百日必死方：
　　牛膝二斤，□咀，曝令乾，以酒一斗浸之，密塞器口，煎取半。服半升，一服便吐去宿食，神效。
　　治卒暴症方：
　　捣碎商陆根蒸之，以新布籍腹，以药铺着其上，以衣物覆其上，冷易之，数日用之，旦夕勿息。
　　又方：
　　蒜十片，取五月五日户上者，去皮　桂一尺二寸　灶中黄土如鸡子大一枚
　　右三味，合捣，以淳苦酒和，涂布上，以掩病处，不过三日消。凡蒜亦佳。《肘后方》不用桂。
　　野葛膏，治暴症方：
　　野葛一尺　当归　附子　雄黄油煮一日　细辛各一两　蜀椒半两　乌头二两　巴豆一百枚
　　右八味，□咀，以大醋浸一宿，猪膏二斤，煎附子色黄，去滓，内雄黄粉，搅至凝，傅布上，以掩症处，复以油重布上，复着十重纸，以熨斗盛火着其上，常令热，日三夜二，须膏乾为度。
　　消石大圆，治十二症瘕，及妇人带下，绝产无子，并欲服寒食散，而腹中有症瘕实者，当先服大丸下之，后与寒食散，大丸不下水谷，但下病耳，不令人困方：
　　消石六两，朴硝亦得　大黄八两　人参　甘草各二两
　　右四味，为末，以三年苦酒三升，置铜器中，以竹箸拄器中，一升作一刻，凡三升作三刻，以置火上，先内大黄，常搅不息手，使微沸尽一刻，乃内余药，又尽一刻，余一刻，极微火使可丸，如鸡子中黄。凡合药，当先斋戒一宿，勿令小儿、女人、奴婢等见之。欲下病者，用二丸。若不能服大丸者，可分作小丸，然亦不可过四丸也。丸欲令大，不欲令钿，能不分为善。若人羸者可少与，强者可二十日五服，和调半日乃下。若妇人服之下者，或如鸡肝，或如米汁，正赤黑，或一升，或三升，下后慎风冷，作一杯粥食之，然后作羹臛，自养如产妇法，六月则有子。禁生鱼、猪肉、辛菜。若寒食散者，自如药法，不与此同日一服。
　　土瓜圆，治诸脏寒气积聚，烦满，热饮食，中蛊毒，或食生物，及水中虫卵生入腹，而成虫蛇，若为鱼鳖，留饮宿食；妇人产瘕，带下百病，阴阳不通利，大小便不节，绝伤堕落，寒热交结，唇口焦黑，身体消瘦，嗜卧少食，多魇，产乳胞中余疾，股裹热，少腹中急结，痛引阴中方：
　　土瓜根　桔梗各半升，末　杏仁一升　大黄一斤，蒸二斗米下，曝乾
　　右四味，为末，蜜丸如梧子大。空腹饮服三丸，日三，不知加之，以知为度。
　　治凡所食不消方：
　　取其余类烧作末，酒服方寸匕，便吐去宿食，即瘥。有食桃不消作病者，以时无桃，就树间得槁桃烧服之，登时吐病出，甚良。
　　治卒食不消，欲成症积方：
　　煎艾汁如饴，取半升作一服，便刺吐去宿食，神良。《古今录验方》白艾五尺围一束，薏苡根一大把，二味同煎。
　　治食鱼肉等成症结在腹内，并诸毒气方：
　　狗屎五升，烧末，绵裹，以酒一斗浸再宿，滤取清，分十服，日三，三日令尽，随所食症结即出。
　　治杂食瘀实不消，心腹坚痛方：
　　以水三升，煮白盐一升，令消，分三服，刺吐去所食，并治暴症。
　　治症坚，心下有物大如杯，不得食，食则腹满，心腹绞痛方：
　　葶苈子　大黄各二两　泽漆四两
　　右三味，别研葶整为膏，其二味捣五百杵，入蜜更捣千杵。和丸如梧子大，服五丸，不知加之，日三。
　　治小腹坚，大如盘，胸中满胀，食不消化，妇人瘦瘠方：
　　以暖水服发灰一方寸匕，日再，并灸肋端。
　　又方：
　　饮服上好曲末方寸匕，日三。又灸三焦输随年壮，瘥。
　　治伏梁气方：
　　白马尿铜器中盛取，每旦服一升。
　　治症瘕方：
　　槲树白皮煎令可丸，服之取知，病动若下减之。
　　椒熨方，治患症结病及瓜病，似瓜形、日月形，或在脐左右，或在脐上下，或若鳖在左右肋下，或当心，如合子大#16 法先针其足，以椒熨之：
　　取一新盆子受一斗者，底钻一百二十孔，孔上着椒三合，上着一重纸，纸上着冷灰一升，冷灰上着热灰半升，上着刚炭火一斤，经一食顷，盆底热彻，当病上；初安毡一重，即安火盆，火盆大热，以渐更加一重，若火更热不可忍，加至三重，暂歇，进一口冷饮，还上火，消二分许即停止，经三日勿着，及至七日决得顿瘥，然后食美食自补。若小不瘥，作露宿丸服之。方见别卷。
　　治腹中积症方：
　　葶苈子一升，熬，以酒五升浸七日。每服三合，日三。
　　治蛇症方：
　　白马尾切，长五分，以酒服方寸匕，大者自出；更服二分者一方寸匕，中者亦出；更服三分者一方寸匕，小者复出。不可顿作一服，杀人。马尾，一本作马毛。
　　大黄汤，治蛇症方：
　　大黄　茯苓各半两，一本作黄苓　乌贼骨二枚　皂荚六枚，如猪牙者　甘草如指大者一尺　芒硝如鸡子大一枚
　　右六味，□咀，以水六升，煮三五沸，去滓内硝，适寒温尽服之。十日一剂，作如上法，宿勿食，平旦空腹服，病根当下也。
　　治鳖症，腹坚硬肿起，大如盆，眠卧不得方：食中得病为鳖症，在心下，坚强。
　　取蓝一斤，捣，水三升，绞取汁。每服一升，日二。
　　又方：
　　蒴藋根白皮一握，研取汁，以水和，顿服之。
　　又方：
　　白马尿一升，鸡子三枚取白，合煎取二合，空腹顿服，不移时当吐病出。
　　又方：
　　鸡屎一升，炒令黄，取五合，以酒一升浸，取半，捣为末，以所浸酒服方寸匕，日二服，三日中作一剂。
　　治蛟龙病：开皇六年三月八日，有人食芹得之，其人病发似癫痫，面色青黄，因食寒食饧过多，便吐出，状似蛟龙，有头而有尾。
　　服寒食饧三斗，大验。
　　山野人有啮虱，在腹生长为虱症病，治之方：
　　故败篦子故败梳各一枚
　　右二件，各破为两分，各取一分烧为末；又取一分，以水五升，煮取一升，服上件烧末，顿服即出。
　　常欲食米，若不得米，则胸中清水出，为米症，治之方：
　　鸡屎一升　白米五合
　　右二味，合炒令米焦，捣末，以水二升，顿服取尽，须臾吐出病如研米，若无米，当出痰，自此永憎米，不复食之矣。
　　人有思肉不已，食讫复思者，为肉症，治之方：
　　空腹饮白马尿三升，吐有肉出，不出必死。
　　食中有发不觉，因食而入，久即胸间如有虫状，上下去来，惟欲饮油，一日之中，乃至三二升，不欲饮食者，为发症方：
　　以油一升，以香泽煎之，大□劳贮之，安病人头边，令口鼻临油上，勿令得饮，傅鼻而#17令有香气，当叫唤取饮，不得与之，必当疲极大睡，其发症当从口出，令一人专守视之，并备石灰一裹，见症出，以灰粉手捉症抽出及尽，即是发也。初从腹中出，形如不流水中浓菜，随发长短，形亦如之。
　　又方：
　　酒三升，煮猪脂二升三沸。服一升，日二。白马尿服之亦佳，无白马尿，白牛尿亦得。
　　灸法：
　　症瘕，灸内踝后宛宛中，随年壮。
　　又，灸气海百壮。
　　久冷，及妇人症瘕，肠鸣泄利，绕脐绞痛，炙天枢百壮，三报。穴在侠脐两边各二寸。勿针。
　　积聚坚满，灸脾募百壮，穴在章门季肋端。
　　心下坚，积聚冷胀，灸上管百壮，三报，穴在巨阙下一寸。
　　积聚坚大如盘，冷胀，灸胃管二百壮，三报，穴在巨阙下二寸。
　　孙真人备急千金要方卷之三十七竟
　　#1各三两：影宋刻本作『各二两』。
　　#2各二两半：影宋刻本作『各二两』。
　　#3等：原脱，据影宋刻本补。
　　#4各：原脱，据影宋刻本补。下仿此。
　　#5乳：原作『孔』，据影宋刻本改。
　　#6二七壮：影宋刻本作『二十壮』。
　　#7各一两：影宋刻本作『各二两』。
　　#8甘草：影宋刻本作『甘遂』。
　　#9鬼击客忤中：此五字原脱，据影宋刻本补。
　　#10方：原脱，据影宋刻本补。
　　#11矾石：影宋刻本作『誉石』。
　　#12若至病：此三字原脱，据影宋刻本补。
　　#13尸：原作『注』，据影宋刻本改。
　　#14蛊：原作『虫』，据影宋刻本改。
　　#15咋：原作『作』，据影宋刻本改。
　　#16如合子大：影宋刻本『大』下有『复有手脚』四字。
　　#17而：影宋刻本作『面』。
　　孙真人备急千金要方卷之三十八
　　宋朝奉郎守太常少卿充秘阁校理林亿等校正
　　胆腑方
　　胆腑脉论第一
　　论曰：胆腑者，主肝也，肝合气於胆。胆者，中清之腑也，《难经》云：胆者，清净之腑。《甲乙》云中精之腑也。号将军决曹吏。重三两三铢，长三寸三分，在肝短叶间下，贮水精汁二合《难经》作三合，能怒能喜，能刚能柔。目下果大，其胆乃横。凡胆、脑、髓、骨、脉、女子胞，此六者，地气之所生也，皆藏於阴而象於地，故藏而不泻，名曰奇恒之腑。若胃、大肠、小肠、三焦、膀胱，此五者，天气之所生也，其气象天，故泻而不藏，此受五脏浊气，名曰传化之腑，此不能久留，输泻者也。所谓五脏者，藏精气《甲乙》作神而不泻，故满而不能实；六腑者，传化物而不藏，故实而不能满。所以然者，水谷入口，则胃实而肠虚，食下则肠实而胃虚，故曰实而不满，满而不实也。
　　左手关上阳绝者，无胆脉也。苦膝疼，口中苦，咪目，善畏如见鬼，多惊少力，刺足厥阴治阴，在足大指间，或刺三毛中。
　　左手关上阳实者，胆实也。苦腹中不安，身躯习习也，刺足少阳治阳，在足上第二趾本节后一寸是也。
　　胆病者，善太息，口苦，呕宿汁，心澹澹恐如人将捕之，咽中介介然，数唾，候在足少阳之本末，亦见其脉之陷下者，灸之。其寒热，刺阳陵泉。若善呕有苦，长太息，心中澹澹，善悲，恐如人将捕之，邪在胆，逆在胃，胆液则口苦，胃气逆则呕苦汁，故曰呕胆，刺三里以下；胃气逆，刺足少阳血络以闭胆，却调其虚实，以去其邪也。
　　胆胀者，胁下痛胀，口苦太息。
　　肝前受病，移於胆，肝咳不已，则呕胆汁。
　　厥气客於胆，则梦斗讼。《甲乙》云梦斗讼自刳。
　　肝应筋，爪厚色黄者胆厚，爪薄色红者胆薄，爪坚色青者胆急，爪软色赤者胆缓，爪直色白无约者胆直，爪恶色黑多败者胆结。
　　扁鹊云：足厥阴与少阳为表裹，表清裹浊，其病若实极则伤热，热则惊动精神而不守，卧起不定；若虚则伤寒，寒则恐畏，头眩，不能独卧，发於玄水，其根在胆，先从头面起，肿至足。方见治水篇中。
　　胆有病则眉为之倾，病人眉系倾者，七日内必死。
　　足少阳之脉，是动则病口苦，善太息，心胁痛，不能反侧，甚则面微尘，体无膏泽，足外反热，是为阳厥。是主骨所生病者，头痛，角颔痛，目兑眦痛，缺盆中肿痛，腋下肿，马刀挟瘿，汗出，振寒疟，胸中、胁肋、髀膝、外至胻、绝骨、外踝前及诸节皆痛，小指次指不用。盛者则人迎大一倍於寸口，虚者则人迎反小於寸口也。其经脉、经筋支别，已具肝脏部中。
　　胆虚实第二脉方　灸法
　　胆实热
　　左手关上脉阳实者，足少阳经也，病苦腹中气满，饮食不下，咽乾头痛，洒洒恶寒，胁痛，名曰胆实热也。
　　半夏汤#1，治胆腑实热，精神不守，泻热方：
　　半夏　宿姜各三两　黄苓一两　生地黄五两　远志　茯苓各二两　秫米一斗#２　酸枣仁五合
　　右八味，□咀，以千里长流水五斗煮秫米，令蟹目沸，扬一千#3余遍，澄清，取九升煮药，取三升半，分三服。《集验方》治虚烦闷不得眠，无地黄、远志，有麦门冬、桂心各三两，甘草、人参各二两。
　　治胸中胆病方：
　　灸浊浴随年壮，穴在侠胆输傍行相去五寸。
　　胆虚寒
　　左手关上脉阳虚者，足少阳经也，病苦眩厥痿，足指不能摇，躄不能起，僵仆，目黄失精□□，名曰胆虚寒也。
　　温胆汤，治大病后，虚烦不得眠，此胆寒故也，宜服此方：
　　半夏　竹茹　枳实各二两　橘皮三两　生姜四两　甘草一两
　　右六味，□咀，以水八升，煮取二升，分三服。
　　治胆虚方：
　　灸三阴交各二十壮，穴在内踝上一夫。
　　千里流水汤，治虚烦不得眠方：
　　麦门冬　半夏各三两　茯苓四两　酸枣仁二升　甘草　桂心　黄苓　远志　萆薢　人参　生姜各二两　秫米一斗#4
　　右十二味，□咀，以千里流水一斛煮米，令蟹目沸，扬万遍，澄清，取一斗煮药，取二升半，分三服。
　　酸枣汤，治虚劳烦扰，奔气在胸中，不得眠方：
　　酸枣仁五升#5人参　桂心　生姜各二两　石膏四两　茯苓　知母各三两　甘草一两半
　　右八味，□咀，以水一斗，先煮酸枣仁，取七升，去滓下药，煮取三升。分三服，日三。
　　治虚劳烦闷不得眠方：
　　大枣二七枚　葱白七茎
　　右二味，以水三升，煮取一升，去滓顿服。
　　栀子汤，治大下后，虚劳不得眠，剧者颠倒懊侬欲死方：仲景云：发汗吐下后，虚烦不得眠，若剧者，必反覆颠倒，心中懊侬，栀子汤主之。
　　大栀子十四枚　豉七合
　　右二味，以水四升，先煮栀子，取二升半，内豉，更煮三沸，去滓。每服一升，安者勿更服。若上气呕逆，加橘皮二两，亦可加生姜二两。
　　治烦闷不得眠方：
　　枸杞白皮　生地黄各五两　麦门冬　甘草　前胡各三两#6　茯苓　知母各四两　人参二两　粟米　豉各五合
　　右十味，□咀，以水八升，煮取三升七合，分四服#7。
　　治虚劳不得眠方：
　　酸枣　榆叶各等分
　　右二味，为末，蜜丸如梧子。每服十五丸，日再为度。
　　又方：
　　乾姜四两，为末，汤和顿服，覆取汗病愈。
　　咽门论第三
　　论曰：夫咽门者，应五脏六腑，还神气，阴阳通塞之道也。喉咙、胞囊、舌者，并津液，调五味之气本也，可不研乎。咽门者，肝胆之候也。其重十两，广二寸五分，至胃管长一尺六寸。主通五脏六腑津液神气，应十二时。若脏热，则咽门闭而气塞；若腑寒，则咽门破而声嘶，母姜酒主之。方见别卷。热则通之，寒则补之。若寒热调和，病不生矣。
　　髓虚实第四论 方
　　论曰：髓虚者脑痛不安。髓实者勇悍。凡髓虚实之应，主於肝胆。若其腑脏有病从髓生，热则应脏，寒则应腑。
　　羌活补髓圆，治髓虚，脑痛不安，胆腑中寒方：
　　羌活　芎藭　当归各三两　桂心二两　人参四两　枣肉研如脂　羊髓　酥各一升　牛髓　大麻仁各二升，熬研如脂
　　右十味，先捣五种乾药为末，下枣、麻仁又捣，相濡为一家，下二髓并，内铜钵中，重汤煎，取好为丸如梧。酒服三十丸，日二服，稍加至四十丸。
　　柴胡发泄汤，治髓实勇悍，惊热，主热方：
　　柴胡　升麻　黄苓　细辛　枳实　栀子仁　芒硝各#8三两　淡竹叶　生地黄各一升　泽泻四两
　　右十味，□咀，以水九升，煮取三升，去滓下硝，分三服。
　　风虚杂补酒煎第五方
　　巴戟天酒，治虚赢，阳道不举，五劳七伤百病，能食下气方：
　　巴戟天　牛膝各三斤　枸杞根白皮　麦门冬　地黄　防风各二斤
　　右六味，并生用，卒无生者，用乾者亦得。□咀，以酒一石四斗浸七日，去滓温服。常令酒气相续，勿至醉吐，慎生冷、猪、鱼、油、蒜。春七日，秋冬二七日，夏勿服。先患冷者，加乾姜、桂心各一斤；好忘，加远志一斤；大虚劳，加五味子、苁蓉各一斤；阴下湿，加五加根#9皮一斤；有石斛加一斤佳。每加一斤药，则加酒七升。此酒每年入九月中旬即合，入十月上旬即服。设服余药，以此酒下之大妙。滓曝乾捣为末，以此酒服方寸匕，日三，益佳#10。常加甘草十两佳，虚劳加黄耆一斤。
　　又方：
　　巴戟天生　牛膝各三斤
　　右二味，□咀，以酒五斗淹浸，服如前法。
　　五加酒，治虚劳不足方：
　　五加皮　枸杞根白皮各一斗
　　右二味，□咀，以水一石五斗，煮取汁七斗，分取四斗，浸曲一斗，余三斗用拌饭，下米多少如常酿法，熟压取服之，多少任性。禁如药法，倍日将息。
　　天门冬大煎，治男子五劳、七伤、八风、十二痹，伤中六极。一气极，则多寒痹腹痛，喘息惊恐，头痛；二肺极，则寒痹腰痛，心下坚，有积聚，小便不利，手足不仁；三脉极，则颜色苦青，逆意喜恍惚，失气，状似悲泣之后，苦舌强，咽喉乾，寒热恶风，不可动，不嗜食，苦眩，喜怒妄言；四筋极，则拘挛，小腹坚胀，心痛，膝寒冷，四肢骨节皆痛疼；五骨极，则肢节厥逆，黄疸，消渴，痈疽，妄发重病，浮肿如水病状；六肉极，则发疰，如得击，不复言，甚者至死复生，众医所不能治。此皆六极七伤所致，非独房室之为也。忧恙积思、喜怒悲欢，复随风湿结气，咳时呕吐，食已变，大小便不利，时泄利重下，溺血，上气吐下，乍寒乍热，卧不安席，小便赤黄，时时恶梦，梦与死人共饮食，入冢神室，魂飞魄散。筋极则伤肝，伤肝则腰背相引，难可俯仰。气极则伤肺，伤肺则小便有血，目不明。髓极则阴痿不起，住而不交。骨极则伤肾，伤肾则短气，不可久立，阴疼恶寒，甚者卵缩，阴下生疮，湿痒手搔不欲住，汁出，此皆为肾病，甚者多遭风毒，四肢顽痹，手足浮肿，名曰脚弱，一名脚气，医所不治，此悉主之方：
　　天门冬　生地黄各切，三斗半，捣压尽取汁　白蜜三升，炼　酥三升，炼　枸杞根切，三斗，净洗，以水二石五斗，煮取一斗三升，澄清　獐骨一具，捣碎，以水一石，煮取五斗，澄清
　　右六味，并大斗，铜器中微火先煎门冬、地黄汁，减半，乃合煎，取大斗二斗，下后件散药，煎取一斗，内铜器重釜煎，令隐掌可丸如梧子大。平旦空腹，酒服二十丸，日二，加至五十丸。慎生冷、醋滑、猪鸡、鱼蒜、油曲等。须择四时王相日修合，其合和一如第一卷合和篇说。散药如左：
　　茯苓　桂心　白朮　萎蕤　五加皮　菖蒲　远志　泽泻　薯蓣　柏子仁　人参　石斛　牛膝　杜仲　覆盆子　细辛　独活　枳实　芎藭大豆黄卷　黄耆　苁蓉　续断　狗脊　胡麻仁　萆薢　白芷　橘皮　茯神　巴戟天　石南各二两　阿胶十两　甘草六两　蜀椒　薏苡仁各#11 一升大枣一百枚，煮作膏　鹿角胶五两　蔓荆子三两
　　右三十八味，治下筛，内煎中，有牛髓、鹿髓各加三升大佳。小便涩，去柏子仁，加秦艽二两、乾地黄六两；阴痿失精，去萎蕤，加五味子二两；头风，去柏子仁，加菊花、防风各二两；小便利，阴气弱，去细辛、防风，加山茱萸二两；腹中冷，去防风，加乾姜二两；无他疾，依方修合。凡此煎，九月下旬采药，立冬日合服，至五月上旬止。若十二月腊日合者，经夏至七月下旬止。若停留经夏不坏，当於舍北阴处入地深六尺，填沙，置药中，上加沙覆之，则经夏不损也。女人先患热者得服，患冷者勿服。
　　填骨万金煎，治内劳少气，寒疝裹急，腹中喘逆，腰脊痛方：
　　生地黄三＋斤，取汁　肉苁蓉　甘草　阿胶各一斤　麦门冬　乾地黄各#12二斤　乾姜　茯苓　桑根白皮　桂心各八两　人参　桔梗　五味子　附子各五两　石斛一斤五两　牛髓三斤　白蜜十斤 清酒四斗　麻子仁三升　大枣一百五十枚　当归十四两　乾漆二＋两　蜀椒四两
　　右二十三味，先以清酒二斗六升，内桑根白皮、麻子仁、枣、胶，为刻识之，又加酒一斗四升，煮取至刻，绞去滓，内蜜、髓、地黄汁，汤上铜器煎，内诸药末，半日许令可丸，止，大瓮盛。饮吞如弹丸一枚，日三。若夏月暑热，煮煎转味，可以蜜、地黄汁和诸药成末，为丸如梧子，服十五丸，不知稍加至三十丸。
　　治男子风虚劳损，兼时气方：
　　甘草一斤　石斛　防风　苁蓉　山茱萸　茯苓　人参　薯蓣各四两　桂心　牛膝　五味子　菟丝子　巴戟天　芎藭各三两，并为末　生地骨皮切碎　生地黄汁各一升　丹参二两　生姜汁　胡麻以水二斗，煮取四升，去滓，各二升##13　牛髓　白蜜　生麦门冬汁各三升
　　右二十二味，先煮地黄、地骨皮、胡麻汁减半，内牛髓、蜜、姜、门冬各等汁，微火煎，余八升，下诸药散，和令调，内铜钵中，汤上煎，令可丸，如梧子大。酒服三十丸，日二，加至五十丸。
　　小鹿骨煎一云獐骨，治一切虚赢，皆服之方：
　　鹿骨一具，碎　枸杞根切，二升
　　右二味，各以水一斗，别器各煎汁五升，去滓澄清，乃合一器共煎，取五升，日二服尽，好将慎。皆用大斗。
　　地黄小煎，治五劳七伤，赢瘦乾削方：
　　乾地黄末，一升　胡麻油半升　蜜二升　猪脂一斤
　　右四味，铜器中煎，令可丸，如梧子大。饮服三丸，日三，稍加至十丸。久久常服，大有所益，瘦黑者肥充。
　　陆抗膏，治虚冷枯瘦，身无精光，虚损诸不足方：
　　牛髓　羊脂各#14二升　酥《经心录》用猪脂　生姜汁　白蜜各三升
　　右五味，先煎酥令熟，次内姜汁，次内蜜，次内羊脂、牛髓，后微火煎，三上三下，令姜汁水气尽，即膏成，搅令凝止。温酒服，随人能否，不限多少，令人肥健、发热也。《经心录》云：治百病，劳损风湿，补益，神效，男女通可服之，良。
　　枸杞煎，补虚赢，久服轻身不老，神验方：
　　九月十日取生湿枸杞子一升，清酒六升，煮五六沸，出取熟研，滤取汁，令其子极净，曝令乾，捣末，和前汁，微火煎，令可丸。酒服二方寸匕，日二，加至三匕。亦可丸服三十丸#15。
　　夏姬杏仁煎方：
　　杏仁三升，内汤中，去皮尖两仁，熟捣，盆中水研，取七八升汁，以铁釜置煻火上，取羊脂四斤就釜内磨消，内杏仁汁，温之四五日，色如金状。饵如弹子，日三服。百日肥白，易容，人不能识也。
　　又方#16：
　　杏仁熬黄，去皮尖，捣。服如梧子，日三。治枯瘦，令人润泽，无所禁。
　　咳逆上气，喉中百病，心下烦，不得咽者，得茯苓、款冬、紫菀并力，大良。其药生热熟冷。喉中如有息肉者亦服之。
　　桃仁煎方：
　　桃仁为末　蜜各一斤　酥半斤　胡麻一升，末　牛乳五升　地黄十斤，取汁
　　右六味，合煎如饧，旋服之。
　　治五劳七伤方：
　　白羊头蹄一具，净治，更以草火烧令黄赤，以净绵急塞鼻及脑孔　胡椒　荜拨　乾姜各一两　葱白一升　豉二升
　　右七味，先以水煮头及蹄半熟，即内药，煮令极烂，去药。冷暖任性食之，日一具，七日凡七具。忌生冷、醉滑、五辛、陈臭等物。
　　治虚劳补方：
　　羊肚一具，切　白朮一升
　　右二味，以水二斗，煮取六升。每服二升，日三为度。
　　又方：
　　豉一升，蒸三遍　薤白一斤，切
　　右二味，以水七斗#17，煮取三升，分三服，小取汗。
　　膏煎，治虚羸瘦方：
　　不中水猪肪，煎取一升，内葱白一握，煎令黄出，内盆中，平旦空腹服讫，暖覆卧，至晡时食白粥，粥不得稀，过三日服补药。方如左：
　　羊肝一具　羊脊膂肉一条　曲末半斤　枸杞根十斤
　　右四味，以水三斗煮枸杞，取一斗，去滓，纽切肝等，内汁中煮，着葱豉、盥如羹法，合煎，看如稠糖即好，食之七日，禁如药法。
　　补虚方#18：
　　猪肚一具　人参五两　蜀椒一两　乾姜二两半　葱白七两　白粱米半升《千金翼》用梗米
　　右六味，□咀诸药令相得，和米内肚中，缝合，勿令泄气，取四斗半水，缓火烂煮，空腹食之，大佳，兼下少饭。
　　吐血第六论 方 灸法
　　论曰：禀#19丘云：吐血有三种，有内衄，有肺疽，有伤胃。内衄者，出血如鼻衄，但不从鼻孔出，是近从心肺间津液出，还流入胃中，或如豆羹汁，或如切□，血凝停胃中，因即满闷便吐，或去数斗至一石者是也，得之於劳倦，饮食过常所为也。肺疽者，或饮酒之后毒满闷，吐之时，血从吐后出，或一合、半升、一升是也。伤胃者，因饮食大饱之后，胃中冷则不能消化，不能消化便烦闷，强呕吐，使所食之物与气共上冲蹙，因伤裂胃口，吐血色鲜正赤，腹绞痛，白汗出，其脉紧而数者，为难治也。
　　问曰：病胸胁支满，妨於食，病至则先闻腥臊臭，出清液，先唾血，四肢清，目眩，时时前后血，病名为何？何以得之？对曰：病名血枯，此得之年少时，有所大夺血，若醉入房，中气竭而肝伤，故使月事衰少不来也。治以乌贼骨茹二味，并合丸以雀卵，大如小豆，以五丸为后饭，饮以鲍鱼汁，利肠中及伤肝也。
　　凡吐血后，体中但自□□然，心中不闷者，辄自愈。假令烦躁，心中闷乱，纷纷呕吐，颠倒不安，医工又与黄土汤、阿胶散，益加闷乱，卒至不济，如此闷者，当急吐之，方：
　　瓜蒂二分#20　杜蔷　人参各一分
　　右三味，治下筛，服一钱匕。或无水浆#21；但得下即可，赢人小减之，吐去青黄，或吐血一二升，无苦。
　　黄土汤，治吐血方：
　　伏龙肝鸡子大二枚　桂心　乾姜　当归　芍药　白芷　甘草　阿胶　芎藭各一两　生地黄八两#22　细辛半两　吴茱萸二升
　　右十二味，□咀，以酒七升、水三升，合煮取三升半，去滓内胶，煮取三升，分三服。亦治衄血。
　　又方，治卒吐血及衄血方：
　　伏龙肝半斤#23　甘草　乾姜仲景作地黄　白朮　阿胶　黄苓各三两
　　右六味，□咀，以水一斗，煮取三升，去滓下胶，分三服。仲景有附子三两，为七味。
　　生地黄汤，治忧恚呕血，烦满少气，胸中痛方：
　　生地黄一斤　大枣五十枚　阿胶　甘草各三两
　　右四味，□咀，以水一斗，煮取四升。分四服，日三夜一。
　　坚中汤，治虚劳内伤，寒热呕逆，吐血方：
　　糖三斤　芍药　半夏　生姜　甘草各三两　桂心二两　大枣五十枚
　　右七味，□咀，以水二斗，煮取七升。分七服，日五夜二。《千金翼》无甘草、桂心，有生地黄。
　　治噫，止唾血方：
　　石膏四两　厚朴三两　麻黄　生姜　五味子　半夏　杏仁各二两　小麦一升
　　右八味，□咀，以水一斗，煮麻黄，去沫，澄取七升，内药，煮取二升半，分再服。
　　治吐血，胸中塞痛方：
　　芍药　乾姜　茯苓　桂心　当归　大黄　芒硝各三两　阿胶　甘草　人参各二两　麻黄一两　乾地黄四两　虻虫　水蛭各八十枚　大枣二十枚　桃仁一百枚
　　右十六味，□咀，以水一斗七升，煮取四升，分五服，日三夜二。
　　治吐血内崩，上气，面色如土方：
　　乾姜　阿胶　柏叶各二两　艾一把
　　右四味，□咀，以水五升，煮取一升，内马通汁一升，煮取一升，顿服。仲景名柏叶汤，不用阿胶。《小品》不用柏叶，与《肘后》同。
　　治吐血，酒客温疫，中热毒，乾呕心烦方：
　　蒲黄　犀角　栝蒌根　甘草各二两　葛根　桑寄生各三两
　　右六味，□咀，以水七升，煮取三升，分三服。
　　泽兰汤，治伤中裹急，胸胁挛痛，欲呕血，时寒时热，小便赤黄，此皆伤於房劳故也：
　　泽兰　糖各一斤　桂心　桑根白皮　人参各二两#24　远志二两　生姜五两　麻仁一升
　　右八味，□咀，以醇酒一斗五升，煮取七升，去滓内糖。食前服一升，日三夜一，勿劳动。
　　治忽吐血一两口，或是心衄，或是内崩方：
　　脐螬五枚　牛膝　牡丹　王不留行　麦门冬各#25二两　萆薢　芍药　乾地黄各四两续断　阿胶各三两
　　右十味，□咀，以生地黄汁五升、赤马通汁三升，煮取三升，分三服。不瘥更合数剂，取瘥止。
　　又方：
　　熟艾三鸡子许，水五升，煮取二升，顿服。
　　又方：
　　烧乱发灰，水服方寸匕，日二服#26。《集验》云：治舌上忽出血如簪孔者，亦治小便出血者。
　　治虚劳吐血方：
　　生地黄肥者五升，捣，以酒一升，煮沸，三上三下，去滓，顿服。
　　又方：
　　凡吐血，服桂心末方寸匕，日夜可二十服。《肘后》云：亦疗下血，良。
　　又方：
　　生地黄五斤，绞取汁，微火煎三沸，投白蜜一升又煎，取三升。每服半升，日三。主胸痛百病，久服佳。
　　又方：
　　柏叶一斤，以水六升，煮取三升，分三服。
　　又方：
　　生地黄汁半升　川大黄末一方寸匕
　　右二味，先温地黄汁一沸，次内大黄搅和，空腹顿服，日三，瘥。
　　犀角地黄汤，治伤寒及温病，应发汗而不汗之，内蓄血者，及鼻衄吐血不尽，内余瘀血，大便黑，面黄，消瘀血方：
　　犀角一两　生地黄八两　芍药三两　牡丹皮二两
　　右四味，□咀，以水九升，煮取三升，分三服。喜妄如狂者，加大黄二两、黄苓三两；其人脉大来迟，腹不满，自言满者，为无热，但依方，不须有所增加。
　　治五脏热结，吐血、衄血方：
　　伏龙肝如#27鸡子一枚　生竹茹一升　芍药　当归　黄苓　芎藭　甘草各二两　生地黄一斤
　　右八味，□咀，以水一斗三升，先煮竹茹，减三升，下药，取三升，分三服。《千金翼》有桂心。
　　当归汤，治衄血、吐血方：
　　当归　乾姜　芍药　阿胶各二两　黄苓三两
　　右五味，□咀，以水六升，煮取二升，分三服。
　　治上焦热，膈伤，吐血、衄血或下血连日不止，欲死，并主之：
　　艾叶　竹茹各一升　阿胶如手掌大　乾姜二两
　　右四味，□咀，以水三升，煮取一升，去滓，内马通汁半升，煮取一升，顿服。
　　又方：
　　取新马屎与少水和绞取汁。一方不用竹茹，加乾姜作七两。
　　治虚劳崩中、吐血、下血，上气短气欲绝，面黑如漆方：
　　黄耆　芍药　芎藭　甘草各四两　生姜一斤
　　右五味，□咀，以酒五升浸一宿，明旦更以水五升，煮取四升。分四服，日三夜一。下阴中毒，如汤沃雪。凡夏月不得宿浸药，酒客劳热，发痔下血，其谷道热者，去生姜，用生地黄代之。凡进三两剂。
　　竹茹汤，治吐血、汗血、大小便下血方：
　　竹茹二升　甘草　芎藭　黄苓　当归各六分　芍药　白朮　人参　桂心各一两
　　右九味，□咀，以水一斗，煮取三升。分四服，日三夜一。
　　治九孔出血方：
　　捣荆叶汁，酒服二合。一本作荆芥。
　　治吐血、蛊毒痔血，女子腰腹痛，大便后出清血者方：
　　取东向蘘荷根，捣绞取汁二升，顿服，立瘥。
　　赤小豆散，诸下血，先见血后见便，此为远血，宜服黄土汤方见前七味，仲景方是；先见便后见血，此近血，宜服赤小豆散方：
　　赤小豆三升，熬令坼　当归三两
　　右二味，治下筛。每服方寸匕，日三。
　　乾地黄圆，治血虚劳，胸腹烦满疼痛，瘀血往来，脏虚不受谷，气逆不得食，补中理血方：
　　乾地黄三两　当归　乾姜　麦门冬　甘草　黄苓各二两　厚朴　乾漆　枳实　防风　大黄　细辛　白朮各一两　茯苓五两　前胡六分　人参五分虻虫　□虫各五＋枚
　　右十八味，为末，蜜丸如梧子大。
　　先食服十丸，日三，稍加。
　　麦门冬汤，治凡下血虚极方：
　　麦门冬　白朮各四两　甘草一两　牡蛎　芍药　阿胶各三两　大枣二十枚
　　右七味，□咀，以水八升，煮取二升，分再服。
　　胸中瘀血榰满，胁膈痛，不能久立，膝痿寒，三里主之。
　　呕血，肩胁痛，口乾，心痛与背相引，不可咳，咳引肾痛，不容主之。一作容。#28
　　心膈下呕血，上管主之。
　　唾血，振寒，嗌乾，太渊主之。
　　呕血，大陵及郄门主之。
　　呕血上气，神门主之。
　　内伤唾血，不足，外无膏泽，刺地五会。
　　灸法：
　　治虚劳吐血，灸胃管三百壮#29。亦主劳，呕逆吐血，少食多饱，多唾百病。多唾，一作多睡。
　　吐血、唾血，灸胸堂百壮，不可针。
　　吐血酸削，灸肝输百壮。
　　吐血，腹痛雷鸣，灸天枢百壮。
　　吐血、唾血，上气咳逆，灸肺输，随年壮。
　　吐血呕逆，灸手心主五十壮。《千金翼》 云大陵是。
　　凡口鼻出血不止，名脑衄，灸上星五十壮，入发际一寸是。
　　大便下血，灸第二十椎，随年壮。
　　孙真人备急千金要方卷之三十八竟
　　#1半夏汤：影宋刻本作『半夏千里流水汤』。
　　#2一斗：影宋刻本作『一升』。
　　#3一千：影宋刻本作『三千』。
　　#4一斗：影宋刻本作『一升』。
　　#5五升：影宋刻本作『 三升』。
　　#6各三两：影宋刻本作『各五两』。
　　#7分四服：影宋刻本作『分三服』。
　　#8各：原脱，据影宋刻本补。下同。
　　#9根：原作『极』，据影宋刻本改。
　　#10佳：原作『生』，据影宋刻本改。
　　#11各：原脱，据影宋刻本补。
　　#12各：原脱，据影宋刻本补。
　　#13各二升：『升』原作一十』，据影宋刻本改。又影宋刻本『生姜汁』用『一升』。
　　#14各：原脱，据影宋刻本补。
　　#15三十丸：影宋刻本作『五十丸』。
　　#16又方：影宋刻本作『治枯瘦方』。
　　#17七斗：影宋刻本作『七升』。
　　#18补虚方：影宋刻本作『猪肚补虚方』。
　　#19禀：影宋刻本作『廪』。
　　#20二分：影宋刻本作『三分』。
　　#21或无水浆：影宋刻本作『水浆无在』。
　　#22八两：影宋刻本作『二两』。
　　#23半斤：影宋刻本作『半升』。
　　#24各二两：影宋刻本作『各三两』。
　　#25各：原脱，据影宋刻本补。下同。
　　#26服：影宋刻本无此字。
　　#27如：原脱，据影宋刻本补。
　　#28一作容：影宋刻本无此三字。
　　#29三百壮：影宋刻本作『二百壮』。
　　孙真人备急千金要方卷之三十九
　　宋朝奉郎守太常少卿充秘阁校理林亿等校正
　　胆腑方
　　万病丸散第七论 方
　　论曰：圣人之道，以慈济物，博求众药，以戒不虞，仓卒之际，应手皆得，故有万病方焉。余以此方散在群典，乃令学者难用讨寻，遂鸠撮要妙，以为斯品，庶使造次可得，好事君子，安不忘危，无事之暇，可预和合，以备病瘵也。
　　芫花散，治一切风冷痰饮症癖□疟，万医所不治者，皆治之：一名登仙酒，一名三建散。
　　芫花　桔梗　紫菀　大戟　王不留行　乌头　附子　天雄　白朮　五加皮　荛花　狼毒　莽草　栾荆　栝蒌根　踯躅　麻黄　白芷　荆芥　茵芋各十分　车前子　石斛　人参　石南　石长生各七分　蛇床子　萆薢　牛膝　狗脊　菟丝子　苁蓉　秦艽各四分　藜芦五分　薯蓣　薏苡仁　巴戟天　细辛　当归　芎藭　乾地黄　食茱萸　杜仲　厚朴　黄耆　山茱萸　乾姜　芍药　桂心　黄苓　吴茱萸　防己　远志　蜀椒　独活　五味子　牡丹　橘皮　通草　柴胡　柏子仁　稿本　菖蒲　茯苓　续断各二分
　　右六十四味《千金翼》中有麻花、半夏、赤车使者、高良姜、紫葳，无白朮、食茱萸等七味，并不治、不择、不炙、不熬，但振去尘土，捣，以粗罗下之，即与服。凡是猪、鸡、五辛、生冷、酢滑，任意食之，无所忌。惟诸豆皆杀药，不得食。
　　药散三两细曲末二升  糯米三升  真酒五升
　　先以三大斗水，煮米作粥须极熟，冬月扬去火气，春月稍凉，夏月扬绝火气，令极冷，秋稍温；次下曲末，搦使和柔相得；重下药末，扩使突突然好熟，乃下真酒，重摄使散；盛不津器中，以净杖搅散，经宿即饮。直以布盖，不须密封。
　　凡服药，平旦空心服之，以知为度。微觉发动流入四肢，头面习习然为定，勿更加之。如法服之，常常内消；非理加增，必大吐利。
　　服散者，细下筛，服一方寸匕，和水酒浆饮无在，稍增，以知为度。服丸者，细下筛，蜜丸如梧子，每服七丸。但此药或丸或散皆可，惟不得作汤。若欲得补，不令吐泻，但取内消，大益，胜於五石，兼逐诸病，功效一等#1。然作酒服，佳於丸散，美而易服，流行迅疾。
　　若有患人抱病多时，积癊宿食，大块久气，症瘕积聚，一切痼结者，即须一两度增，令使吐下，泄去恶物尽后，少服内消，便为补益。
　　凡服药，慎勿早食，早食触药，必当大吐，吐亦无损，须臾还定，但令人咽喉痛，三两日后始瘥，服者宜知之。平旦服药，至午时待药势定，宜先食冷饭菹，饮冷浆水，午后药势好定，任食热食无忌。若药势末定时，不得强起行，行即运闷旋倒，眼花暗然迷绝，此是逐风所致，不须疑怪，风尽之后，纵令多服更佳。不然，闷时但卧但坐，须臾醒然，不异於常。若其定后，任意所之。若必便旋，当策杖如厕，少觉闷乱，即须坐住，坐住即醒，醒乃可行。
　　病在膈上，久冷痰癊，积聚症结疝瘕，宿食坚块，咳逆上气等一切痼结重病，终日吐唾，逆气上冲胸喉，此皆胃口积冷所致，三焦肠间宿冷，以成诸疾。如此例，便当吐却此等恶物，轻者一度下，转药令吐却；若重者，三五度下之令尽。其吐状法，初吐冷气沬，次吐酢水，须臾吐黄汁，大浓，甚苦，似牛涎。病若更多者，当吐出紫痰，似紫草汁，非常齿齼，有此者，例入死道，不久定死。若有疰者吐血，陈久黑血，新者鲜血，吐罢永瘥，一世不发。下此吐药，当吐时大闷，须臾自定，即不虚惙，得冷饮食已，耳不虚聋，手足不痹。若胃口有前件等病势久成者，正当吐时，有一块物塞胸喉，吐复不出，咽复不入，当有异种大闷，更加一二合药酒重投，药下少时，即当吐出块物如拳大，真似毈鸡子中黄，着地，以刀斫碎，重者十块，轻者三五枚。凡人有上件等病，若服药时不吐却者，当时虽得渐损，一二年后还发为此，故须下吐药。欲服取吐者，当以春三月服之，春宜吐故也。
　　凡膈上冷，少腹满，肠鸣，膀胱有气，冷利多者，须加利药於此酒内服之，便去恶物。利法，出泔淀如清水，如黄汁，如青泥。轻者一两度下利药，得利以尽病源；重者五度下利药，令使频得大利，以尽病根。利法，旦起服药，比至晡时可得两三行，即断后服。
　　凡长病人、瘦弱虚损、老人贵人，此等人但令少服，积日渐渐加，令多内消，瘥。除久病，不加吐利也。药若伤多，吐利困极不止者，服方寸匕生大豆末，水服之即定，及蓝叶、乌豆叶嚼以咽之，登时即定。此据大困时用之，小小时不须。
　　凡在世人，有虚损阳衰，消瘦骨立者，服之非常补益，旬月之间，肌肤充悦，颜色光泽，髓溢精满，少壮一等，凡众万病皆除之。
　　治一切风病，历节风，二十两，和酒五斗。贼风、热风、大风，上同。偏风、□□风、瘫缓风，十二两，和酒三斗。此七种，并带热，须加冷药，押使常数便利。贼风掣疭，八两，和酒二斗。湿风周痹，八两，和酒二斗。腰脚挛痛，十二两，和酒三斗。筋节拘急，八两，和酒二斗。重病后汗不流，初觉三服，一服一盏，年久服一升。食热食如锥刀刺者，八两，和酒二斗。口□面戾，一眼不合者，初得四两，和酒一斗，年久十二两，和酒三斗。头面风似虫行，又似毛发在面上者，八两，和酒二斗。起即头旋，良久始定者，四两，和酒一斗。心闷呕逆，项强者，风在心脏，欲风欲雨，便即先发者，八两，和酒二斗。因疮得风，口强，脊脉急者，五服即定，一服一盏。治一切冷病，积冷癊瘦者，四两，和酒一斗，强者六两，和酒一斗半。痰饮疝瘕，六两，和酒一斗宿食呕吐，四两，和酒一斗。症瘕肠鸣，噫，八两，和酒二斗。□痔块坚，冷嗽上气，二十两，和酒五斗。奔豚冷气，六两，和酒一斗半。噎，六两，和酒一斗半。久疰，八两，和酒二斗。冷痢，六两，和酒一斗半。久劳，八两，和酒二斗。卒中恶注忤，心腹胀，气急欲死者，三服定，一服一盏。大吐出鲜血，瘴气，三服定，一服一盏。蛊毒，五服定，一服一盏。温疟，五服定，一服一盏。瘠疟，五服永瘥，一服一盏。
　　治妇人诸风、诸病等，并依前件。带下，十二两，和酒三斗。崩中，六两，和酒一斗半。月闭不通，六两，和酒一斗半。冷病不产，六两，和酒一斗半。断绪不产，八两，和酒二斗。月水前后不调，乍多乍少，亦令人绝产，四两，和酒一斗。产后风冷不产，六两，和酒二斗；若重者，八两，和酒二斗；甚者十六两，和酒三斗；大重者，子宫下垂，十六两，和酒四斗。
　　论曰：遐览前古，莫睹此方，有高人李孝隆者，自云隋初受之於定州山僧惠通道人，此后用之大有效验，秘而不传，但得其药，其方不可得而闻。始吾得之於静智道人，将三纪於兹矣，时俗名医未之许也，然比行之，极有神验。其用药殊不伦次，将服节度大不近人情，至於救急，其验特异，方知神物效灵，不拘常制，至理关感，智不能知，亦犹龙吟云起，虎啸风生，此其不知所然而然，虽圣人莫之辨也。故述之篇末，以贻后嗣，好学君子详之，非止救物兼深，抑亦庶几於博见矣。
　　耆婆万病丸，治七种癖块，五种癫病，十种疰件，七种飞尸，十二种蛊毒，五种黄病，十二时疟疾，十种水病，八种大风，十二种□痹，并风入头，眼暗漠漠，及上气咳嗽，喉中如水鸡声，不得眠卧，饮食不作肌肤，五脏滞气，积聚不消，壅闭不通，心腹胀满，及连胸背，鼓气坚、结，流入四肢，或复叉心膈气满，时定时发，十年、二十年不瘥，五种下痢，疳虫、寸白诸虫，上下冷热，久积痰饮，令人多睡，消瘦无力，荫入骨髓，便成滞患，身体气肿，饮食呕逆，腰脚酸疼，四肢沉重，不能久行立；妇人因产，冷入子脏，脏中不净，或闭塞不通，胞中瘀血冷滞，出流不尽，时时疹痛为患，或因此断产；并小儿赤白下痢；及胡臭、耳聋、鼻塞等病。此药以三丸为一剂，服药不过三剂，万病悉除，说无穷尽，故称万病丸；以其用牛黄为主，故一名牛黄丸；以耆婆良医，故名耆婆丸方：
　　牛黄　麝香　犀角各一分　桑白皮　茯苓　乾姜　桂心　当归　芎藭　芍药　甘遂　黄苓　蜀椒　细辛　桔梗　巴豆　前胡　紫菀　蒲黄葶苈　防风各一分　蜈蚣三节　石蜥蜴　人参各一寸　朱砂　雄黄　黄连　大戟　禹余粮　芫花　芫青　各七枚
　　右三十一味《 崔氏》 无黄苓、桑白皮、桔梗、防风，为二十七味，并令精细，牛黄、麝香、犀角、朱砂、雄黄、禹余根、巴豆别研，余者合捣，重绢下筛，以白蜜和，更捣三千杵，密封下。破除日平旦，空腹酒服三丸如梧子大，取微下三升恶水为良。若卒暴病，不拘平旦，早晚皆可服，但以吐利为度；若不吐利，更加一丸，或至三丸、五丸，须吐利为度，不得限以丸数，病强药少即不吐利，更非他故。若其发迟，以热饮汁投之；若吐利不止，即以醋饭两三口止之。服药忌陈臭、生冷、酢滑、粘食、大蒜、猪鱼鸡狗马驴肉、白酒、行房，七日外始得一日服，二日补之，得食新米韭骨汁作羹粥臛饮食之，三四顿大良，亦不得全饱。产妇勿服之。吐利以后，常须闭口少语，於无风处温床暖室将息。若旅行卒暴，无饮，以小便送之佳。若一岁以下小儿有疾者，令乳母服两小豆，亦以吐利为度。近病及卒病皆用多，积久疾病即少服，常取微溏利为度。
　　卒病欲死，服三丸如小豆，取吐利即瘥。
　　卒得中恶口噤，服二丸如小豆，暖水一合灌口令下，微利即瘥。
　　五疰，鬼刺客忤，服二丸如小豆，不瘥，后日更服三丸。
　　男女邪病，歌哭无时，腹大如妊娠，服二丸如小豆，日二夜一，间食服之。
　　猫鬼病，服三丸如小豆，未瘥更服。
　　蛊毒吐血，腹痛如刺，服二丸如小豆，不瘥更服。
　　疟病，未发前服一丸如小豆，不瘥，后日更服。
　　诸有痰饮者，服三丸如小豆。
　　冷癖，服三丸如小豆，日三，皆间食，常令微溏利。
　　宿食不消，服二丸如小豆，取利。
　　症瘕积聚，服二丸如小豆，日三服，皆间食，以利瘥止。
　　拘急，心腹胀满，心痛，服三丸如小豆，不瘥更服。
　　上气喘逆，胸满，不得卧，服二丸如小豆，不瘥更服。
　　大痢，服一丸如小豆，日三。
　　疳湿，以一丸如杏仁，和酢二合灌下部，亦服二丸如小豆。
　　水病，服三丸如小豆，日二，皆间食服之，瘥止。人弱隔日服。
　　头痛恶寒，服二丸如小豆，覆取汗。
　　伤寒时行，服二丸如小豆，日三，间食服之。
　　小便不通，服二丸如小豆，不瘥，明日更服。
　　大便不通，服三丸如小豆，又内一丸下部中，即通。
　　耳聋聤耳，以绵裹一丸如小枣核，塞之，瘥。
　　鼻衄，服二丸如小豆，即瘥。
　　痈肿丁肿，破肿，内一丸如麻子，日一傅，其根自出，瘥。
　　犯丁肿血出，猪脂和傅，有孔内孔中，瘥止。
　　胸背腰胁肿，以酢和傅肿上，日一易，又服二丸如小豆。
　　癞疮，以酢泔洗之，取药和猪脂傅之。
　　疮有孔，以一丸如小豆，内孔中，且和猪脂傅之。
　　痔疮，涂绵箸上，内孔中，日别易，瘥止。
　　瘰痉，以酢和傅上，瘥。
　　诸冷疮，积年不瘥者，以酢和涂其上，亦饼贴，瘥。
　　癣疮，以布揩令汁出，以酢和傅上，日别一易，立瘥。
　　恶刺，以一丸内疮孔中，即瘥。
　　蝗蛇螫，取小许内螫处。若毒入腹，心闷欲绝者，服三丸如小豆。
　　蝎螫，以少许傅螫处。
　　蜂螫，以少许傅螫处。
　　妇人诸疾，胞衣不下，服二丸如小豆，取吐利即出。
　　小儿客忤，服二丸如米，和乳汁傅乳头，令嗍之。
　　小儿惊痫，服二丸如米，涂乳头，令嗍之，看儿大小量之。
　　小儿乳不消，心腹胀满，服二丸如米，涂乳头，令嗍之，不瘥更服。
　　治一切蛊毒，妖邪鬼疰病者，有进有退，积聚坚结，心痛如啮，不得坐卧，及时行恶气，温病风热，瘴气相染灭门，或时热如□疟，咽喉肿塞，不下食饮，或烦满短气，面目时赤，或目中赤黄，或乾呕，或吐逆，或下痢赤白，或热气如云，或欲狂走自杀，或如见鬼，或手足清冷，或热饮冷水而不知足，或使手掇空，或面目痈肿生疮，或耳目聋暗、头项背脊强、不得屈伸，或手足卒痒，或百鬼恶疰狐魅走入皮肤，痛无常处方：
　　麝香　马目毒公　特生誉石　丹砂　马齿矾　雄黄各一两　巴豆九十枚　青野葛一两，一本不用
　　右八味，末之，别捣巴豆如膏，合捣五千杵，内蜜，更捣一万杵，丸如小豆。强人服二丸，弱人一丸，入腹，云行四布，通彻表裹，从头下行，周遍五脏六腑，魂魄静定，情性得安，病在膈上吐，膈下利，或蛇虫诸毒五色热水，或不吐下，便微渐除瘥。万虫妖精，狐狸鬼魅，诸久固癖块，皆消散。在表汗出，在裹直下。忌名其药，故此方无名也。
　　仙人玉壶丸方：
　　雄黄　藜芦　丹砂　誉石一方矾石　巴豆　八角　附子各二两
　　右六味，先捣巴豆三千杵；次内誉石，又捣三千杵；次内藜芦，三千杵；次内附子，三千杵；次内雄黄，三千杵；次内丹砂，三千杵；内蜜，又捣万杵佳。若不用丹砂者，内真朱四两无在。每内药，辄治五百杵，内少蜜，恐药飞扬。治药用王相吉日良时，童子斋戒为良。天晴明日，无云雾，白昼药成，密器中封之，勿泄气，着清洁处，大人丸如小豆。服药欲下病者，宿勿食，旦服二丸，不知者，以暖粥饮发之令下，下不止，饮冷水以止之。病在膈上吐，膈下利，或但噫气而已。
　　即若欲渐除，及将服消病者，服如麻子丸二丸。
　　卒中恶欲死，不知人，以酒若汤和二丸，强开口灌喉中。
　　鬼疰病，百种不可名，浆水服二丸，日再。
　　男女与鬼交通，歌哭无常，或腹大绝经，状如妊娠，浆服二丸如胡豆大，日三夜一。又苦酒和之如饴，旦旦傅手间使、心主，心主在手腕后第一约横文当中指，至暮又传足三阴三阳及鼻孔，七日愈。又浆服麻子大一丸，日三，三十日止。
　　恶风逆心，不得气息，服一丸。
　　若腹中如有虫欲钻胁出状，急痛，一止一作，此是恶风，服二丸。
　　忧患气结在胸心，苦连噫及咳，胸中刺痛，服如麻子三丸，日三。
　　心腹切痛，及心中热，服一丸如麻子，日三，五日瘥。
　　腹痛胀满，不食，服一丸。
　　澼饮痰饮，旦服一丸。
　　风疝、寒疝、心疝、弦疝，每发腹中急痛，服二丸。
　　卒上气，气但出不入，并逆气冲喉，胃中暴积聚者，服二丸，日再。
　　症结坚痞，服一丸，日三，取愈。
　　积寒热老痞，服二丸。
　　食肉不消，腹坚胀，服一丸，立愈。
　　腹中三虫，宿勿食，明旦进牛羊炙三脔，须臾便服三丸如胡豆，日中当下虫。过日中不下，更服二丸，必有烂虫下。
　　卒关格，不得大小便，欲死，服二丸。
　　卒霍乱，心腹痛，烦满吐下，手足逆冷，服二丸。
　　下痢重下者，服一丸，取断。
　　疟未发服一丸，已发二丸，便断。
　　若寒热往来，服一丸。
　　伤寒敕濇，时气热病，温酒服一丸，厚覆取汗，若不汗，更服，要取汗。
　　若淋沥，瘦瘠，百节酸疼，服一丸，日三。
　　头卒风肿，以苦酒若膏和傅之，絮裹之。
　　痈疽痤疖，瘰疬，及欲作，以苦酒和傅之。
　　若恶疮不可名，瘑、疥、疽，以膏若苦酒和，先以盥汤洗疮去痂，拭乾傅之。
　　鼠，以猪脂和傅疮，取驳舌狗子舐之。
　　中水毒，服二丸。若已有疮，苦酒和三丸傅疮。
　　耳聋，脓血汁出，及卒聋，以赤谷皮裹二丸，内之。
　　风目赤或痒，视物漠漠，汨出烂眦，蜜解如饴，涂注目眦。
　　齿痛，绵裹塞孔中。
　　若为蛊毒所中，吐血，腹内如刺，服一丸如麻子，稍加之如胡豆，亦以涂鼻孔中，又以膏和，通涂腹背，亦烧之熏口鼻。
　　若蛇蝗诸毒所中，及猘犬、狂马所咋，苦酒和傅，水服二丸。
　　妇人产后余疾，及月水不通，往来不时，服二丸，日再。
　　妇人胸中苦滞气，气息不利，少腹坚急，绕脐绞痛，浆服如麻子一丸，稍加之如小豆大。
　　小儿百病，惊痫痞塞，及有热，百日、半岁者，以一丸如黍米大，置乳头与服之；一岁以上，如麻子一丸，日三，以饮服。
　　小儿大腹，及中热恶毒，食物不化，结成积聚，服一丸。
　　小儿寒热，头痛身热，及哯现，服一丸如麻子。
　　小儿赢瘦，丁奚，不能食，食不化，浆水服二丸，日三。又苦酒和如梧子，傅腹上良。
　　一切万病，量之不过一二丸，莫不悉愈。
　　欲行、问孝、省病，服一丸，一丸系颈上，行无所畏，至丧家带一丸，辟百鬼。若独止宿山泽、冢墓、社庙、丛林之中，烧一丸，百鬼走去不敢近人。以蜡和一丸如弹丸，着绛囊，击臂上，男左女右，山精鬼魅皆畏之。
　　张仲景三物备急丸，司空裴秀为散，用治心腹诸卒暴百病方：
　　大黄　乾姜　巴豆各等分
　　右皆须精新，多少随意，先捣大黄、乾姜，下筛为散，别研巴豆如脂，内散中，合捣千杵，即尔用之，为散亦好，下蜜为丸，密器贮之，莫令歇气。若中恶客忤，心腹胀满刺痛，口噤气急，停尸卒死者，以暖水若酒服大豆许三枚，老小量之，扶头起，令得下喉，须臾未醒，更与三枚，腹中鸣转，得吐利便愈。若口已噤，可先和成汁倾口中，令从齿间得入，至良。
　　治万病，大理气丸方：
　　牛膝　甘草　人参　茯苓　远志　恒山　苦参　丹参　沙参　龙胆　芍药　牡蒙　半夏　杏仁　紫菀　龙骨　天雄　附子　葛根　橘皮巴豆　狼牙各二两　大黄　牡蛎　白朮各三两　白薇六分　玄参十分　雚芦一枚大者　生姜屑，五两
　　右二十九味，捣筛二十七味，生药令熟，又捣巴豆、杏仁如膏，然后和使相得，加白蜜，捣五千杵，丸如梧子，空腹酒服七丸。日三。疝瘕症结，五十日服，永瘥。吾常用理气，大觉有效。
　　大麝香丸，治鬼疰飞尸，万病皆主之方：
　　麝香三分　牛黄　附子　鬼臼　真珠　莽草　犀角　矾石　细辛　桂心　獭肝　藜芦各二分　蜈蚣　蜥蜴各一枚　丹砂二两　雄黄一两　巴豆杏仁各五＋枚　地胆《外台》作蜻蛇胆　元青　亭长　斑猫各七枚　誉石八分
　　右二十三味，末之，蜜和合，更捣三千杵。饮服如小豆一丸，日二，渐加至三丸，虫毒所螫，摩之，以知为度。若欲入毒疫疠乡死丧病处，及恶鬼冢墓间，绛袋盛之，男左女右，肘后击之，又以少傅鼻下人中，及卧不魇。
　　小麝香丸，治病与大麝香丸同方：
　　麝香三分　雄黄　当归《 外台》 不用　丹砂各四分　乾姜　桂心　芍药各五分　莽草　犀角　栀子仁各二分　巴豆五十枚　附子　乌头各五枚　蜈蚣一枚
　　右十四味，末之，加细辛五分，蜜和，合捣千杵。服如小豆三丸，日三，可至五丸。一切尸疰痛，悉皆主之。
　　治诸热不调，紫葛丸方：
　　紫葛　石膏　人参　丹参　细辛　紫参　苦参　玄参　齐盐　代赭　苁蓉　巴豆　乌头各三分　乾姜　桂心　独活各五分
　　右十六味，末之，蜜和，更捣一万杵。服如小豆六丸，食前三丸，食后三丸。忌五辛、猪、鸡、鱼、蒜，余不在禁限。若觉体中大热，各减一丸。服之令人肥悦，好颜色，强阳道，能食。服药后十日，得利黄白汁大佳。妇人食前、食后只服二丸，两岁以下儿服米粒大。令人能饮酒，除百病，药之功能损益，备述如左：
　　腹中积聚　心腹满　心下坚　宿食　痰饮　食吐逆　上气　咳嗽　咽喉鸣　短气　黄疸　久疟　面肿　四肢烦重　身浮肿　坐起体重　热病湿□、下部痒　大肠出　热淋　关格不通　下利　颜色不定、羸瘦无力　弱房少精、精冷　体疮痒　身体斑驳从高堕下绝伤　堕胎后伤损血　皮肉焦烂　月水不定或后或前　月水断心下闷满　肩膊沉重　小儿百病　小儿癖气乳不消　小儿身常壮热、腹内有病
　　所录诸病，皆紫葛丸治之。若积日服之未愈，消息准方服之，取瘥止，秘不传。药性冷，尤宜患热人服之。
　　太乙神精丹，治客忤霍乱，腹痛胀满，尸症恶风，癫狂鬼语，蛊毒妖魅，温疟，但是一切恶毒，无所不治方：
　　丹砂　曾青　雌黄　雄黄　磁石各四两　金牙二两半
　　右六味，各捣，绢下筛，惟丹砂、雌黄、雄黄三味，以验醋浸之，曾青用好酒於铜器中渍，纸密封讫，日中曝百日，经夏#2急，五日亦得，无日以火暖之，然后各研令如细粉，以醶酢拌，使乾湿得所，内土釜中，以六一泥固际#3，勿令泄气，乾后安铁环施脚高一尺五寸，置釜上，以渐放火，无问软硬炭等皆得，初放火，取熟两秤炭各长四寸，置釜上，待三分二分尽即益，如此三度，尽用熟火，然后用益生炭，其过三上熟火已外，皆须加火渐多，及至一伏时，其火已欲近釜，即便满，就釜下益炭，经两度即罢，火尽极冷，然后出之。其药精飞化凝着釜上，五色者上，三色者次，一色者下，虽无五色，但色光明皎洁如雪最佳。若飞上不尽，更令与火如前。以雄鸡翼扫取，或多或少不定，研如#4枣膏，丸如黍粒。一本云：丹砂、曾青、雄黄、雌黄各二斤，丹砂以大酢瓷器中渍，曾青美酒渍，纸密封闭，日曝一百日，雄黄、雌黄各油煎九日九夜，去油腻讫，更捣数千杵，皆勿研之，别以大酢拌，令浥浥然，内药土釜中，以雄黄在下，次下雌黄，次曾青，次丹砂，以甘土泥涂，勿令余毫毛许，乾以刚炭火烧之，九日九夜去釜五寸，九日九夜至釜底，九日九夜侵釜腹三寸，三九二十七日，冷之一日一夜，以刀子於釜际利着一匝，开之取丹，丹成讫，细研如粉，以枣膏和。一切丹，不得用蜜，皆用枣膏，学者宜知此术，旧不用磁石、金牙，今加而用之。
　　治偏风、大风、恶疾癫痫、历节#5鬼打等最良。服法，平旦空腹一丸如黍米为度。其疟病积久，百方不瘥，又加心腹胀满上气，身面脚等并肿，垂死者，服一丸，吐即瘥，亦有不吐瘥者；若不吐复不瘥者，更服一丸半；仍不瘥者，后日增半丸，渐服无有不瘥，气亦定，当吐出青黄白物，其因疟，两胁下有癖块者，亦当消除。若心腹不胀满者，可与一丸，日日加之，以知为度，不必专须吐，亦可一丸即瘥，勿并与服，亦可三日一服，皆须以意斟酌，量得其宜，或腹内有水，便即下者，勿怪。若患疟日近，精神健，亦可斟酌病人、药性，并与两丸作一丸，顿服之，皆至午后食，勿使冷，勿使热，豉浆粥任意食之。若病疟，盗汗虚弱者，日服一丸，至三日，吐即止。若患疟不汗，气复不流，脚冷者，服一丸，至三日；若不汗，气复，脚即暖，有润汗，不至三日，吐即止。若患疟，无颜色者，服药后三日，即有颜色。亦有须吐瘥者，亦有服少许而瘥者，亦有杀药，强人服三四丸始觉药行者，凡人禀性不同，不可一概与之。但作黍米大服之为始，渐加，以知为度。药力验壮，勿并多服，特慎油曲、鱼肉、蒜，当清净服之。若有患久不瘥在床，赢瘦，并腹胀满及肿，或下痢者多死，但与药救之，十人中或瘥三四人也。又一说，症瘕积聚，服一刀圭，以饮浆水送下。治诸卒死，中恶客忤，霍乱腹满，体带五尸疰，恶风疰忤，大病相易，死亡灭门，狂癫鬼语，已死气绝，心上微暖者，扶起其头，以物校开口，不可开，琢去两齿，以浆饮送药，药下即活。诸久病者，日服一刀圭，覆令汗，汗出即愈；不愈者，不过再服。亦有不汗而瘥，复有不汗不愈者，服如上法，加半刀圭，以瘥为度。常以绛囊带九刀圭散，男左女右，小儿击头上，辟瘴毒、恶时气、射公。小儿患，可苦酒和之，涂方寸纸上，着儿心腹上，令药在上治之。亦有已死者，冬二日，夏一日，与此药服，得药下便活，若不得入腹不活。若加金牙、磁石者，服至五服内，必令人吐逆下利，过此即自定，其药如－小豆大为始，从此渐小，不得更大。大风恶癞，可二十服；偏风历节#6，诸恶风癫病等，亦可二十服；自余诸恶病者，皆止一二服，量人轻重强弱，不得多与。若欲解杀药，但烂煮食肥猪肉。服此药后，小应头痛身热，一二日来，大不能得食味，后自渐得气味，五日后更能食，若贪食过多者，宜节之。若服药下闷乱，可煮木防己汤，服之即定。凡言刀圭者，以六粟为一刀圭。一说云，三小豆为一刀圭。
　　作土釜法：
　　其法取两个瓦盆，各受二大斗许，以甘土涂其内，令极乾。又一法；作一瓦釜，作一熟铁釜，各受九升，瓦在上，铁在下，其状大小随药多少，不必依此说。一本云：捣好甘土，绢筛，水和作泥，硬软如坏瓦泥，泥一升，内细纸封捣，可受十斤，亦可随药多少作之，阴乾三十日，置日中曝亦三十日，日夕翻转向日，乾讫，以糠五石内釜，糠中四向土栏拥之，令糠遍釜，周回上下各厚七寸，以火从下放五日五夜，勿令人近之，待冷，一日一夜乃取，扫拭令净，以黄丹醋和如稀粥，扫其中令厚一分乃内药。凡合九丹、八石、招魂、太清、神仙诸大丹，皆用此釜，作之万成，终不落节，其古釜、六一泥及铁釜，皆除去之，勿更用也，此釜一具，前后数十回用不动，久久转牢#７。此法师甚秘之，余欲令当来天下学士得解之，所以委曲具述之也。
　　作六一泥法：
　　赤石脂　牡蛎　滑石　誉石　黄矾　卤土　蚯蚓屎各二两
　　右取醶酢，以足为度，若无卤土，以盥代之，先作甘土泥，以泥各别裹前黄矾等五种，作团裹之，勿令泄气，以火烧周三日最好，一日亦得，出火破团，取药各捣碎，绢筛；然后与蚯蚓屎、卤土等分，以酢和之如稠粥，既得好酢，可用二分酢、一分水和用，取前瓦盆，以此泥涂之，曾青如蚯蚓屎，如黄连佳，世少此者，好昆仑碌亦得瘥病。丹砂亦鲜，粟砂亦得。旧不用磁石、金牙，今加之。用治万种恶风，神良。凡有患连年积岁不可治者，宜、须合此一篇，皆以王相日，天晴明，斋戒沐浴，如法合之。
　　述曰：古之仙者，以此救俗，特为至秘。余以大业年中，数以合和，而苦雄黄、曾青难得。后於蜀中遇雄黄大贱，又於飞乌玄武大获曾青，蜀人不识，今须识者，随其大小，但作蚯蚓屎者即是。如此千金可求，遂於蜀县魏家合成一釜，以之治病，神验不可论。宿症风气百日，服者皆得痊愈，故序而述焉。凡雄黄，皆以油煎九日九夜，乃可入丹，不尔有毒，慎勿生用，丹必热毒不堪服，宜慎之。
　　仓公散，治卒鬼击、鬼痱、鬼刺，心腹痛如刺，下血便死不知人，及卧魇啮脚踵不觉者，诸恶毒气病方：此是汉文帝时太仓令淳于意方，故名。
　　特生誉石　皂荚　雄黄　藜芦各等分
　　右四味，治下筛。取如大豆许，内管中，吹入病人鼻，得嚏则气通便活，若未嚏，复更吹之，以得嚏为度。此药起死回生。
　　小金牙散，治南方瘴疠疫气，脚弱，风邪鬼疰方：
　　金牙五分　雄黄　萆薢　黄苓　蜀椒　由跋　桂心　莽草　天雄　朱砂　麝香　乌头各二分　牛黄一分　蜈蚣一枚，六寸者　细辛　萎蕤　犀角　乾姜各三分　黄连四分
　　右十九味，治下筛，合牛黄、麝香，捣三千杵。温酒服钱五匕，日三夜二，以知为度。绛囊盛带，男左女右，一方寸匕，省病问孝，不避夜行，涂人中，晨昏雾露亦涂之。
　　大金牙散，治一切蛊毒，百疰不祥，医所不治方：
　　金牙　鹳骨　石膏各八分　斑猫七分　活草子　胡燕屎　白朮　雷丸　龙牙各六分　铜镜鼻　栀子仁　乾漆　龟甲　鳖甲　鬼督邮　桃白皮大黄各四分　桂心　芍药　徐长卿　羚羊角　射干　升麻　鸢尾　马目毒公　蜂房　细辛　乾姜　芒硝　由跋　犀角　甘草　狼毒　蜣螂　龙胆　狼牙　雄黄　真珠各三分　芫花　莽草　射罔　乌梅各一分　蛇蜕皮一尺　铁精　赤小豆各#８一合　地胆　樗鸡　芫青各七枚　桃奴　巴豆各二七枚
　　右五十味，治下筛。服一刀圭，稍加至二刀圭，带之辟百邪，治九十九种疰。一本有麝香，无白朮。
　　孙真人备急千金要方卷之三十九竟
　　#１功效一等：『效』字下至『治诸热不调，紫葛丸方』之末句『尤宜患热人服之』大段文字错落误刻，今据影宋刻本移补改正。
　　#２夏：原作『忧』，据文义改。
　　#3际：原作『济』，据影宋刻本改。
　　#4如：原作『和』，据影宋刻本改。
　　#5节：原作『乡』，据影宋刻本改。
　　#6 历节：原作『疬疖』，据影宋刻本改。
　　#7牢：原脱，据影宋刻本补。
　　#8各：原脱，据影宋刻本补。
　　孙真人备急千金要方卷之四十
　　宋朝奉郎守太常少卿充秘阁校理林亿等校正
　　心脏方
　　心脏脉论第一
　　论曰：心主神。神者，五脏专精之本也，为帝王，监领四方，夏王七十二日，位在南方，离宫火也。有生之来谓之精，两精相搏谓之神，所以任物谓之心。神者，心之藏也。舌者，心之官。故心气通於舌，舌和则能审五味矣。心在窍为耳。夫心者火也，肾者水也，水火相济。心气通於舌，舌非窍也，其通於窍者，寄见於耳。左耳丙，右耳丁，循环炎宫，上出唇，口知味，荣华於耳，外主血，内主五音。心重十二两，中有三毛七孔，盛精汁三合，神名呴呴，主藏神，号五神居，随节应会，故云心藏脉，脉舍神。在气为吞，在液为汗。心气虚则悲不已，实则笑不休。心气虚则梦救火，阳物得其时则梦燔灼；心气盛则梦喜笑及恐畏；厥气客於心，则梦丘山烟火。
　　凡心脏象火，与小肠合为腑。其经手少阴，与太阳为表裹。其脉洪，相於春，王於夏。夏时万物洪盛，垂枝布叶，皆下垂如曲，故名钩。心脉洪大而长，洪则卫气实，实则气无从出，大则荣气萌，萌洪相薄，可以发汗，故名曰长，长洪相得，即引水浆溉灌经络，津液皮肤。太阳洪大，皆是母躯，幸得戊己，用牢根株。阳气上出，汗见於头，五内乾枯，胞中空虚，医反下之，此为重虚。脉浮有表无裹，阳无所使，不但危身，并中其母。
　　夏脉如钩，夏脉心也，南方火也，万物之所以盛长也。故其气来盛去衰，故曰钩，反此者病。何如而反？其气来盛去亦盛，此谓太过，病在外；其来不盛去反盛，此谓不及，病在内。太过则令人身热而肤痛，为浸淫；不及则令人烦心，上见咳唾，下为气泄。
　　心脉来累累如连珠，奴循琅玕，曰平，夏以胃气为本。心脉来喘喘连属，其中微曲，曰心病。心脉来前曲后居如操带钩，曰心死。
　　真心脉至坚而搏，如循薏苡子累累然，色赤黑不泽，毛折乃死。
　　夏胃微钩曰平，钩多胃少日心病，但钩无胃日死，胃而有石曰冬病，石甚曰今病。
　　心藏脉，脉舍神。怵惕思虑则伤神，神伤则恐惧自失，破□脱肉，毛悴色夭，死於冬。
　　手少阴气绝则脉不通。少阴者，心脉也。心者，脉之合也。脉不通则血不流，血不流则发不泽，面黑如漆柴#1者，血先死，壬笃癸死，水胜火也。
　　心死脏，浮之实如豆麻击手，按之益躁疾者死。
　　夏心火王，其脉浮大而散一作弦曰平#2反得弦细而长者，是肝之乘心，母之归子，为虚邪，虽病易治。反得大而缓者，是脾之乘心，子之乘母，为实邪，虽病自愈。反得沉濡而滑者，是肾之乘心，水之克火，为贼邪，大逆，十死不治。反得微涩而短者，是肺之乘心，金之陵火，为微邪，虽病即瘥。肾乘心必癃。
　　左手关前寸口阴绝者，无心脉也，苦#3心下热痛，掌中热，时时善呕，口中伤烂，刺手少阳治阳。
　　左手关前寸口阴实者，心实也，若心下有水气，忧恚发之，刺手心主治阴。
　　心脉来，累累如贯珠滑利，再至曰平，三至曰离经病，四至脱精，五至死，六至命尽，手少阴脉也。
　　心脉急甚为瘈疭；微急为心痛引背，食不下。缓甚为狂笑；微缓为伏梁在心下，上下行，有时唾血。大甚为喉介；微大为心痹引背，善相出。小甚为善哕；微小为消瘅。滑甚为善渴；微滑为心疝引脐，小腹鸣。涩甚为喑；微涩为血溢维厥，耳鸣癫疾。
　　心脉搏坚而长，当病舌卷不能言；其濡而散者，当病痛渴自已。渴，一作环。
　　赤脉之至也，喘而坚，诊#4曰有积气在中，时害於食，名心痹，得之外疾思虑而心虚，故邪从之。
　　扁鹊曰：心有病则口生疮腐烂。
　　心在声为笑，在变动为忧，在志为喜。喜伤心，精气并於心则喜。心虚则悲，悲则忧；实则笑，笑则喜。
　　时主夏病者，时间时甚。知其源，取其输，观其应，审其害。
　　病先发於心者，心痛。一日之肺，喘咳；三日之肝，胁痛支满；五日之脾，闭塞不通，身痛体重。三日不已，死，冬夜半，夏日中。
　　病在心，日中慧，夜半甚，平旦静。
　　假令心病，北行若食豚鱼得之，不者当以冬时发，得病以壬癸日也#5。
　　凡心病之状，胸内痛，胁支满，两胁下痛，膺背肩胛间痛，两臂内痛。虚则胸腹大，胁下与腰背相引而痛，取其经手少阴、太阳舌下血者；其变病，刺郄中血者。
　　心脉沉之小而紧，浮之不喘，苦心下聚气而痛，食不下，喜咽唾，时手足热烦满，时忘不乐，喜太息，得之忧思。
　　心病其色赤，心痛短气，手掌烦热，或啼笑骂詈，悲思愁虑，面赤身热，其脉实大而#6数，此为可治。宜服阙宜服者药。春当刺中冲，夏刺劳宫，季夏刺大陵，皆补之；秋刺间使，冬刺曲泽，皆泻之。此是手心主心胞络经。又当灸巨阙五十壮，背第五椎百壮。
　　邪在心，则病心痛善悲，时眩仆，视有余不足而调其输。
　　愁忧思虑则伤心，心伤则苦惊喜忌善怒。
　　心中风者，翕翕发热，不能起，心中饥则饮食，食则呕。
　　心中寒者，其人病心如啖蒜齏状，剧者心痛彻背，背痛彻心，如蛊注。其脉浮者，自吐乃愈也。
　　心伤，其人劳倦，头面赤而下重，心中痛彻背，自烦发热，气少者属於心当脐跳手，其脉弦，此为心脏伤所致也。
　　邪哭使魂魄不安者，血气少也，血气少者属於心，心气虚者其人即畏，合目欲眠梦远行而精神离散，魂魄妄行。阴气衰者即为癫，阳气衰者即为狂。五脏者，魂魄之宅舍精神之所依托也。魂魄飞扬者，其五脏空虚也，即邪神居之，神灵所使鬼而下之，脉短而微，其脏不足则魂魄不安，魂属於肝，魄属於肺，肺主津液，即为涕泣出，肺气衰者即泣出，肝气衰者魂则不安，肝主善怒，其声呼。
　　心水者，其人身体肿一作重而少气，不得卧，烦而躁，其阴大肿。
　　真心痛，手足清至节，心痛甚者，旦发夕死，夕发旦死。
　　心腹痛，懊憹发作，肿聚往来上下行，痛有休作，心腹中热，善渴涎出者，是蛔咬也。以手聚而坚持之，无令得移，以大针刺之，久持之，虫不动乃出针。肠中有虫蛔咬，皆不可取以小针。
　　心胀者，烦心短气，卧不安。
　　凡心脉急，名曰心疝，小腹当有形，其以心为牡脏，小肠为之使，故小腹当有形。
　　诊得心积，沉而芤，时上下无常处，病胸满悸。腹中热，面赤咽乾，心烦，掌中热，甚则唾血，身瘈疭，主血厥，夏瘥冬剧，色赤也。
　　心之积，名曰伏梁，起於脐上，上至心，大如臂，久久不愈，病烦心心痛，以秋庚辛日得之，何也？肾病传心，心当传肺，肺适以秋王，王者不受邪，心复欲还肾，肾不肯受，因留结为积，故知伏梁以秋得之。
　　心病烦闷少气，大热，热上汤心，呕咳吐逆，狂语，汗出如珠，身体厥冷，其脉当浮，今反沉濡而滑，其色当赤而反黑者，此是水之克火，为大逆，十死不治。
　　征音人者，主心声也。心声笑，其音竽，其志喜，其经手少阴。厥逆太阳则荣卫不通，阴阳反错，阳气外击，阴气内伤，伤则寒，寒则虚，虚则惊掣心悸，定心汤主之。方见别卷。语声前宽后急，后声不续，前混后浊，口□冒昧好自笑，此为厉风入心，刑沥汤主之。方见别卷。心虚风寒，半身不遂，骨节离解，缓弱不收，便利无度，口面□邪，姜附汤主之。方见别卷。此病不盈旬日，宜急洽之。又笑而呻，呻而反忧，此为水克火，阴击阳，阴起而阳伏，伏则实，实则伤热，热则狂，闷乱冒珠，言多谬误，不可采听，此心已伤，若其人口唇正赤可疗，青黄白黑不可疗也。
　　心病为疟者，令人心烦甚，欲得清水，反寒多不甚热。方见别卷。若其人本来心性和雅，而忽弊急反於常，白木酒主之。方见别卷。或言未竟便住，以手剔脚爪，此人必死，祸虽未及，名曰行尸。此心病声之候也，虚则补之，实则泻之，不可治者，明以察之。
　　赤为心，心合脉，赤如鸡冠者吉。心主舌，舌是心之余。其人火形相，比於上征，赤色，广□，兑面，小头，好肩背髀腹，小手足，行安地，疾行播肩背，肉满有气，轻财，少信多虑，见事明了，好顾急心，不寿暴死，耐春夏，不耐秋冬。秋冬感而生病，主手少阴窍家然。□□长短倾正则心应之，正赤色。小理者则心小，小则邪弗能伤，易伤以忧；粗理者则心大，大则虚，虚则寒，寒则忧不能伤，易伤於邪。无□□者则心高，高则实，实则热，热则满於肺中；闷而善忘，难开以言。□□小短举者则心下，下则藏外，易伤於寒，易恐以言。□□长者则心坚，坚则藏安守#7固。□□弱以薄者则心脆，脆则善病消瘅热#8中。□□直下不举者则心端正，端正则和利难伤。□□向一方者则心偏倾，偏倾瓢操持不一，无守司也。一云若□□小短薄弱而下则心下，下则虚，虚则伤寒，病忧恚内损，心暴痛而好唾清涎，口臭，虫齿痛侵历齿；若□□高起则心高，高则实，实则热，热则满於心，闷而善忘，恐悸，喉燥口痛，牙痈舌伤，小儿则便秘，口重舌，鹅口，声嘶。方见头面篇中。
　　凡人部分陷起者，必有病生。小肠太阳为心之部，其处陷起即病生矣。藏含内外#9，沉浊属内，浮清居外。若外病内入，小腹满起；内病裹出，所部陷没。外入内，前治阳，后补阴；内出外，前补阴，后泻阳。阳则实热，阴则虚寒。在阳主外，在阴主内。
　　凡人死生休咎，则藏神前变形於外。人心前病，则口为之开张；若心前死，则枯黑，语声不转；若天中等分，墓色应之，卯#10死不治。看应增损，斟酌赊促。赊则不出四百日内，促则不腠#11旬月之间。心病少愈而卒死，何以知之？曰：赤黑色黯点如博棋#12，若见颜，度年上必卒死。心绝一日死，何以知之？两目回回直视，肩息，立死。凡面赤目白，忧恚思虑，心气内索，面色反好，急求棺椁，不过十日死。又面黄目赤不死，赤如衃血死。吉凶之色若在於分部，朏朏而见，赤黑入口，此必死，不出其年，名曰行尸。若年上无应，三年之中病必死矣。
　　夏火心脉色赤，主手太阳也，夏取盛经分腠。夏者火始治，心气始长，脉瘦气弱，阳气留溢，热熏分腠，内至於经，故取盛经分腠绝肤而病去者，邪居浅也。所谓盛经者，阳脉也。
　　其脉本在外踝之后，应在命门之上三寸。命门者，在心上一寸也。脉根在少泽，少泽在手小指端。
　　其筋起於小指之上，结於腕上，循臂内廉，结肘内兑骨之后，弹之应小指之上，入结腋下。其支者，后走腋后廉，上绕肩胛，循颈出足太阳之筋前，结於耳后完骨。其支者，入耳中，直出耳上，下结於颔上，属目外眦。
　　其脉起於小指之端，循手外侧上腕，出踝中直上，循臂骨下廉，出肘内侧两骨之间，上循臑外后廉，出肩解，绕肩胛，交肩上，入缺盆，向腋络心，循咽下膈，抵胃属小肠。其支者，从缺盆循颈上颊，至目兑眦，却入耳中。其支者，别颊，上□#13抵鼻，至目内眦，斜络於颧。合手少阴为表裹，少阴本在兑骨之端，应在背后，同会於手太阴。
　　其手太阳之别，名曰支正，上腕五寸，内注少阴。其别者，上走肘，络肩□，主心生病。病实则小肠热，热则节弛，弛则阳病，阳脉大，反逆於寸口再倍，病则嗌痛颔肿，耳聋目黄，卧不能言，闷则急坐。虚则小肠寒，寒则生疣，疣则阴病，阴脉反小於寸口过於一倍，病则短气，百节痛，筋急颈痛，不能转顾。此尽是手太阳小肠经筋脉支别为病，今取心主包络、少阴心经附於后。
　　手心主之别，名曰内关，去腕五寸《甲乙》作二寸，出於两筋间，循经以上，击於心包，络心系。气实则心痛，虚则为烦心，取之两筋间。
　　手心主之脉起於胸中，出属心包，下膈，历络三焦。其支者，循胸出胁，下腋三寸，上抵腋，下循臑内，行太阴、少阴之间，入肘中，下臂，行两筋之间，入掌中，循中指出其端。其支者，别掌中，循小指次指出其端。是#14动则病手心热，肘臂挛急，腋肿，甚则胸胁支满，心中澹澹大动，面赤目黄，善笑不休。是主脉所生病者，烦心心痛，掌中热。为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则寸口大一倍於人迎，虚者则寸口反小於人迎。
　　手少阴之别，名曰通理，在腕后一寸，别而上行，循经入咽中，系舌本，属目系。其实则支#15膈，虚则不能言。取之掌后一寸，别走太阳。
　　手少阴之脉起於心中，出属心系，上膈，络小肠。其支者，从心系上侠咽，系目系。系目系，一作循胸而出胁。其直者，复从心系却上肺，出腋下，下循臑内后廉，行太阴心主之后，下肘内廉，循臂内后廉，抵掌后兑骨之端，入掌后内廉，循小指之内，出其端。是动则病嗌乾心痛，渴而欲饮，是为臂厥。是主心所生病者，目黄，胁满痛，臑臂内后廉痛厥，掌中热痛。为此诸病，盛则泻之，虚则补之。盛者则寸口大再倍於人迎，虚者则寸口反小於人迎。
　　手少阴之脉独无输，何也？曰：少阴者，心脉也。心者，五脏六腑之大主也，为帝王，精神之所舍，其脏坚固，邪不能容，容之则伤心，心伤则神去，神去则身死矣。故诸邪在於心者，皆在心之包络。包络者，心主之脉也。故少阴无输也，少阴无输，心不病乎？曰：其外经腑病，脏不病，故独取其经於掌后兑骨之端也。
　　夏三月，主心小肠，赤脉□病也，其源从少阴太阳之气相搏而停，则荣卫不通，皮肉痛起。太阳动发少阴，淫邪之气因而作，则脏腑随时受夏疫病也，其病相反#16。若腑虚则为阴邪气所伤，身战脉掉，捉所不禁；脏实则为阳毒所侵，肉热，口开舌破，咽塞声嘶，故曰赤脉□病。方见伤寒卷中。
　　扁鹊云：灸肾肝心三输，主治丹一作痹毒病，当依源为治，表治阴阳，调和脏腑，疾不生矣。
　　心虚实第二 脉 方 灸法
　　心实热左手寸口人迎以前脉阴实者，手少阴经也。病苦闭，大便不利，腹满，四肢重，身热，名曰心实热也。
　　石膏汤，治心热实或欲吐，吐而不出，烦闷喘急头痛方：
　　石膏一斤　淡竹叶　香豉各一升　小麦三升　地骨皮五两　茯苓三两　栀子仁三七枚
　　右七味，□咀，先以水一斗五升，煮小麦、竹叶，取八升，澄清，次下诸药，煮取二升，去滓。分三服。《外台》名泻肺#17汤。
　　泻心汤，治老小下利，水谷不消，肠中雷鸣，心下痞满，乾呕不安方：
　　人参　黄苓　甘草各一两　乾姜一两半　黄连二两　半夏三两　大枣十二枚
　　右七味，□咀，以水八升，煮取二升半，分三服。并治霍乱。若寒加附子一枚，渴加栝蒌根二两，呕加橘皮一两，痛加当归一两，客热以生姜代乾姜。
　　心小肠俱实
　　左手寸口人迎以前脉阴阳俱实者，手少阴与巨阳经俱实也。病苦头痛身热，大便难，心腹烦满，不得卧，以胃气不转，水谷实也，名曰心小肠俱实。
　　竹沥汤，治心实热，惊梦喜笑，恐畏悸惧不安方：
　　淡竹沥　生地黄汁各一升　石膏八两　芍药　白朮　人参　栀子仁各二两#18　赤石脂　紫菀　知母　茯神各二两
　　右十一味，□咀，以水九升，煮十味，取二升七合，去滓，下竹沥更煎，取三升。若须利，入芒硝二两，去芍药。分三服。
　　茯神散#19，治心实热，口乾烦渴，眠卧不安方：
　　茯神　麦门冬各三十六铢　通草　升麻各三十铢　紫菀　桂心各十八铢　知母一两　赤石脂四十二铢　大枣一十枚#20　淡竹茹鸡子大一枚
　　右十味，治下筛，为粗散，以帛裹方寸匕，井花水二升半，煮取九合，时动裹子。为一服，日再。
　　泻心汤，治心气不定，吐血衄血方：
　　大黄二两　黄连　黄苓各一两
　　右三味，□咀，以水三升，煮取一升，顿服。亦治霍乱。
　　安心散，治心热满，烦闷惊恐方：
　　白芍药　远志　宿姜各#21二两　茯苓　赤石脂　麦门冬　知母　紫菀　石膏各四十二铢　人参二十四铢　桂心　麻黄　黄苓各三十铢　萎蕤三＋六铢　甘草十二铢#22
　　右十五味，治下筛，为粗散，先以水五升，淡竹叶一升，煮取三升，去滓，煮散一方寸匕，牢#23以绢裹煮，时动之。煎取八合，为一服，日再。
　　治不能食，胸中满，膈上逆气，闷热方：
　　灸心输二七壮。小儿减之。
　　心虚寒
　　左手寸口人迎以前脉阴虚者，手少阴经也。病苦悸恐不乐，心腹痛，难以言，心如寒，恍惚，名曰心虚寒也。
　　茯苓补心汤，治心气不足，善悲愁恚怒，衄血，面黄，烦闷，五#24心热，或独语不觉，咽喉痛，舌本强，冷涎出一作汗出，善忘恐，徙不定，妇人崩中，面色赤方：
　　茯苓四两　桂心　甘草各二两　紫石英　人参各一两　大枣二＋枚　麦门冬三两　赤小豆二＋四枚#25
　　右八味，□咀，以水七升，煮取二升#26，分三服。
　　半夏补心汤，治心虚寒，心中胀满，悲忧，或梦山丘平泽者方：
　　半夏六两　宿姜五两　茯苓　桂心　枳实　橘皮各三两　白朮四两　防风　远志各二两
　　右九味，□咀，以水一斗，煮取三升，分三服。
　　牛髓圆，通治百病，虚瘠羸乏等方：
　　牛髓　羊髓　枣膏　白蜜　酥各一升　麦门冬　芎藭　桂心　当归　茯苓一云茯神　甘草　羌活各三十铢#27　乾地黄　乾姜各三＋六铢　五味子　人参　防风各一两　细辛十八铢　白朮四十二铢
　　右十九味，切捣十四味，再筛，别研枣膏和散，次与诸髓、蜜和搅令相得，内铜钵中，於釜沸汤中煎之，取堪为丸，如梧子大。酒服三十丸，稍加至四十丸，日再服。
　　心小肠俱虚
　　左手寸口人迎以前脉阴阳俱虚者，手少阴与巨阳经俱虚#28也。病苦洞泄，若寒少气，四肢厥，肠僻，名曰心小肠俱虚。
　　大补心汤，治虚损不足，心气弱悸，或时妄语，四肢损，变气力，颜色不荣方：
　　黄苓　附子各一两　甘草　茯苓　麦门冬　乾地黄　桂心　阿胶各三两　半夏　远志　石膏各四两　生姜六两　粘#29糖一斤　大枣二＋枚
　　右十四味，取十三味，□咀，以水一斗五升，煮取五升，汤成下糖，分四服。
　　补心圆，治脏虚善恐怖如魇状，及女人产后余疾，月经不调方：
　　当归　防风　芎藭　附子　芍药　甘草　蜀椒　乾姜　细辛　桂心　半夏　厚朴　大黄　猪苓各一两　茯苓一方用茯神　远志各二两
　　右十六味，为末，蜜丸如梧子。酒服五丸，日三，不知加至十丸。冷极加热药。
　　心劳第三论　方
　　论曰：心劳病者，补脾气以益之，脾王则感於心矣。人逆夏气，则手太阳不长，而心气内洞，顺之则生，逆之则死，顺之则治，逆之则乱，反顺为逆，是谓关格，病则生矣。
　　大黄泄热汤，治心劳热，口为生疮，大便苦难，闭涩不通，心满痛，小肠热方：
　　大黄　泽泻　黄苓　芒硝　栀子仁各#30三两　桂心　通草各二两　石膏八两　甘草一两　大枣二＋枚
　　右十味，□咀，用水九升，先以水一升别渍大黄一宿，余八升水煮诸药，取二升五合，去滓，下大黄煮两沸，去滓，下芒硝令烊，分三服。
　　孙真人备急千金要方卷之四十竟
　　#1柴：原作『叶』，据影宋刻本改。
　　#2弦：影宋刻本作r洪』。
　　#3苦：原作『若』，据影宋刻本改。
　　#4诊：原作『诠』，据影宋刻本改。
　　#5也：原作『方』，据影宋刻本改。
　　#6大而：原作『火两』，据影宋刻本改。
　　#7安守：原作『三寺』，据影宋刻本改。
　　#8热：原作『於』，据影宋刻本改。
　　#9藏含内外：影宋刻本『含』作『舍』,『外』下有『部亦内外』四字。
　　#10卯：影宋刻本作『必』。
　　#11胜：影宋刻本作『延』。
　　#12如博棋：原作『颜即』，据影宋刻本改。
　　#13顺：原作『频』，据影宋刻本改。
　　#14是：原作『也』，属上读，据影宋刻本改。
　　#15支：原作『大』，据《灵枢经□经脉》政。
　　#16反：原脱，据文义文例补。
　　#17肺：影宋刻本作『心』。
　　#18各二两：影宋刻本作『各三两』。
　　#19袂神散：影宋刻本作『茯神煮散』。
　　#20一十枚：影宋刻本作『二十枚』。
　　#21各：原脱，据影宋刻本补。
　　#22十二铢：影宋刻本作『十铢』。
　　#23牢：原作『半』，据影宋刻本改。
　　#24五：原作『王』，据影宋刻本改。
　　#25二十四枚：影宋刻本作『一十四枚』。
　　#26二升：影宋刻本作『二升半』。
　　#27各三十铢：影宋刻本作『各二十铢』。
　　#28虚：原脱，据影宋刻本补。
　　#29牯：影宋刻本作『饴』。
　　#30各：原脱，据影宋刻本补。下同。
　　孙真人备急千金要方卷之四十一
　　宋朝奉郎守太常少卿充秘阁校理林亿等校正
　　心脏方
　　脉极第四论方灸法
　　论曰：凡脉极者，主心也。心应脉，脉与心合，心有病从脉起。又曰：以夏遇病为脉痹，脉痹不已，复感於邪，内舍於心，则饮食不为肌肤，咳脱血，色白不泽，其脉空虚，口唇见赤色。
　　凡脉气衰，血焦发堕，以夏丙丁日，得之於伤风损脉，为心风。心风之状，多汗恶风，若脉气实则热，热则伤心，使人好怒，口为色赤，甚则言语不快，血脱色乾燥不泽，饮食不为肌肤，若脉气虚则寒，寒则咳，咳则心痛，喉中介介如哽，甚则咽肿喉痹，故曰心风，虚实候也。若阳经脉病治阴络，阴络脉病治阳经，定其血气，各守其乡。脉实宜泻，气虚宜补。善治病者，定其虚实，治之取瘥。病在皮毛肌肤筋脉则全治之，若至六腑五脏，则半死矣。
　　扁鹊云：脉绝不治三日死。何以知之？脉气空虚，则颜焦发落，脉应手少阴，手少阴气绝，则脉不通，血先死矣。
　　生地黄煎，治脉热极则血气脱，色白乾燥不泽，饮食不为肌肤，消热止极，强胃气方：
　　生地黄汁　生麦门冬　赤蜜各一升　莼心一升，一作豉　远志二升　甘草二两　人参　茯苓　乾地黄　芍药　白朮各三两　石膏六两　生萎蕤四两
　　右十三味，十一味□咀，以水一斗二升，煮取二升七合，去滓，下地黄汁、蜜更煎，取三升五合，分四服。
　　灸法：
　　胸中痛，引腰背心下呕逆，面无滋润，灸上门随年壮，穴在侠巨阙两边相去各半寸一云一寸。
　　颜色焦枯，劳气失精，肩臂痛，不得上头，灸肩髃百壮，穴在肩外头近后，以手按之有解宛宛中。
　　脉虚实第五论 方 针灸法
　　论曰：凡脉虚者，好惊跳不定，脉实者洪满。凡脉虚实之应，主於心小肠。若其腑脏有病，从热生则应脏，寒则应腑也。
　　防风圆，补虚调中，治脉虚惊跳不定，乍来乍去，主小肠腑寒方：
　　防风　桂心　通草　茯神　远志　麦门冬　甘草　人参　白石英各三两
　　右九味，为末，白蜜和丸如梧子大。酒服三十丸，日再，加至四十丸。
　　升麻汤，治脉实洪满，主心热病方：
　　升麻　子苓　泽泻　栀子仁　淡竹叶　芒硝各三两　生地黄切，一升
　　右七味，□咀，以水九升，煮取三升，去滓下芒硝，分三服#1。
　　麻黄汤，调心泄热，治心脉厥大寸口，小肠热，齿齲嗌痛方：
　　麻黄　生姜各四两　细辛　子苓　茯苓　芍药各三两#２　白朮二两　桂心一两　生地黄切，一升
　　右九味，□咀，以水九升，煮取三升，去滓，分三服。须利，加芒硝三两，甚善。
　　针灸法：
　　脉不出，针不容，穴在幽门两傍各一寸五分是也。
　　心闷痛，上气牵引小肠，灸巨阙二七壮。
　　心腹痛第六论　方　蒸熨法　灸法
　　论曰：寒气卒客於五脏六腑，则发卒心痛、胸痹。感於寒，微者为咳，甚者为痛、为泄。厥心痛与背相引，善瘈，如物从后触其心，身伛偻者，肾心痛也；厥心痛腹胀满，心痛甚者，胃心痛也；厥心痛如以针锥刺其心，心痛甚者#3，脾心痛也；厥心痛，色苍苍如死灰状，终日不得太息者，肝心痛也；厥心痛，卧若从心间痛，动作痛益甚，色不变者，肺心痛也。真心痛，手足清至节，心痛甚，旦发夕死，夕发旦死。蛔心痛，心腹中痛，发作肿聚，往来上下行，痛有休止，腹中热，善涎出，是蛔咬也。以手按而坚持之，勿令得移，以大针刺之，复久持之，虫不动，乃出。心下针#4不可刺，中有成聚，不可取於输。肠中有虫蛔咬，皆不可取以小针。
　　治寒热气卒客於五脏六腑中，则发心痛方：
　　大黄　芍药　柴胡各四两　升麻　黄苓　桔梗　朱砂各三两　鬼箭羽　鬼臼　桂心　朴消各二两
　　右十一味，□咀，以水九升，煮取二升七合。分三服，先分朱砂作三分，每服内一分，搅令匀服之。得快利，痛不止，宜服后方：
　　赤芍药六两　桔梗　杏仁各五两
　　右三味，□咀，以水六升，煮取三升，分三服。
　　九痛圆，治九种心痛并疗冷冲上气，落马堕车，血疾等方：一虫心痛，二注心痛，三风心痛，四悸心痛，五食心痛，六饮心痛，七冷心痛，八热心痛，九去来心痛，此之谓九痛。
　　附子　乾姜各二两　吴茱萸　人参　巴豆各一两　生狼毒四两
　　右六味，为末，蜜和丸如梧子大。空腹服一丸，卒中恶腹胀痛，口不能言者二丸，日一服。连年积冷流注心胸者，亦服之，好好将息，神验。
　　治九种心痛方：
　　取当太岁上新生槐枝一握，去两头，□咀，以水三升，煮取一升，顿服。
　　桂心三物汤，治心中痞，诸逆悬痛方：
　　桂心　生姜各二两　胶饴半斤
　　右三味，取二味，□咀，以水六升，煮取三升，去滓内饴，分三服。仲景用枳实五枚，不用胶饴；《肘后》用根实五枚，白朮二两，为五味。
　　乌头圆，治心痛彻背，背痛彻心方：
　　乌头六铢  附子半两  蜀椒半两  乾姜赤石脂各一两
　　右五味，为末，蜜丸如麻子大，先食服三丸，日三，不知稍增之。《范汪》不用附子，服如梧子三丸。《崔氏》用桂心半两，为六味。
　　治心痛方：
　　桃白皮煮汁，空腹以意服之。《崔氏》用疗疰心痛。
　　治暴心痛，或如中恶，口中涎出不可禁止，回回欲吐方：
　　苦参十斤
　　右一味，□咀，以水一石，煮取二斗，去滓，下苦酒二斗更煎，取五升，大豆#5黄末熬，和汁中煎，令可丸，并手丸之如梧子大，每服以酒一升，进三四十丸，日一。当倒腹吐，不吐下利，更酒渍苦参二斤，浸久弥佳，非止暴痛，如肝骨□等痛，凡是腹中之疾悉主之，又治宿冷血结阴癖，频用有效，大良。
　　治中恶#6，心痛腹胀，大便不通，走马汤方：
　　巴豆两粒　杏仁二枚
　　右二味，绵裹，椎令细，以热汤二合着小杯中，以两指溺取白汁令尽。顿服，一食顷下去即愈，老小量之。亦治卒疝飞尸鬼击。
　　治卒中恶心痛方：
　　苦参三两
　　右一味，□咀，以好酢一升半，煮取八合。强者顿服，老小分二服。
　　又方：
　　桂心一两#7
　　右一味，□咀，以水四升，煮取一升半，分作三服#8。
　　治虫心痛方：
　　鹤虱为末，蜜和丸如梧子大。服四十丸，蜜汤下，日一服#9，可加至五十丸，慎酒肉，。
　　又方：
　　鹤虱一两，为末，以温酢一盏和，空腹服之，虫当吐出之。
　　又方：
　　服漆一合。方见养生服饵篇中。凡虫心痛皆用漆主之。
　　五辛汤，治心腹冷痛方：
　　细辛　蜀椒　桂心乾姜　吴茱萸　芍药　防风　苦参　甘草　乾地黄　当归各一两　栀子　乌梅　大枣各二七枚
　　右十四味，□咀，以水九升，煮取三升，分四服。
　　犀角圆，治心腹久痛，积年不定，不过一时问还发，甚则数日不能食。又便出乾血，穷天下方不能瘥，甄立言处此方，数日即愈：
　　犀角　麝香　雄黄　桔梗　莽草　鬼臼　桂心　芫花各两半　甘遂一两半　光明砂　附子各六铢　贝齿五枚　巴豆二十枚　赤足蜈蚣二枚
　　右十四味，为末，蜜丸如梧子，饮服一丸，日二，渐加至三丸，以微利为度。《古今录验》无雄黄。
　　高良姜汤，治卒心腹绞痛如刺，两胁支满，烦闷不可忍方：
　　高良姜五两　厚朴二两　当归　桂心各三两
　　右四味，□咀，以水八升，煮取一升八合。分三服，日二，若一服痛止，便停，不须更服，强者为二服，劣者分三服。
　　当归汤，治心腹绞痛，诸虚冷气满痛方：
　　当归　芍药　厚朴　半夏各二两　桂心　甘草　黄耆　人参各三两　乾姜四两　蜀椒一两
　　右十味，□咀，以水一斗，煮取三升二合。分四服，赢劣人分六服。《小品方》云：大冷加附子一枚，良。
　　治心腹#10蕴蕴然痛方：
　　芍药六两　黄苓　朴消　桔梗　柴胡各四两　当归　升麻各三两
　　右七味，□咀，以水八升，煮取二升半，分三服。
　　又方，治虚冷腹痛，不下饮食，食复不消，膨胀者方：
　　当归　茯苓各五分　黄耆　紫菀各四分　高良姜　乾姜各六分　鹿茸　桂心　昆布　肉苁蓉　橘皮各三分　甘草二两　乌头一两　大枣四十枚　桃仁一百枚　地骨皮　法曲　大麦蘖各一升
　　右十八味，□咀，以水一斗五升，煮取四升二合，分为五服。下利加赤石脂、龙骨各三分，渴加麦门冬一升。
　　又方，治寒冷腹中痛方：《小品》名吴茱萸汤。
　　当归二两　桂心　甘草　人参各一两　生姜五两　半夏　小麦各一升　吴茱萸二升
　　右八味，□咀，以水一斗五升，煮取三升。分三服，日三。亦治产后虚冷。
　　又方，治冷气，胁下往来冲胸膈，痛引胁背闷者方：
　　当归 桂心 人参 甘草 吴茱萸芍药 大黄各二两 茯苓　枳实各一两　乾姜三两
　　右十味，□咀，以水八升，煮取二升半，分三服，日三。治尸疰亦佳。《外台》、仲景方无茯苓、枳实。
　　又方，治久寒疾，胸腹中痛，时下利方：
　　当归三两#11　甘草　柑皮各二两　附子一两　乾姜四两
　　右五味，□咀，以水八升，煮取二升。分三服，日三。
　　又方，治久寒宿疾，胸腹中痛，短气，时滞下痢方：
　　当归　桂心各三两　乾姜四两　附子一两#12
　　右四味，□咀，以水八升，煮取二升。分三服，日三。《范汪》无附子，用甘草二两，云虚冷激痛甚者，加黄耆、芍药各二两。
　　温中当归汤，治心腹中痛，发作肿聚，往来上下，痛有休止，多热喜涎出，是蛔虫咬也。服二三剂后，若不效有异，宜改方增损之。
　　当归　人参　乾姜　茯苓　厚朴　木香　桂心　桔梗　芍药　甘草各二两
　　右十味，□咀，以水八升，煮取三升。分温五服，日三。不耐木香者，以犀角一两代之。
　　增损当归汤#13，治心腹蕴蕴然痛方：
　　当归　升麻各三两　芍药　黄苓　朴消　桔梗　柴胡各四两#14
　　右七味，□咀，以水八升，煮取二升半，分三服#15。
　　羊肉当归汤，治腹冷绞痛方：
　　羊肉半斤　当归四分　乾姜　橘皮　黄耆　芍药　芎藭　桂心　独活　防风各二分#16　吴茱萸　人参　甘草　乾地黄　茯苓各一分　生姜六分　大枣三＋枚
　　右十七味，□咀，以水一斗半先煮肉，取一斗二升，出肉内诸药，煮取三升，分三服，日三。覆取温暖。
　　温脾汤，治腹痛，脐下绞结绕脐不止方：
　　甘草　附子　人参　芒硝各二两　当归　乾姜各三两　大黄五两
　　右七味，□咀，以水七升，煮取三升。分服，日三。
　　生姜汤，治胸腹中卒痛方：
　　生姜一斤，取汁　食蜜八两　醍醐四两
　　右三味，微火上耗令相得。适寒温服三合，日三。
　　熨蒸法，凡心腹冷痛者：
　　熬盐一斗熨，熬蚕沙烧砖石蒸熨，取其裹温暖止。蒸土亦大佳。
　　针灸法：
　　凡邪在心，则病心痛，善悲，时眩仆，视有余不足而调其输。
　　肾心痛，先取京骨、昆仑，发针不已，取然谷。
　　胃心痛，取大都、太白。
　　脾心痛，取然谷、太溪。
　　肝心痛，取行间、太冲。
　　肺心痛，取鱼际、太渊。
　　心痛引腰脊欲呕，刺足少阴。
　　心痛引背不得息，刺足少阴，不已，取手少阴。
　　心痛腹涨，濇濇然大便不利，取足太阴。
　　心痛，小腹满，上下无常处，溲便难，刺足厥阴。
　　心痛短气不足以息，刺手太阴。
　　心痛不可按，烦心，巨阙主之。
　　心痛有三虫，多言涎，不得反侧，上管主之。
　　心痛身寒，难以俯抑，心疝冲冒，死不知人，中管主之。
　　心痛如针锥，刺然谷，及太溪主之。#17
　　心腹卒痛，石门主之。
　　心疝暴痛，取足太阴。
　　心懊憹，微痛烦逆，灸心输百壮。
　　心痛如锥刀刺，气结，灸膈输七壮。
　　心痛冷气止，灸龙颔百壮，在鸠尾头上行一寸半，不可刺之。
　　心痛恶气上，胁急痛，灸通谷五十壮，在乳下二寸。
　　心痛暴绞急绝欲死，灸神府百壮，在鸠、尾正心，有忌。
　　心痛暴恶风，灸巨阙百壮。
　　心痛坚烦气结，灸太仓百壮。
　　心痛，灸臂腕横文三七壮，又灸两虎口白肉际七壮。
　　胸痹第七轮　方　灸法
　　论曰：胸痹之病，令人心中坚满，痞急痛，肌中苦痹，绞急如刺，不得俯仰，其胸前皮皆痛，手不得犯，胸中愊愊而满，短气，咳唾引痛，咽塞不利，习习如痒，喉中乾燥，时欲呕吐，烦闷，白汗出，或彻引背痛，不治之，数日杀人。
　　论曰：夫脉当取太过与不及，阳微阴弦，即胸痹而痛，所以然者，责甚#18极虚故也。今阳虚，知在上焦，所以胸痹心痛者，以其人脉阴弦故也。平人无寒热，短气不足以息者，实也。
　　枳实四枚　薤白一斤　桂枝一两　厚朴三两　栝蒌实一枚
　　右五味，□咀，以水七升，煮取二升半，分再服。仲景方厚朴用四两，薤白半斤，水五升，煮取丰升半服之。
　　栝蒌汤，治胸瘟病，喘息咳唾，胸背痛，短气，寸脉沉而迟，关上小紧数方：
　　栝蒌实一枚　半夏半升　薤白一斤　枳实二两　生姜四两
　　右五味，□咀，以白酨浆一斗，煮取四升服一升，日三。仲景、《肘后》不用生姜、枳实、半夏。＇
　　治胸痹候，胸中愊愊如满，噎塞，习习如痒，喉中涩燥唾沫，宜此方：
　　橘皮一斤　生姜半斤　枳实五枚
　　右三味，□咀，以水五升，煮取二升，去滓分再服。
　　治中汤，胸痹方。方见别卷中#19。
　　茯苓汤，治胸中气塞短气方：
　　茯苓三两　甘草一两　杏仁五＋枚
　　右三味，□咀，以水一斗三升，煮取六升，去滓。为六服，斗三，未瘥，再合服。
　　通气汤，洽胸满短气噎塞方：
　　半夏八两　生姜六两　橘皮三两　吴茱萸四十枚
　　右四味，□咀，以水八升，煮取三升，分三服。一方用桂二两，无橘皮。
　　细辛散，治胸痹达背痛，短气方：
　　细辛　甘草各二两　枳实　生姜　栝蒌实　乾地黄　白朮各三两　桂心　茯苓各五两#20
　　右九味，治下筛。酒服方寸匕，日三。
　　蜀椒散，治胸痹达背方：
　　蜀椒　食茱萸各一两　桂心　桔梗各三两　乌头半两　豉六铢
　　右六味，治下筛。食后酒服方寸匕，日三。
　　前胡汤，治胸中逆气，心痛彻背，少气不食方：
　　前胡　甘草　半夏　芍药各二两　黄苓　当归　人参　桂心各一两　生姜三两　大枣三十枚　竹叶一升
　　右十一味，□咀，以水九升，煮取三升，分为四服。
　　又方：
　　前胡　人参　生姜　半夏　麦门冬　甘草　芍药　茯苓　饧各三两　桂心　黄苓　当归各一两　大枣三＋枚
　　右十三味，□咀，以水一斗四升，煮取三升，去滓，分三服。
　　熨背散，治胸背疼痛而闷方：
　　乌头　细辛　附子　羌活　蜀椒　桂心各五两　芎藭一两六铢
　　右七味，治下筛，帛裹，微火炙令暖，以熨背上。取瘥乃止。慎生冷如常法。
　　下气汤，治胸腹背闭满，上气喘息方：
　　杏仁四七枚　大腹槟榔二七枚
　　右二味，□咀，以童子小便三升，煎取一升半，分再服。曾患气发，辄合服之。
　　槟榔汤，主破胸背恶气，音声塞闭方：
　　槟榔极大者，四枚，小者八枚
　　右一味二品，□咀，以小儿尿二升半，煮减一升去滓。分三服。频与五剂，永定。
　　灸法：
　　胸痹引背时寒，间使主之。
　　胸痹心痛，天井主之。
　　胸痹心痛不得息，痛无常处，临泣主之。
　　胸痹心痛，灸擅中百壮，穴在鸠尾上一寸。忌针。
　　胸胁满，心痛，灸期门随年壮。穴在第二肋端乳直下一寸半。
　　孙真人备急千金要方卷之四十一竟
　　#1分三服：影宋刻本作『分二服』。
　　#2各三两：影宋刻本作『各五两』。
　　#3者：原脱，据影宋刻本补。
　　#4针：原误窜至下句『心下』下，据影宋刻本移正。
　　#5豆：原作『且』，据影宋刻本改。
　　#6治中恶：此下凡七十字，原脱，据影宋刻本补。
　　#7一两：影宋刻本作『八两』。
　　#8分作三服：影宋刻本作『分二服』。
　　#9日一服：影宋刻本作『日三服』。
　　#10治心腹：此下凡四十七字原脱，据影宋刻本补。
　　#11三两：影宋刻本作『二两』。
　　#12一两：影宋刻本作『五两』。
　　#13增损当归汤：此下凡六十一字，原错简在四十二卷卷末，今据影宋刻本移正。
　　#14各四两：影宋刻本『芍药』 用『一雨半』。
　　#15分三服：影宋刻本作『分二服』，『服』下有『一方有厚朴一两』六字。
　　#16各三分：影宋刻本作『各一分』。
　　#17之：原脱，据影宋刻本补。
　　#18甚：影宋刻本作『其』。
　　#19方见别卷中：此五字原无，今据文义文例补。影宋刻作『方在第二十卷中』。
　　#20各五两：影宋刻本作『各二两』。
　　心脏方
　　孙真人备急千金要方卷之四十二
　　宋朝奉郎守太常少卿充秘阁校理林亿等校正
　　心脏方
　　头面风第八方 拔白法
　　芎藭酒，治脑风头重，颈项强，眼□□相出，善欠，目欲眠睡，憎风，剧者耳呜满，眉眼疼闷，吐逆眩倒不自禁，诸风乘虚经，五脏六腑皆为癫狂，诸邪病悉主之方：
　　芎藭　辛夷　天雄　人参　天门冬　柏子仁　磁石　石膏　茵芋　山茱萸　白头翁　桂心　秦艽各三两　松萝　羚羊角　细辛　薯蓣　菖蒲　甘草各二两　云母一两，烧令赤，末为粉　防风四两
　　右二十一味，□咀，以酒二斗，渍七日。初服二合，渐加至五合，日三。有女人少时患风眩，发则倒地，为妇积年无儿，服此酒并将紫石门冬丸服之，眩瘥，生儿平复。紫石门冬丸方出妇人方中。
　　治头眩屋转，眼不得开方：《翼》名人参汤。
　　人参　当归　防风　黄耆　麦门冬　芍药各二两　独活　白朮　桂心各三两
　　右九味，□咀，以水一斗，煮取三升，分三服。
　　防风汤，治风眩呕逆，水浆不下，食辄呕，起即眩倒，发有时，手足厥冷方：
　　防风　防己　附子　乾姜　甘草各一两　蜀椒　桂心各二两
　　右七味，□咀，以水四升，煮取二升。分三服，日三。《古今录验》用白朮一两。
　　又方，治头风眩欲倒，眼旋屋转，脑痛方：
　　防风　枳实　杏仁　芎藭各三两　茯神　麻黄　前胡　生姜　半夏各四两　细辛二两　竹沥三升
　　右十一味，□咀，以水六升合竹沥，煎取二升七合。分三服，频服三两剂佳。
　　茵芋汤，治风虚眩眼暗方：
　　茵芋一分　人参　甘草　苁蓉　黄耆　茯苓　秦艽　厚朴　乌喙各二两#1　防风六两#2　山茱萸　松实各三两
　　右十二味，□咀，以水一斗，煮取二升半。分五服，强者一日夜尽，羸劣分五服，二日尽。
　　鸱头酒，治风头眩转，面上游风方：
　　飞鸱头五枚　茯神一方无　防风　芎藭　薯蓣各四两　葛根　桂心　细辛　人参　天雄　乾姜　枳实　贯众　蜀椒各三两#3　独活二两　山　　　　茱萸一升　麦门冬一作天门冬　石南一作石膏，各五两
　　右十八味，□咀，绢囊盛，清酒四斗渍六宿。初服二合，日再服，稍加，以知为度。
　　大三五七散，治头风眩，口□目斜，耳聋方：
　　天雄　细辛各三两　山茱萸　乾姜各五两　薯蓣　防风各七两
　　右六味，治下筛，清酒服五分匕，日再，不知稍加。《千金翼》云亦治面骨痛疼。
　　小三五七散，治头风目眩耳聋方：
　　天雄三两　薯蓣七两　山茱英五两
　　右三味，治下筛，以清酒服匕，日再，不知稍增，以知为度。
　　茯神汤，治风眩倒屋转，吐逆，恶闻人声方：
　　茯神　独活各四两　黄耆　远志　防风各五两　生姜三两　甘草　人参　当归　牡蛎　白朮　苁蓉　附子各二两
　　右十三味，□咀，以劳水一斗二升，煮取三升。服五合， 一日夜尽。
　　防风散，治头面风在眉间，得热如虫行，或头眩，目中泪出方：
　　防风五两　桂心　天雄　细辛　朱砂　乾姜　人参　乌头　附子各二两　莽草　茯苓　当归各一两#４
　　右十二味，治下筛。酒服方寸匕，日三。
　　又方，治风头眩，恶风，吐冷水，心
　　闷方：
　　防风二两　泽泻一作泽兰　天雄《翼》作人参　细辛　附子　薯蓣　茯苓各一两　白朮二两半　桂心一两半　乾姜半两
　　右十味，治下筛，酒服方寸匕，常令酒、气相接，则脱巾帽，解发梳头百过，复投一升酒，便洗手足，须臾自热，解发以粉粉之，快然　　便熟眠，愈。亦可洗头面汁#5出。《翼》云如服寒食散法。
　　治风眩翻倒无定方：
　　独活六两　石膏　蒴藋各四两　枳实三两，一方用松实
　　右四味，□咀，以清酒八升，煮取四升、顿服之。以药滓熨头，覆眠取汁，觉冷、又内铛中炒令热，熨之。
　　治患头眩运，经久得瘥后，四体渐羸，食无味，好食黄土方：
　　曲二斤　白朮三斤
　　右二味，为末，酒和，并手丸如梧桐子，曝乾。饮服三十丸，日三。断食土为效。
　　治头中五十种病方：
　　巴戟　菊花　芎藭　乾姜　栝蒌根　防风　石南　白朮　乌头　山茱萸　附子　细辛　薯蓣　蜀椒　乾地黄　人参　桔梗　秦艽　泽泻　甘草　天雄　羌活各等分
　　右二十二味，治下筛。以酒服方寸匕，日三。
　　摩头散，治同前：
　　茹　半夏　蜀淑各六分　乌头八分　桂心七分　莽草四分　附子　钿辛各一两
　　右八味，治下饰，以大酢和摩头，记日数，三日头肤痛，四五日后，一着药如前，十日以酢浆洗头，复摩药即愈。若生息肉，并咽喉中息肉大如枣，欲塞，以药摩之即愈。耳鼻齿有疾，并用之良。
　　入顶散，治头面胀满，脑瘈偏枯，发作有时，状似刀刺，失声，阴阴然疼，面目变青方：
　　山茱萸　芎藭　防风　独活各一两半　细辛　莽草　白朮　薯蓣　牛膝　石南　甘草各一两　乌头　通草　菖蒲　附子　麻黄　天雄　蜀椒　桔梗各一两六铢
　　右十九味，治下筛。酒服方寸匕，日三。
　　杏仁膏，治上气头面风，头痛，胸中气满，本豚，气上下往来，心下烦热，产妇金疮百病方：
　　杏仁一升，去皮尖双仁者不在用
　　右一味，捣研，以水一斗，滤取汁令尽，以铜器煻火上从旦煮至日入，当熟如脂膏，下之。空腹酒服一方寸匕，日三。不饮酒者，以饮服之。慎猪、鱼、蒜、酢。
　　大豆酒，治头风方：
　　大豆三升，炒令无声
　　右一味，先以一斗二升瓶盛清酒九升，乘豆热即倾着酒中，密泥头七日，温服之。
　　治中风头痛，发热耳颊急方：
　　麻黄　葛根　石膏　桂心各三两　附子　芍药　甘草　秦艽　防风各二两　生姜五两
　　右十味，□咀，以水一斗，煮取三升，分三服，复取汗。
　　薯蓣散，治头目有风，牵引目睛疼痛，偏视不明方：
　　薯蓣三两　细辛一两半　秦艽　天雄各二两　独活　　桂心　山茱萸各二两半
　　右七味，治下筛。酒服方寸匕，日三。
　　治头中痛，身热风热方：
　　竹沥三升#６　升麻　生姜　杏仁各三两　芍药　柴胡各三两#７　石膏　生葛根各八两
　　右八味，□咀，以水六升，合竹沥，煮取二升七合，分三服。
　　菊花散，治头面游风方：
　　菊花一两　细辛　附子　桂心　乾姜　巴戟　入参　石南　天雄　茯苓　秦艽　防己各二两　防风　白朮　山茱萸　薯蓣各三两　蜀椒五合
　　右十七味，治下筛。酒服方寸化，日三。
　　治头面上风方：
　　松脂　石盐　杏仁　密腊各一两　熏陆香二两　蓖麻仁三两
　　右六味，熟捣作饼，净剃百会上发，贴膏，膏上安纸，三日一易，若痒刺药上，不久风定。
　　头风散方：
　　附子一枚，中形者　盐如附子大
　　有二味，治下筛。沐头竟，以方寸匕摩顶上，日三。
　　治头风方：
　　服荆沥不限多少，取瘥止。
　　又方：
　　捣蒴藋根一升，酒二升渍服，汗出止。
　　又方：
　　蔓荆子一升#8为末，绢袋盛，以酒一斗浸七宿。温服三合，日三。
　　又方：
　　腊月乌鸡屎一升，炒令黄，为末，绢袋盛，以酒三升浸，温服任性，常令醺酣。
　　又方：
　　七月七日，麻勃三斗，麻子一石，末，相和蒸之，沸汤一石五斗，三遍淋之，煮取一石，渍神曲二十斤，令发，酿黍米两石五斗熟，封三七日。服清一升，百日身中涩皮八风、胸膈五脏骨髓伏风，百病悉去。
　　治卒中恶风头痛方：
　　捣生乌头，以大酢和涂故布上，薄痛处，须臾痛止，日夜五六薄，逐痛处薄之。捣乌头须去皮。
　　又方：
　　盐一升为末，以麻油二升煎一宿令消尽，涂头。石盛尤良。
　　又方：
　　芥子为末，酢和傅头一周时。
　　沐头汤，治肺劳热，不问冬夏老少，头生白屑，搔痒不堪，然肺为五脏之盖，其劳损伤肺，气冲头顶致使头痒，多生白屑，搔之随手起，人多患此，皆从肺来，世呼为头风也方：
　　大麻子　秦椒各三升　皂荚屑五合，《肘后》无
　　右三味，熟研，内泔中一宿渍，去滓，木匕搅百遍，取劳乃用沐头发际，更别作皂荚汤濯之，然后傅膏。
　　又方：
　　菊花　独活　茵芋　防风　细辛　蜀椒　皂荚　杜蘅　莽草　桂心
　　右十味，各等分，可作汤沐及熨之。
　　又方：
　　猪椒根三两　麻黄根　防风各二两　细辛　茵芋各一两
　　右五味，□咀，以水三斗，煮取一斗，去滓，温以沐头。
　　又方：
　　葶苈子煮汤，以沐不过三四度愈。
　　又方：
　　蜀椒二升，以水煮取汁，沐发良。
　　又方：
　　以桑灰汁沐头，去白屑，神良。
　　治头项强，不得顾视方：
　　蒸好大豆一斗，令变色，内囊中枕之。
　　又方：
　　常以九月九日取菊花作枕袋，枕卧良。
　　又方：
　　八月后取荆芥铺床，又作枕枕头，立春日去之。
　　又方：
　　穿地作小坑，烧令赤，以水沃之，令小冷，内生桃叶满其上，布席就卧。令项当药上，以衣着项两边，令气蒸病上，汗出良久愈。若病大者，作地坑亦大。
　　犀角汤，治风毒热，头面肿方：
　　犀角　生姜各二两　苦参　栝蒌根　防风各一两　石膏六两　黄苓　青木香　升麻各三两　防己一两半　竹叶二握
　　右十一味，□咀，以水七升，煮取二升。分三服，相去十里久，内消不利。
　　防风散，治头面遍身风肿方：
　　防风二两　白芷一两　白朮三两
　　右三味，治下筛，酒服方寸匕，日三。
　　治卒中风，头面肿方：
　　捣杏仁如膏，以鸡子黄合捣，令相得，傅帛上，厚裹之，自乾，不过八九傅瘥。
　　令白发还黑方：
　　乌麻九蒸九曝，为末，以枣膏丸之，久服之。
　　又方：
　　旋复花一升　秦椒一升　桂心一尺　陇西白芷一升
　　右四味，治下筛。以井花水服方寸匕，日三服，三十日白发还黑。禁房室。
　　石灰酒，治头发落不止方：
　　石灰三升细筛，水拌令湿，极熟蒸之，炒令至焦，以木札投中，火即着为候，停冷取三升，绢袋贮之，以酒三斗渍三宿，初服半合，日三四夜二，稍加至一合，神验。
　　沐头汤，治脉极虚寒，须发堕落，令发润泽方：
　　桑根白皮切三升，以水五升淹渍，煮五六沸，去滓，洗沐发，数数为之，自不复落。
　　又方：
　　麻子三升，碎　白桐叶切，一把
　　右二味，以米泔汁二斗，煮五六沸，去滓，以洗沐，则发落而长，甚有验。
　　治鬓发堕落，令生长方：
　　生柏叶切，一升　猪膏三升　附子四枚
　　右三味，为末，以膏和为三十丸，用布裹一丸，内泔汁中煎，沐发长不落。其药密收贮，勿令泄气。
　　又方：
　　麻叶　桑叶
　　右二味，以泔煮，去滓，沐发七遍，长六尺。
　　又方：
　　羊粪灰淋汁洗之，三日一洗，不过十洗，大生。
　　又方：
　　附子 蔓荆子 柏子仁各三分
　　右三味，以乌鸡膏和捣三千杵，贮新瓷器中，封百日出。以马医膏和，以傅头讫，巾裹之，勿令见风，日三傅即生。《肘后》不用柏子仁，以酒渍，泽沐。
　　摩膏，治头中二十种病，头眩，发秃落，面中风者方：
　　蜀椒　莽草各二两　桂心　茹　附子　细辛各一两半　半夏　乾姜各一两
　　右八味，□咀，以生猪肪二十两合捣，令肪消尽，药成。先沐头令净，然后以药摩囟上，日一，即愈。如非十二月合，则用生乌麻油和涂头皮，沐头令净，乃用之，一顿生发如昔。《必效方》无蜀椒、莽草、半夏、乾姜。
　　生发膏，治头中风痒白屑方：
　　蔓荆子　附子　细辛　续断　零陵香　皂荚　泽兰　防风　杏仁　藿香　白芷各二两　松叶　石南各三两　莽草一两　马鬐膏　猪脂　松膏各二升　熊脂三升#９
　　右十八味，□咀，以清酒醋三升渍药一宿，明旦以马医膏等微火煎，三上三下，以白芷色黄膏成，用以泽发。
　　又方：
　　乌喙三两　莽草　石南　细辛　续断　皂荚　泽兰　白朮　辛夷　防风　白芷各二两　竹叶　松叶　柏叶各半升　猪脂四升
　　右十五味，□咀，以清酢三升渍一宿，明旦微火以脂煎，三上三下，白芷色黄膏成。去滓滤取，於沐发后涂之。一方用生油三大升。《千金翼》无石南，用杏仁，不用白芷灰汁，洗头去白屑神良。
　　又方：
　　甘松香　丁香　白芷　泽兰　桑白皮　桑寄生　大麻　苜蓿　杏仁　　牡荆子　辛夷仁　芎藭　防风　莽草各一两　零陵香　吴藿香　细辛　蜀椒各二两　竹叶　松叶　柏叶各半升　胡麻油　腊猪膏各一升　乌鸡肪　雁肪各一合
　　右二十五味，□咀，以酢渍一宿，内油膏中微火煎三上三下，白芷色黄膏成，去滓，涂头上，日二夜一，发生。
　　又方，治发鬓秃落方：
　　莽草一两　防风　升麻　白芷　荠苨各二两　蜣螂四枚　驴髻膏　豹膏一作狗膏　马髻膏　熊膏一作雄鸡膏　猪膏各半升
　　右十一味，其六味□咀，与诸膏合煎诸药，沸则下，停冷，复上火三五沸止，绞去滓，傅头当译用之。
　　又方，治眉落，发落生发方：
　　白芷　附子　防风　芎藭　莽草　辛夷　细辛　黄苓　当归　蜀椒各一两　大黄一两半　蔓荆子一升　马鬐膏五合　猪膏三升
　　右十四味#10，其十二味□咀，与马鬐膏、腊月猪膏合诸药微火煎，白芷色黄膏成。先洗头，后用膏傅，如常泽法。勿近面，面生毛也。亦治眉落。
　　又方：#11
　　取除日自拔白#12，以鳖脂涂之。又堵猪胆涂之。又狗乳亦涂之。
　　又方：
　　用白蜜傅发孔，即不复生也。
　　治染须发方：
　　胡粉三两　石灰六两，绢筛，熬令黄。
　　右二味#13，以榆皮作汤，和之如粉，先以皂荚汤洗发，令极净，不得令有腻气，好曝乾，夜卧以药涂发上，令匀讫，取桑叶相缀，着头巾上遍，以裹发一夜，至旦取醋浆热缓三遍，净洗发，又以醋泔热暖洗发，又取生胡麻苗捣，取汁三升，和水煮一二沸，净滤以濯发，讫，又用油汤濯之，百日黑如漆。
　　又方：
　　以盐汤洗沐，后以生麻油和蒲苇灰傅之。一作治白秃。
　　又方：
　　黑格水渍之，涂发令黑。
　　又方：
　　生麻油渍乌梅，常用傅头，乃良。
　　治发黄方：
　　腊月猪脂和羊屎灰、蒲灰等分，封头，三日一为之。
　　又方：
　　大豆五升，酢浆水二斗，煮取五升，沐之。
　　治鬓发黄赤方：
　　烧梧桐灰，用乳汁和，涂傅鬓发并皮肉，鬓发即黑。
　　治风头毛发落不生方：
　　铁上生衣，研以腊月猪脂，和涂之，日三；亦始眉毛落。
　　生眉毛方：
　　铁生衣　墙上青衣
　　右二味，等分，为末，以水和涂之，即生。
　　又方：
　　七月乌麻花阴乾，为末，以生乌麻油渍之，二日一涂。
　　治眉毛鬓发火烧疮瘢，毛不生方：
　　蒲灰，以正月狗脑和傅，即生。
　　治发落不生令长方：
　　麻子一升，熬黑，压取抽，以傅头，长发妙。
　　又方：
　　用雁肪傅之。
　　又方：
　　多取乌麻花，瓷器盛，密盖深埋之百日出，用涂发，令发易长而黑。
　　治秃头方：
　　芜菁子为末，以酢和傅之，日三。
　　又方：
　　东行枣根长三尺，以中央安甑中心蒸之，以器承两头汁，甩涂头发即生。《肘后》 作桑根良。
　　又方：
　　麻子三升熬焦，为末，以猪脂和涂之，发生为度。
　　把白发良日：
　　正月四　二月八日　三月十二日　四月十六日　五月二十日　六月二十四日　七月二十八日　八月十九日　九月#14二十五日一作十五日　十月十日、十一月十日　十二月十日
　　右并以日正午拔之，当日不饮酒、食肉五辛，经一拔黑者更不变。
　　鬓黄方#15：
　　剪爪甲搔令毛孔少血出，以蜜涂之，即生黑毛。
　　治秃无发者方：
　　黑热椹二升，内罂中，日中曝三七日，化为水，洗疮上三七日，发生，神效。
　　松沥煎，治头疮及白秃方：
　　松沥七合　丹砂　雄黄　水银研，各二两　黄连三两　矾石一两，一云峭粉
　　右六味，治下筛，内沥中搅研令调，以涂之。先以泔清洗发及疮令无痂，然后传药二日一傅，三傅后当更作脓，脓讫更洗。凡经三度脓　　出讫，以甘草汤洗去药毒，前复洗十数度即瘥。
　　治白秃发落生白痂，终年不瘥方：
　　五味子　蛇床子　远志各三分　菟丝子五分　苁蓉　松脂各二分　雄黄　白蜜各一分　鸡屎白半分　雌黄一分
　　右十味，治下筛，以猪膏一升二合，先内雄黄，次内雌黄，次内鸡白屎，次内蜜及松脂，又次内储药煎之，膏成，先以桑灰洗头，燥傅之。
　　王不留行汤，治白秃及头面久疮，去虫止痛之方：
　　王不留行　东引茱萸根皮　桃东南枝各五两　蛇床子　牡荆子　苦竹叶　蒺藜子　大麻仁一升
　　右八味，□咀，以水二斗半，煮取一斗，洗疮，日再。并疗痈疽、妬乳、月蚀疮斓。
　　松脂膏，治白秃及痈疽百疮方：
　　松脂六两　矾石　杜蘅一作牡荆　雄黄　附子　大黄　石南　秦艽　真珠　苦参　水银　木兰各一两
　　右十二味，□咀，以酢渍一宿，猪膏一斤半煎之，以附子色黄去滓，乃内矾石、雄黄、水银，更着火三沸，安湿地，待凝，以傅上，日三。
　　治白秃方：
　　羊肉湿脯炙令香，及热速搭上，不过三四度，痒勿搔之。牛肉亦得。
　　又方：
　　新破猪肛#16。去粪，及热速搭上，痒慎勿搔，当缚两手，日中卧，午#17。日去之。
　　又方：
　　皂荚汤净洗，乾拭，然后以陈久油滓涂之，日三。
　　又方：
　　煮桃皮汁饮之，并洗。
　　又方：
　　曲、豆豉两种，治下筛，酢和薄上。曲，一作面。
　　又方：
　　大黑豆炒令焦，为末，和腊月猪脂，热暖时以匙抄封上遍，即裹着，勿见风。
　　又方：
　　桃花为末，和猪脂封上。《必效方》以桑棋末同和傅之良。
　　治赤秃方：
　　桑灰汁洗头令净，捣桑椹封之，日中曝头睡。
　　又方：
　　马蹄灰为末，以腊月猪脂和傅之。
　　又方：
　　烧牛角灰和猪脂傅之。
　　又方：
　　捣黑椹，取三升服，日三。
　　令发不生方：
　　蚌灰、鳖脂相和，新拔毛即涂毛孔上，永不生也。
　　治鬼舐头方：
　　烧猫儿屎，以腊月猪脂和傅上。
　　又方：
　　猫儿毛烧灰，以膏和傅之。
　　又方：
　　砖末和蒜捣傅，日一度。
　　孙真人备急千金要方卷之四十二竟
　　#1各二两：影宋刻本『乌喙』用『二两』，余药用『一两』。
　　#2六两：影宋刻本作『十两』。
　　#3各三两：影宋刻本作『各二两』。
　　#4各一两：影宋刻本作『各二两』。
　　#5汁：影宋刻本作『汗』。
　　#6三升：影宋刻本作『二升』。
　　#7各三两：影宋刻本作『各四两』。
　　#8一升：影宋刻本作『二升』。
　　#9三升：影宋刻本作『二升』。
　　#10右十四味：此下凡五十二字原脱，据影宋刻本补。又『右十四味，其十二味□咀，与马鬐膏、腊月猪膏合诸药微火煎』，影宋刻本作『右十二味，□咀，以马鬐膏五合、腊月猪膏三升，合诸药微火煎』，药物组成中无『马鬐膏、猪膏』二味，今据文义文例改。
　　#11又方：影宋刻本作『令发不生方』。
　　#12白：影宋刻本作『毛』。
　　#13右二味：『味』下原有『如粉』二字，据影宋刻本删。
　　#14九月：此下至本方末凡五十字，原错简在『治眉落发落
　　生发方』十四味『猪膏三升』之下，今据影宋刻本移正。
　　#15鬓黄方：此三字原脱，据影宋刻本补。
　　#16肛：影宋刻本作『肚』。
　　#17午：影宋刻本作『半』。
　　孙真人备急千金要方卷之四十三
　　宋朝奉郎守太常少卿充秘阁校理林亿等校正
　　小肠腑方
　　小肠腑脉论第一
　　论曰：小肠腑者，主心也，舌是其候也。心合於小肠，小肠者，受盛之腑也，号监仓吏。重二斤十四两，长二丈四尺，广二寸四分。《难经》、《甲乙》云长三#１丈二尺，大二寸半，径八分分之少半也。后附脊，左回迭积，其注於回肠者，外傅脐上，回运环反十六曲，常留水谷二斗四升，其一斗二升是水，一斗二升是谷，应主二十四气也。《难经》云十六曲，盛谷二斗四升，水六升三合合之大半。《甲乙》云受三斗三合合之大半。唇厚，人中长，以候小肠。
　　小肠病者，小腹痛，腰脊控睪而痛，时窘之，复耳前热。若寒甚，独肩上热，及手小指次指之间热。若脉滑者，《脉经》作陷，《甲乙》亦同此其候也。
　　小腹控睪，引腰脊上冲心，邪在小肠者，连睾系，属於脊，贯肝肺，络心系。气盛则厥逆上冲肠胃，动肝肺，散於肓，结於脐。故取之肓原以散之，刺太阴以与之，取厥阴以下之，取巨虚下廉以去之，按其所过之经以调之。
　　左手关前寸口阳绝者，无小肠脉也，苦脐痹，小腹中有疝瘕，王#2月即冷上抢心，刺手心主，治阴，心主在掌后横文中入一分。
　　左手关前寸口阳实者，小肠实也，苦心下急，热痹，小肠内热，小便赤黄，刺手太阳治阳，手太阳在手小指外侧本节陷中。
　　小肠有寒，其人#3下重，便脓血；有热，必痔。
　　小肠有宿食，常暮发热，明日复止。
　　小肠胀者，少腹瞋胀，引腹痛。
　　心前受病，移於小肠，心咳不已，则气与咳俱出。
　　厥气客於小肠，梦聚邑街衢。
　　心应皮，皮厚者脉厚，脉厚者小肠厚；皮薄者脉薄，脉薄者小肠薄；皮缓者脉缓，脉缓者小肠大而长；皮薄而脉冲小者，小肠小而短；诸阳经脉皆多纡屈者，小肠结。
　　扁鹊云：手少阴与太阳为表裹，所以表清裹浊，清实浊虚，故食下肠实而胃虚，故腑实而不满。实则伤热，热则口张，口为之生疮；虚则伤寒，寒则便泄脓血，或发裹水，其根在小肠，先从腹起。方见治水篇中。
　　小肠绝不治，六日死，何以知之？发直如乾麻，不得屈伸，白汗不止。
　　手太阳之脉，是动则嗌痛，颔肿，不可以顾，肩似拔，臛似折。是主液所生病者，耳聋目黄，颊颔肿，颈肩臛肘臂外后廉痛。经脉支别已见心脏部中。
　　小肠虚实第二脉方　灸法
　　小肠实热
　　左手寸口人迎以前脉阳实者，手太阳经也。病苦身热，来去汗不出，心中烦满，身重，口中生疮，名曰小肠实热也。
　　柴胡泽泻汤，治小肠热胀，口疮方：
　　柴胡　泽泻　橘皮一用桔梗　黄苓　旋复花　枳实　升麻　芒硝各二两#4生地黄切，一升
　　右九味，□咀，以水一斗，煮取三升，去滓，下芒硝，分三服。
　　大黄圆，治小肠热结满不通方：
　　大黄　芍药　葶苈各二两　大戟　朴消各三两　杏仁五十枚　巴豆七枚
　　右七味，为末，蜜和丸如梧子大，饮服，大人七丸，小儿二三丸，日二，热去，日一服。
　　灸法：
　　小肠热满，灸阴都随年壮，穴侠中管两边相去一寸是也。
　　小肠泄痢脓血，灸魂会一百壮，小儿减之。穴在侠脐两边相去各一寸。《翼》云相去一寸。
　　又，灸小肠输七壮。
　　小肠虚寒
　　左手寸口人迎以前脉阳虚者，手太阳经也，病苦颅际偏头痛，耳颊痛，名曰小肠虚寒也。
　　治小肠虚寒痛，下赤白，肠滑，肠中懊憹，补之方：
　　乾姜三两　当归　黄檗　地愉各四两　黄连　阿胶各二两　石榴皮三枚
　　右七味，□咀，以水七升，煮取二升五合，去滓下胶煮，取胶烊尽，分三日服。
　　舌论第三
　　论曰：凡舌者，心主小肠之候也。舌重十两，长七寸，广二寸半，善用机衡，能调五味也。凡有所啖，若多食咸则舌脉凝而变色，多食苦则舌皮槁而外毛焦枯，多食辛则舌饬急而爪枯乾，多食酸则舌肉肥而唇揭，多食甘则舌根痛而外发落。又曰：心欲苦，肺欲辛，肝欲酸，脾欲甘，肾欲咸，此五味内合五脏之气也。若脏热则舌生疮，引唇揭赤；若腑寒则舌本缩，口噤唇青，寒宜补之，热宜泻之，不寒不热，依脏腑调之。舌缩口噤唇青，升麻煎主之。方见别卷。
　　风眩第四叙　论　方　灸禁法
　　前卷既有头面风方，风眩不当分出，思邈盖以此是徐嗣伯方，不可以余方相杂，故此特立风眩方条，专出徐氏方焉。
　　徐嗣伯曰：余少承家业，颇习经方，名医要治，备闻之矣。自谓风眩多途，诸家未能必验，至於此术，鄙意偏所究也，少来用之，百无遗策。今年将衰暮，恐奄忽不追，故显明证论，以贻於后云尔。
　　夫风眩之病，起於心气不定，胸上蓄实，故有高风面热之所为也。痰热相感而动风，风心相乱则闷瞀，故谓之风眩。大人曰癫，小儿则为痫，其实则一。此方疗治，万无不愈，但恐证候不审，或致差违。大都忌食十丰属肉。而贲豚为患，发多气急，气急则死，不可救。故此一汤是轻重之宜，勿因此便谓非患所治。风眩汤散丸煎，凡有十方。凡人初发，宜急与续命汤也。因急时但度灸穴，便火针针之，无不瘥者。初得针竟便灸，最良。灸法列次於后。余业之以来，三十余年，所救活者救十百人，无不瘥矣。后人能晓此方，幸勿参以余术焉。
　　续命汤，治风眩发，则烦闷无知，口沫出，四体角弓，目反上，口噤不得言方：
　　竹沥一升二合　生地黄汁一升　龙齿四两　生姜　防风　麻黄各四两　防己三两　附子三分　石膏七两　桂心二两
　　右十味，□咀，以水一斗，煮取三升，分三服。有气加附子作一两，紫苏子五合，橘皮半两。已服续命汤，口开，四肢尚未好定，而心中尚不除者，紫石汤主之。方见后紫石煮伞是也。
　　贲豚场，治气奔急欲绝方：
　　吴茱萸一升　石膏　人参　半夏　芎藭　芍药　生姜各四分　生葛根　茯苓各十分#5当归四两　李根皮一斤
　　右十二味，□咀，以水七升清酒八升，煮取三升，分三服。
　　防已地黄汤，治言语狂错，眼目霍霍，或言见鬼，精神昏乱：
　　防已　甘草各二两　桂心　防风各三两生地黄五斤，别切，勿合药渍，疾小轻用二斤
　　右五味，□咀，以水一升渍一宿，纹汁，着一面，取滓，着竹箦上一以地黄着药滓上，於五斗米下蒸之，以铜器承取汁，饭熟，以向前药汁合绞取之，分再服。
　　薯蓣汤，治心中惊悸而四肢缓，头面热，心胸痰满，头目眩冒如欲摇动方：
　　薯蓣　麦门冬　人参各四两　生地黄　前胡　芍药各八分　枳实　远志　生姜各三分　茯苓　茯神各六分　半夏五分　甘草　黄苓　竹叶各二分#６　秫米三合
　　右十六味，□咀，取江水，高举手扬三百九十下，量取三斗煮米，减一斗，内半夏，复减九升，去滓下药，煮取四升，分四服。无江水处，以千里东流水代之，校手令上头也。秦中无江水，泾渭水可用。诸葛灌剑由上取之。
　　防风汤，服前汤后，四体尚不凉冷，头目眩转者服之。此汤大胜，宜长将服，但药中小小消息，随冷暖耳，仍不除瘥者，依此方：
　　防风　石膏　人参　赤石脂　白石脂　生姜　龙骨　寒水石　茯苓各三分　桂心二分　紫石一分
　　右十一味，□咀，以水八升，煮取三升，分三服。凡用井花水者，取清净也。今用江水，无泥又无砂秽。源泉远涉，顺势归海，不逆上流，用以治头，必归於下故也。
　　薯蓣煎方：
　　薯蓣二＋分　甘草十四分　泽泻　人参　黄苓各四分　当归　白敛　桂心　防风　麦门冬各三分　山茱萸　桔梗　芍药　紫菀　大豆黄卷　乾地黄　白朮　芎藭　乾姜　蜀椒各二分，已上二＋味并用捣筛　生地黄十八斤，捣绞取汁，煎令余半　獐鹿杂髓　鹿角胶各八两　大枣八十枚　麻子仁研　蜜各三升　桑根皮五升，忌冈上自出土者，大毒，大忌近篱屋垣墙下沟渎边者，皆不中用也
　　右二十七味，以清酒二斗四升，煮桑白皮、麻子、枣得一斗，去滓，次下地黄汁、胶、髓、蜜，煎减半，内前诸末并煎令可丸，如鸡子黄大。饮服一枚，日三，稍加至三丸。
　　薯蓣圆，治头目眩冒，心中烦郁，惊悸狂癫方：
　　薯蓣二十八分　甘草二十分　鹿角　大豆黄卷　桂心各七分　乾地黄　神曲　当归　人参各十分　麦门冬　防风　黄苓　芍药　白朮各六分　柴胡　桔梗　茯苓　杏仁　芎藭各五分　白敛　乾姜各三分　大枣一百枚，取膏
　　右二十二味，为末，合白蜜、枣膏，丸如弹丸。先食服一丸，日三。
　　天雄散，治头目眩运屋转旋倒方：
　　天雄　防风　芎藭　人参　独活　桂心　葛根各三分　莽草四分　白朮　远志　薯蓣　茯神　山茱萸各六分
　　右十三味#7，治下筛，先食，以菊花酒服方寸匕，日二，渐加至三匕，以知为度。菊花酒法：九月九日，取邓州甘菊花曝乾作末，以米锁中蒸作酒。
　　人参圆，治心中时恍惚不定方：
　　上党人参　鬼臼　铁精　牛黄　丹砂　雄黄　大黄　菖蒲　防风各一两　蜥蜴　赤足蜈蚣各一枚#８
　　右十一味，为末，蜜丸如梧子大。用前菊花酒服七丸，日三夜一，稍加。合药勿用青纸，己心见妇人、青衣、丧孝、不具足人及浊秽、六畜、鸡、鼠等。
　　灸法：
　　其法以绳横度口至两边，既得口度之寸数，便以其绳一头更度鼻，尽其两边两孔间，得鼻度之寸数中屈之，取半，合於口之全度中屈之，先觅头上回发，当回发灸之，以度度四边左右前后，当绳端而灸，前以面为正，并依年壮多少，一年凡三灸，皆须疮瘥又灸，壮数如前。若连灸，火气引上，其数处回发者，则灸其近当鼻也。若回发近额者，亦宜灸。若指面为瘢则阙其面处，然病重者亦不得计此也。
　　食禁：
　　虎、兔、龙、蛇、牛、马、猪、羊、鸡、犬、猴、鼠。
　　右十二相属肉物，皆不得食，及以为药。牛黄、龙骨齿用不可废#9。
　　孙真人备急千金要方卷之四十三竟
　　#1三：影宋刻本作『二』。
　　#2王：影宋刻本作『主』。
　　#3人：原作『心』，据影宋刻本改。
　　#4各三两：影宋刻本作『各二两』。
　　#5各十分：影宋刻本作『各六分』。
　　#6各二分：影宋刻本作『各一分』。
　　#7右十三味：原作『右十九味』，据影宋刻本改，与方中药味合。
　　#8各一枚：此三字原脱，据影宋刻本补。
　　#9用不可废：影宋刻本此下有『嗣伯启：嗣伯於方术岂有效益，但风眩最是愚衷（遇患）小瘥者，常自宝秘，誓不出手，而为作治，亦不令委曲得法。凡有此病，是嗣伯所治未有不瘥者，若有病此而死，不逢嗣伯故也。伏愿问人，立知非嗣伯之自夸。殿下既须此方，谨封上呈。嗣伯鄙志尚存，谨自书写，年老目暗，多不成字，伏愿恕亮。谨启』一节。
　　四四小肠腑
　　孙真人备急千金要方卷之四十四
　　宋朝奉郎守太常少卿充秘阁校理林亿等校正
　　小肠腑方
　　风癫第五论　方　针灸法
　　论曰：黄帝问曰：人生而病癫疾者，安所得之？岐伯对曰：此得之在腹中时，其母数有所大惊也，气上而不下，精气并居，故令子发为癫疾。病在诸阳脉，且寒且热，诸分且寒且热，名曰狂，刺之虚脉，视分尽热病已而止。病癫初发，岁一发，不治月一发，不治四五日一发，名曰癫疾，刺诸分，其脉尤寒者，以针补之，病已止。癫疾始生，先不乐，头重直视，举目赤，其作极已而烦心，候之於颜，取手太阳、阳明、太阴血变而已。癫疾始发，而反强，因而脊痛，候之足太阳、阳明太阴、手太阳血变而已。癫疾始作，而引口啼呼一《甲乙》作喘悸者，候之手阳明、太阳，右强者攻其左，左强者攻其右，血变而止。治癫疾者，常与之居，察其所当取之处，病至视之有过者即写之，置其血於瓠壶之中，至其发时，血独动矣，不动灸穷骨二十壮。穷骨者，尾骶也。
　　骨癫疾者，颔齿诸输分肉皆满，而骨倨强直，汗出烦闷，呕多涎沫，气下泄，不疗。
　　筋癫疾者，身拳挛急，脉大，刺项大经之本杼，呕多涎沫，气下泄，不疗。
　　脉癫疾者，暴仆，四肢之脉皆胀而从，满脉尽刺之出血；不满侠项灸太阳，又灸带脉，於腰相去三寸诸分肉本输；呕多涎沫，气下泄，不疗。
　　治癫者，病发而狂，面皮厚敦敦者死，不疗。
　　凡癫发则卧地，吐涎沬无知，若强掠起如狂，及遗粪者，难疗。
　　癫疾脉搏大滑，久自已；脉沉小急实死，不疗；小牢急亦不可治；虚可疗，实则死矣。
　　厥成为癫疾，五脏不平，六腑闭塞之所生也。厥成为癫，故附厥於此条也。阴衰发热厥，阳衰发寒厥。
　　论曰：黄帝问曰：厥之寒热者何也？岐伯对曰：阳气衰於下则为寒厥，阴气衰於下则为热厥。问曰：热厥必起於足下者何也？对曰：阳气起於足五#1趾之表，集於足下而聚於足心，故阳胜则足下热也。问曰：寒厥必起於五趾而上於膝者何也？对曰：阴气起於五趾之裹，集於膝，而聚於膝上，故阴气胜则从五趾至膝上寒。其寒也，不从外，皆从内也。厥或令人腹满，或令人暴不知人，或至半日，远至斗日乃知人者，何也？阴气盛於上则下虚，下虚则腹满，腹满则下气重上而邪气逆，逆则阳气乱，乱则不知人。巨阳之厥，肿首头重，足不能行，发为眴仆。阳明之厥，癫疾欲走呼，腹满不得卧，面赤而热，妄见而妄言。少阳之厥，暴聋，颊肿而热，胁痛，髀不可以运。太阴之厥，腹满胀，后不利，不欲食，食则呕，不得卧。少阴之厥，舌乾溺赤，腹满心痛。厥阴之厥，小腹肿痛，腹胀，泾没不利，好卧屈膝，阴缩肿，胻内一作外热。盛则泻之，虚则补之，不盛不虚，以经取之。上寒下热，先刺其项太阳，久留之，已则火熨项与肩甲，令热，下冷乃止，所谓推而上之者也。上热下寒，视其虚脉而陷下於经络者取之，气下而止，所谓引而下之者也。刺热厥者，留针反为寒；刺寒厥者，留针反为热。刺热厥者二阴一阳，刺寒厥者二阳一阴。所谓二阴者，二刺阴也；所谓二阳者，二刺阳也。
　　论曰：温病热入肾中亦为痉，小儿病痫热盛亦为痉。凡风喑暴尸厥及鬼魇不寤皆相似，宜精察之，故经言久厥则成癫，是以知似也。
　　论曰：癫病有五：一曰阳癫，发时如死人，遗溺，有顷乃解；二曰阴癫，坐初生小时脐疮未愈，数洗浴，因此得之；三曰风癫，发时眼目相引，牵纵反急强，羊呜，食顷方解，由执作汗出当风，因以房室过度，醉饮饱满行事，令心气逼迫，短气脉悸得之；四曰湿癫，眉头痛，身重，坐热沐发，湿结脑，汗未止得之；五曰马癫，发时反目口噤，手足相引，身皆热，坐小时膏气脑热不和得之。
　　治五癫方：
　　铜青　雄黄　空青　东门上鸡头　水银各一两　茯苓　猪苓　人参　白芷　白敛　白薇　石长生各二两　卷柏　乌扇各半两　硫黄一两半
　　右十五味，为末，以青牛胆和着铜器中、於甑中五斗大豆上蒸之，药成，丸如麻子，先食服三十丸，日再夜一。
　　虎睛圆，治风#2癫掣疭，口眼张大，口出白沫，或作声，或死不知人方：《千金翼》 名大镇心丸，主诸痫所不疗者。
　　虎睛一具，酒浸一宿而炙之　鬼箭羽　露蜂房各#3二分　独活　远志　细辛　贯众　麝香　白敛一作白薇　升麻　白藓皮各三两　牛黄　防风　秦艽　防葵　龙齿　黄苓　雄黄　山茱萸　乾地黄一方乾姜　防己　茯苓　铁精　鬼臼　人参　大黄　银屑各四分　茯神　石膏　天雄各五分　寒水石六分　蛇蜕皮一尺
　　右三十二味，为末，蜜和丸，如梧子大，酒服十五丸，日再，稍加至二十五丸，神方。
　　凡癫发之候，其状多端，口边白沫，动无常者，治之方：
　　秦艽　人参　防葵一作防风　茯神一作牡丹　甘草各二两　铅丹一两#4　贯众一枚
　　右七味，□咀，以水九升，煮取三升半，分三服。
　　雄雌圆，治风癫失性，颠倒欲死，五癫惊痫方：
　　雄黄　雌黄　真珠各一两　铅二两，熬令成屑　丹砂二分#5　水银八分
　　右六味，为末，以蜜捣三万杵，丸如胡豆大。先食服二丸，日二，稍加，以知为度。《古今录验》云：疗五癫，牛癞则牛呜，马癫则马呜，狗癫则狗呜，羊癫则羊呜，鸡癫则鸡鸣。病五癫狂病者，腑脏相引，盈气起，寒厥不识人，气争育方#６吐沫，久而得苏者。
　　续命风引汤，治中风癫眩，不知人，狂言，舌肿出方：
　　麻黄　芎藭　石膏　人参　防风各三两　桂心　甘草　独活各二两　防己　附子　当归各一两　杏仁三＋枚　陈姜五两，一本无陈字
　　右十三味，□咀，以酒三升，水一斗，合煎取四升。分四服，日三夜一。
　　紫石散#7，治大人风引，小儿惊痫瘈疭，日数十发，医所不疗者方：
　　紫石英　滑石　白石脂　凝水石　赤石脂　石膏各六两　甘草　桂心　牡蛎各五两#8　大黄　龙骨　乾姜各四两
　　右十二味，治下筛，为粗散，盛以韦囊，悬於高凉处，欲用取三指撮，以新汲井水三升，煮取一升二合。大人顿服，未百日儿服一合，未能者，绵沾着口中，热多者日四五服，以意消息。《深师方》只龙骨、乾姜、牡蛎、滑石、白石脂五味。
　　治百二十种风，癫痫惊狂，发即吐沫不识人者，四月五月宜服之方：
　　紫石英　芍药　龙骨一本用黄苓　青石脂　白鲜皮　麻黄　当归　甘草　栝蒌根　桂心　人参各二两　牡蛎三两　大黄五两
　　右十三味，治下筛，为粗散，分作七裹，每以大枣十枚，水三升，煮取二升半，去滓，下一裹大枣汁中，煎取一升，去滓。顿服，相去七日一服，服讫即瘥。
　　治癫痫厥时发作方：
　　防葵　代赭　人参　铅丹　白僵蚕　生猪齿　钩藤　茯神　雷丸　虎骨　远志　桂心　防风各六分　卷柏　茛菪子　光明砂　升麻　附子 牡丹　龙齿各一分　牛黄二分　白敛四分　蚱蝉十四枚　蛇蜕皮　白马眼睛各一具
　　右二十五味，治下筛。酒服方寸匕，日二。亦可为丸，良验。
　　芎藭汤，治风癫引胁牵痛，发作则吐，耳如蝉呜方：
　　芎藭　稿本　茹各五两
　　右三味，□咀，内酒一斗，煮取三升。顿服之，赢者分再服，取大汗。
　　治风癫方：《经心录》名鸱头丸。
　　葶苈子　铅丹　虎掌　乌头　栝蒌根各三分　甘遂　天雄　蜀椒　大戟各二分　白朮一分　铁精　茹各一两　鸱头一枚
　　右十三味，为末，蜜丸如梧子。汤酒下二丸，日三服。
　　又方：
　　地黄三＋斤　天门冬十斤
　　右二味，捣取汁作煎，服之瘥。
　　又方：
　　茛菪子三升，捣筛，酒一斗，渍半日，绞去滓，汤中煎，令可丸，先食服如小豆二丸，加至如梧子二丸，以知为度。额上手中从文理中赤起，是知也，无此候更服，病日发者三日愈，间日发者十日愈，五日发者二十日愈，半岁发者一月愈。
　　治癫痫痸疭方：
　　铅丹一斤　飞鸱头二枚
　　右二味，为末，蜜丸。先食服三丸，日三，剧者夜一，稍加之。
　　天门冬酒，通治五脏六腑大风洞泄虚弱，五劳七伤，症结滞气，冷热诸风，癫痛恶疾，耳聋头风，四肢拘挛，猥退历节，万病。久服延年轻身，齿落更生，发白更黑方：
　　天门冬与百部相似，天门冬味甘两头方，百部细长而味苦，令人利。捣绞取汁二斗#9，清曲二升，曲发，以糯米二斗，准家酝法造酒。春夏极冷下饭，秋冬温如人肌酘之，酒熟，取清服一盏，常令酒气相接，勿至醉吐。慎生冷、酢滑、鸡猪、鱼蒜，特慎鲤鱼，亦忌油腻。此是一斗汁法，余一石二石亦准此以为大率。服药十日觉身体隐疹大痒，二十日更大痒，三十日乃渐止，此皆是风气出去故也，四十日即觉身心朗然大快，似有所得，五十日更觉大快，当风坐卧，觉风不着人，身中诸风悉尽。
　　用米法：先净淘米，曝炕令乾，临欲用时，更别取天门冬汁渍米，乾洒炊之，余汁拌饭，甚宜密封。
　　取天门冬汁法：净洗天门冬，去心皮，乾洒去水，切捣#10；压取汁三四遍，令滓乾如草乃止。此酒初熟味酸，仍作臭泔腥气，但依式服之，久停则香美，余酒皆不及也。封四七日佳。凡八月九月即少少合，至十月多合，拟到来年五月三十日以来，相续服之。春三月亦得合，入四月不得合。服酒时若得散服，得力更倍速，散方如左。
　　散方：天门冬去心皮，曝乾，捣作末。以上件酒服方寸七，日三，加至三匕，久服长生，凡酒亦得服。
　　灸法：
　　大人癫，小儿惊痫，灸背第二椎及下穷骨两处，以绳度，中折绳端一处，是脊骨上也。凡三处毕，复断绳作三折，令各等而参合如△字，以一角注中央灸，下二角侠脊两边，便灸之，凡五处也，故画图注#11以丹注所灸五处，各百壮。削竹皮为度，胜绳也。
　　卒癫，灸阴茎上宛宛中三壮，得小便通，即瘥。《千金翼》云当尿孔上是穴。
　　又，灸阴茎头三壮。
　　又，灸足大趾上聚毛中七壮。
　　又，灸囊下缝二七壮。
　　又，灸两乳头三壮。
　　又，灸督脉三十壮，三报，穴在直鼻中上入发际。
　　又，灸天窗百会，各渐灸三百壮，炷惟小作。
　　又，灸耳上发际各五十壮。
　　论曰：黄帝问曰：有病怒狂者，此病安生？岐伯对曰：生於阳。曰：阳何以使人狂？曰：阳气因暴折如难决，故善怒，病名曰阳厥。问曰：何以知之？对曰：阳明常动，太阳少阳不动，不动而动大疾，此其候也。曰：治之奈何？曰：衰其食即已，夫食入於阴，长气於阳，故夺之食即已，使之服以生铁落为后饭，夫生铁落者下气疾。
　　论曰：凡发狂则欲走，或自高贤，称神圣，皆须备诸火灸，乃得永瘥耳，若或悲泣呻吟者，此为邪非狂，自依邪方治之。邪入於阳则为狂，邪入阴则为血痹。邪入於阳，传即为癫痉；邪入於阴，传则为痛喑。阳入於阴病静；阴入於阳病怒。
　　鼍甲汤，治邪气，梦寐寤时涕泣，不欲闻人声，体中酸削，乍寒乍热，腰脊强痛，腹中拘急，不欲饮食，或因疾病之后，劳动疲极，或触犯忌讳，众诸不节，妇人产生之后，月经不利，时下青赤白，肌体不生，肉虚赢瘦#12，小便不利，或头身发热，旋复解散，或一度交接，弥日困极，皆主之方：
　　鼉甲七枚　甘草　白薇一作白芷　贝母　黄苓各二两　麻黄　芍药　白朮各二两半　防风三两　凝水石　桂心　茯苓　知母各四两　石膏六两
　　右十四味，□咀，以水二斗，煮取四升。温服一升，日三夜一。
　　九物牛黄圆，治男子沾鬼魅欲死，所见惊怖欲走，时有休止，皆邪气所为，不能自绝方：
　　牛黄土精，一云火精　荆实人精　曾青苍龙精　玉屑白虎精　空青天精　雄黄地精　玄参玄武精　龙骨水精　赤石脂朱雀精
　　右九味，名曰九精，上通九天，下通九地，各一两，治下筛，蜜和丸如小豆，先食服一丸，日三，稍加，以知为度。《千金翼》云：凡邪病，当服五邪汤、九精丸瘥。
　　十黄散，治五脏六腑血气少，亡魂失魄，五脏觉不安，忽忽喜悲，心中善恐怖，如有鬼物，此皆发於大惊及当风，从高堕下落水所致，悉主之方：
　　雄黄　人参各五分　黄苓　大黄　黄檗　黄耆　细辛　桂心各三分　黄连　黄昏　蒲黄　麻黄各一分　黄环　泽泻　山茱萸各二分
　　右十五味，治下筛，未食温酒服方寸匕，日三，不知，加至二匕，羸劣者更加人参五分，合十分。一方有生黄二分。《崔氏》有蜀椒五分、乾姜四分。
　　别离散，治男女风邪，男梦见女，女梦见男，悲愁忧恚，怒喜无常，或半年数月一发动方：
　　桂心　茵芋　天雄　菖蒲　细辛　茜根　附子　乾姜各一两　白朮　桑上寄生各三两
　　右十味，治下筛。酒服方寸匕，日三。凡修合勿令妇人、鸡犬及病者家人知见，令邪气不去，禁之为验。
　　四物鸢头散，治鬼魅方：
　　东海鸢头即由跋根　黄牙石一名金牙　苌菪子　防葵各一分
　　右四味，治下筛。酒服方寸匕，欲令病人见鬼，加防葵一分，欲令知鬼主者，复增一分，立有验。防葵、苌菪并令人迷惑恍惚如狂，不可多服。
　　五邪汤，治邪气啼泣，或歌或哭方：
　　禹余粮　防风　桂心　芍药　远志　独活　甘草　白朮　人参　石膏　牡蛎　秦艽各二两　防己　菖蒲　茯神　雄黄《深师》作黄丹　蛇蜕皮各一两
　　右十七味，□咀，以水二斗，煮取四升，分四服。亦可如煮散法服之。
　　茯神汤，治五邪气入人体中，见鬼妄语，有所见闻，心悸跳动，恍惚不定方：
　　茯神　人参　菖蒲　茯苓各三两　赤小豆四十枚
　　右五味，□咀，以水一斗，煮取二升半，分三服。
　　人参汤，治风邪鬼气，往来发作，有时或无时节方：
　　人参　防风　乌头　乾姜　泽泻　栝蒌根《翼》作桔梗　狗脊　远志　附子　黄苓　独活各五分　秦艽　牡蛎　五味子　山茱萸　前胡　细辛　石膏　芎藭　蜀椒　牛膝　甘草　石南　桑根白皮　桂心　麻黄　竹皮　白朮　橘皮各十八铢　鬼箭《千金翼》作泽兰　茯苓各十二铢　大枣十六枚
　　右三十二味，□咀，以水六升，酒六升合煮，取四升。分五服，日三夜二。
　　虎睛汤，主狂邪发无常，被发大叫唤，欲杀人，不避水火方：
　　虎睛　露蜂房　鸱头各一具　枫上寄生五分　石长生十分　茯苓　桂心　防风各三两　独活　甘草　人参　天雄各一两
　　右十二味，□咀，以水一斗二升，煮取三升。分四服，日三夜一。
　　又方：
　　防葵　人参　贯众各五两　防风　桂心各三两
　　右五味，□咀，以水一斗，煮取三升。分四服，稍服亦可。
　　又方：
　　苦参五斤，蜜和丸，如酸枣大，单服十丸。
　　治卒发狂方：
　　令患人着地仰卧，以冷水终日淋其面，良。
　　治百邪鬼魅方：
　　服头垢小豆大。
　　治魅方：
　　以水服鹿角末方寸匕，日三。
　　又方：
　　水服獭肝末，日三。
　　治狐狸诸色精魅作种种恶怪，令人恐怖，狂癫风邪方：
　　雄黄六斤　油一斗二升
　　右二味，破雄黄如棋子大，铛中以盆合头作灶，微火煎九日九夜，不得少时火绝，亦不得火冷，须火热微微不绝，神验。
　　治风邪方：
　　商陆根三十斤，去皮细切；以水八斗，东向灶，煎减半，去滓更煎，令可丸，如梧子大服一丸。合时勿令人见，苌菪方及大豆紫汤皆可服，汗出佳。莫若方出此篇前，紫汤方见别卷。
　　又方：
　　烧虾蟆末，水服方寸匕，日三。
　　又方：
　　烧人屎灰酒服。慎生冷、酢滑、猪、鸡、鱼、蒜等。
　　又方：
　　以水服伏龙肝方寸匕，日三。
　　治诸横邪癫狂针灸图诀：
　　论曰：凡诸百邪之病，源起多途，其有种种形相，示表癫邪之端，而见其病，或有默默而不声，或复多言而谩说，或歌或哭，或吟或笑，或眠坐沟渠，啖食粪秽，或裸形露体，或昼夜游走，或嗔骂无度，或是蜚蛊精灵，手乱目急。如斯种类癫狂之人，今针灸与方药并主治之。凡占风之家，亦以风为鬼断。
　　扁鹊曰：百邪所病者，针有十三穴也，凡针之体，先从鬼宫起，次针鬼信，便至鬼垒，又至鬼心，未必须并针，止五六穴即可知矣。若是邪蛊之精，便自言说，论其由来，往验有实，立得精灵，未必须尽其命，求去与之。男从左起针，女从右起针，若数处不言，便遍穴针也，依诀而行，针灸等处并备主之，仍须依掌诀捻目治之，万不失一。黄帝掌诀，别是术家秘要，缚鬼禁劫，五岳四渎，山精鬼魅，并悉禁之，有目在人两手中十指节间。第一针人中，名鬼宫，从左边下针右边出。第二针手大指爪甲下，名鬼信，入肉三分。第三针足大趾爪甲下，名鬼垒，入肉二分。第四针掌后横文，名鬼心，入半寸。即太渊穴也。第五针外踝下白肉际足太阳，名鬼路，火针七锃，锃三下。即申脉穴也。第六针大椎上入发际一寸，名鬼枕，火针七锃，锃三下。第七针耳前发际宛宛中，耳垂下五分，名鬼床，火针七锃，锃三下。第八针承浆，名鬼市，从左出右。第九针手横纹上三寸两筋间，名鬼路。即劳宫穴也。第十针直鼻上入发际一寸，名鬼堂，火针七锃，锃三下。即上星穴也。第十一针阴下缝，灸三壮，女人即玉门头，名鬼藏。第十二针尺泽横文外头接白肉际，名鬼臣，火针七锃，锃三下。此即曲池穴也。第十三针舌头一寸，当舌中下缝，刺贯出舌上，名鬼封，仍以一板横口吻，安针头，令舌不得动。已前若是手足皆相对针两穴，若是孤穴，即单针之。
　　邪鬼妄语，灸悬命十四壮，穴在口唇裹中央弦弦者是也。一名鬼禄。又用刚刀决断弦弦者乃佳。
　　邪病卧瞑瞑不自知，风府主之。一名鬼穴。
　　邪病大唤骂詈走，灸十指端，去爪一分。一名鬼城。
　　邪病大唤骂走远，三里主之。一名鬼邪。
　　邪病鬼癫，四肢重，囱上主之。一名鬼门。
　　邪病四肢重痛诸杂候，尺泽主之。尺中动脉，一名鬼受。
　　邪病语不止及诸杂候，人中主之。一名鬼客厅。凡人中恶，先押鼻下是也。
　　仓公法：
　　狂痫不识人，癫病眩乱，灸百会九壮。
　　狂走掣疭，灸玉枕上三寸，一法顶后一寸，灸百壮。
　　狂走癫疾，灸顶后二寸十二壮。
　　狂邪鬼语，灸天窗九壮。
　　狂走癫疾，灸大幽百壮。
　　狂言恍惚，灸天枢百壮。
　　狂走癫痫，灸季肋端三十壮。
　　狂痫哭泣，灸手逆注三十壮，穴在左右手腕后六寸。
　　狂走惊痫，灸河口五十壮，穴在腕后陷中动脉是。此与阳明同也。
　　狂癫风痫吐舌，灸胃管百壮，不针。
　　狂邪发无常，被发大唤欲杀人，不避水火，及狂言妄语，灸间使三十壮，穴在腕后五寸，臂上两骨间。亦灸惊恐歌哭。
　　狂走喜怒悲泣，灸臣觉一作巨搅随年壮，穴在背上甲内侧，反手所不及者，骨芒穴上，捻之痛者是也。
　　狂邪鬼语，灸伏兔百壮。前作天窗九壮
　　悲泣鬼语，灸天府五十壮。
　　悲泣邪语，鬼忙歌哭，灸慈门五十壮。
　　狂邪惊痫病，灸承命三十壮，穴在内踝后上行三寸动脉上。亦灸惊狂走也。
　　狂癫风惊厥逆心烦，灸巨阳五十壮。
　　狂癫鬼语，灸足太阳四十壮。
　　狂走惊恍惚，灸足阳明三十壮。
　　狂癫痫易疾，灸足少阳随年壮。
　　狂走癫厥如死人，灸足大趾三毛中九壮。《翼》云灸大敦。
　　狂走易骂，灸八会随年壮，穴在阳明下五分。
　　狂癫惊走风，恍惚嗔喜，骂笑歌哭鬼语，悉灸脑户、风池、手阳明、太阳、太阴、足阳明、阳蹻、少阳、太阴、阴蹻、足跟，皆随年壮。
　　惊怖心忪，少力，灸大横五十壮。
　　狂疯骂詈挝斫人，名为热阳风，灸口两吻边燕口处赤白际各一壮。又灸阴囊缝三十壮，令人立以笔正注当下，已卧核卵上灸之，勿令近前中卵核，恐害阳气也。
　　狂走刺人或欲自死，骂詈不息，称神鬼语，灸口吻头赤白际一壮，又灸两肘内屈中五壮。又灸背胛中间三壮，报灸之。仓公法，神效。
　　鬼魅，灸入发一寸百壮，又灸间使、手心各五十壮。
　　狐魅，合手大指缚指，灸合间三七壮，当狐鸣即痿。
　　卒狂言鬼语，以甑带急合缚两手大指，便灸左右胁下，对屈肋头两处火俱起，各七壮，须臾鬼自道姓名，乞去，徐徐问之，乃解其手。
　　卒中邪魅恍惚振噤，灸鼻下人中及两手足大指爪甲本，令艾丸半在爪上半在肉上，各七壮，不止，十四壮，炷如雀屎大。
　　风邪，灸间使随年壮，又灸承浆七壮，又灸心输七壮，又灸三里七壮。
　　卒狂鬼语，针其足大拇趾爪甲下，入少许即止。
　　孙真人备急千金要方卷之四十四竟
　　#1五：原作『三』，据影宋刻本改。
　　#2风：原作『湿』，据影宋刻本改。
　　#3各：原脱，据影宋刻本补。下仿此。
　　#4 一两：影宋刻本作『二两』。
　　#5二分：影宋刻本作『一分』。
　　#6气争言方：影宋刻本作『气静瘈疭』。
　　#7紫石散：影宋刻本作『紫石煮散』。
　　#8各五两：影宋刻本作『各三两』。
　　#9二斗：影宋刻本作『一斗』。
　　#10捣：原作『去』，据影宋刻本改。
　　#11注：影宋刻本作『法』。
　　#12瘦：原作『度』，据影宋刻本改。
　　孙真人备急千金要方卷之四十五
　　宋朝奉郎守太常少卿充秘阁校理林亿等校正
　　小肠腑方
　　风虚惊悸第六方
　　远志汤，补心治心气虚，惊悸喜忘，不进食方：
　　远志　乾姜　白朮#1　桂心　黄耆　紫石各三两　防风　当归　人参　茯苓　甘草　芎藭　茯神　羌活各二两　麦门冬　半夏各四两　大枣十二枚　五味子二合
　　右十八味，□咀，以水一斗三升，煮取三升半。分五服，日三夜一。
　　又方，治中风心气不足，惊悸，言语谬误，恍惚愤愤，心烦闷，耳鸣方：
　　远志　黄耆　茯苓　甘草　芍药　当归　桂心一方无　麦门冬　人参各二两　独活四两　生姜五两　附子一两
　　右十二味，□咀，以水一斗二升，煮取四升，每服八合，人羸服五合，日三夜一。
　　茯神汤，治风经五脏，大虚惊悸，安神定志方：
　　茯神　防风各三两　人参　远志　甘草　龙骨　桂心　独活各二两　白术一两　细辛　乾姜各六两　酸枣一升
　　右十二味，□咀，以水九升，煮取三升，分三服。
　　又方，治风虚满，颈项强，心气不定，不能食方：
　　茯神四两　麦门冬四两　人参　羌活　远志　当归　甘草　紫石　五味子各二两#2　半夏　防风　黄耆各三两　生姜五两　酸枣三升
　　右十四味，□咀，以水一斗三升煮酸枣，取一斗，去枣，内余药，煎取三升半。一服七合，日三夜二。
　　补心汤，治心气不足，其病苦惊悸汗出，心中烦闷短气，喜怒悲忧，悉不自知，常苦咽喉痛，口唇黑，呕吐血，舌本强，不通水浆方：
　　紫石英　茯苓　人参　远志　当归　茯神《深师》 作桂　甘草　紫菀各二两　麦门冬一升　赤小豆三合　大枣三十枚
　　右十一味，□咀，以水一斗二升，煮取三升，分三服。
　　又方，治心气不足，多汗，心烦喜独语，多梦不自觉，咽喉痛，时吐血，舌本强，水浆不通方：
　　紫石英研　茯苓　人参　桂心各二两　麦门冬三两　紫菀　甘草各一两　大枣七枚　赤小豆二十四枚
　　右九味，□咀，以水八升，煮取二升半，分三服，春夏服佳。
　　又方，治奄奄忽忽，朝瘥暮剧，惊悸，心中憧憧，胸满，不下食，阴阳气衰，脾胃不磨，不欲闻人声，定志下气方：
　　人参　茯苓　远志　甘草　枳实　当归　龙齿　桔梗各三两　半夏　桂心各五两　黄耆四两　生姜六两　茯神二两　大枣二＋枚
　　右十四味，□咀，以水一斗二升，先煮粳米五合，令熟，去滓次内药，煮取四升。一服八合，日三夜二。
　　又方，治心气不足，心痛惊恐方：
　　远志　蒲黄一方用菖蒲　人参　茯苓各四两
　　右四味，□咀，以水一斗，煮取三升半，分三服。
　　又方，治心气不足，腹背相引痛，不能俯仰方：或作伤心汤。
　　茯神　黄苓　远志　乾地黄各三两　麦门冬　石膏各四两　半夏　附子　桂心　生姜各二两　甘草　阿胶　糖各一两　大枣三＋枚
　　右十四味，十二味□咀，以水一斗，煮取三升，去滓，内糖及胶更煎，取二升二合，分三服。此方与前卷心虚实篇大补心汤相重，分两别。
　　小定心汤，治虚羸，心气惊弱，多魇方：
　　茯苓四两　桂心三两　甘草　芍药　乾姜　远志　人参各二两　大枣十五枚
　　右八味，□咀，以水八升，煮取三升#3。分四服，日三夜一。
　　大定心汤，治心气虚悸，恍惚多忘，或梦寤惊魇，志少不足#4：
　　人参　茯苓　茯神　远志　赤石脂　龙骨　乾姜　当归　甘草　白朮　芍药　桂心　紫菀　防风各二两　大枣二十枚
　　右十五味，□咀，以水一斗二升，煮取三升半#5。分五服，日三夜二。
　　治惊劳失志方：
　　甘草　桂心各二两　龙骨　防风　麦门冬　牡蛎　远志各一两　茯神五两　大枣二十枚
　　右九味，□咀，以水八升，煮取二升，分二服，相去如人行五里久再进。
　　刻沥汤，治心虚惊悸不定，羸瘦病方：
　　荆沥二升　茯神　白鲜皮各三两　人参二两　白银十两，以水一斗，煮取三升
　　右五味，三味□咀，以刑沥、银汁中，煮取一升四合，分三服，相去如人行十里久进一服。
　　又方：
　　荆沥二升，缓火煎，取一升六合。
　　分温每服四合，日三夜一。
　　镇心汤，治风虚劳冷，心气不足，喜忘恐怖，神志不定方：
　　防风　当归　大黄　麦门冬各五分，此味亦云五两　泽泻　大豆卷　白敛各四分，此味一云三两  菖蒲　人参　桔梗　桂心　远志　薯蓣　石膏各三分紫菀　乾姜　茯苓各二分，一云各三两　白朮　甘草各十分　粳米五合　大枣五两#6　附子　茯神各二两　秦艽六分
　　右二十四味，□咀，以水一斗二升，先煮梗米令熟，去滓内药，煮取四升。分服八合，日三夜一。《千金翼》不用粳米，蜜丸梧子大，酒服十丸，加至二十丸。
　　大镇心散，治心虚惊悸，梦寤恐畏方：
　　紫石英　茯苓　防风　人参　甘草　泽泻各八分　黄耆　秦艽　白朮　薯蓣　白敛各六分　麦门冬　当归各五分　桔梗　大豆卷　柏子仁　桂心　远志　大黄　石膏各四分　蜀椒　芍药　乾姜　细辛各三分
　　右二十四味，治下筛，酒服二方寸匕，日三。一方无紫石、茯苓、泽泻、乾姜，有大枣四分，蜜丸如梧子，酒下十五丸。
　　又方，治风虚心气惊弱，恍惚失常，忽嗔恚悲，志意不乐方：
　　紫石英　白石英　乾地黄一本无　朱砂 龙齿 人参 细辛 天雄 附子 远志 乾姜 狭苓 白朮 桂心 防风各二两
　　右十五味，治下筛，酒服两方寸匕，日三。
　　小镇心散，治心气不足，虚悸恐畏，悲思恍惚，心神不定，惕惕然惊者方：
　　人参 远志 白朮 附子 乾地黄 赤小豆 桂心 黄耆 细辛 乾姜 龙齿 防风 菖蒲 各二两 狭苓 四两
　　右十四味，治下筛。酒服二方寸匕，日三。
　　镇心圆，治男子妇人虚损，梦寤惊悸，或失精神，妇人赤白注漏，或月水不利，风邪鬼注，寒热往来，腹中积聚，忧患结气诸病方：
　　紫石英 茯苓 菖蒲 苁蓉 远志 麦门冬 大黄 当归 细辛 卷柏 大豆卷 乾姜 各五分#7 防风 人参 泽泻 秦艽 丹参 各六分 石膏 芍药 柏子仁 各三分乌头 桂心 桔梗 甘草 薯蓣 各十分#8 白敛 铁精 银屑 前胡 牛黄 各二分 乾地黄十二分 白朮 半夏各八分□虫十二枚 大枣五十枚
　　右三十五味，为末，蜜枣和捣五千杵，丸如梧子大，酒服五丸，日三，加至二十丸。一本无大豆卷、大枣。
　　大镇心圆，所治与前方大同，凡是心病，悉皆主之方：
　　乾地黄六分 牛黄五分，一用牛膝 羌活 桂心 麦门冬 秦艽 芎藭 人参 远志 紫石英 丹砂 阿胶 甘草 大黄 银屑 白敛 当归 乾姜 防风各八分 杏仁 蜀椒各三分#9 泽泻 黄耆 茯苓 大豆卷 薯蓣 袂神 前胡 铁精 柏子仁各五分#10大枣四十枚桑螵蛸十一枚#11
　　右三十二味，为末，白蜜、枣和丸。酒服七丸，日三，加至二十丸。
　　小镇心圆，治心气少弱，惊虚振悸，胸中逆气，魇梦参错，谬忘恍惚方：
　　紫石英 朱砂 茯神 银屑 雄黄菖蒲 人参 桔梗 乾姜 远志 甘草 当归 桂心各二分 防风 细辛 铁精 防己 各一两
　　右十七味，为末，蜜丸如大豆状，饮服十丸，日三，加至二十丸。一方用茯苓二分，为十八味。
　　定志小圆，治心气不定，五脏不足，甚者忧愁悲伤不乐，忽忽喜忘，朝瘥暮剧，暮瘥朝发，狂眩者方：
　　菖蒲远志  各二两 茯苓 人参各三两
　　右四味，为末，蜜丸如梧子大。饮服七丸，日三。加茯神，为袂神丸。散服之亦佳。
　　紫石酒，治久风虚冷，心气不足，或时惊#12怖方：
　　紫石英一斤 锺乳 防风 远志 桂心各四两 麻黄 茯苓 白朮 甘草各三两
　　右九味，□咀，以酒三斗春月渍五日。每服四合，日三，亦可至醉，常令有酒气。
　　好忘第七方
　　枕中方#13：
　　龟甲 龙骨 远志 菖蒲
　　右四味，等分，治下筛，酒服方寸匕，日三，常服令人大聪。《千金方》云食后水服。
　　治多忘令人不忘方：
　　菖蒲二分茯苓 茯神 人参 各五分 远志七分
　　右五味，治下筛。酒服方寸匕，日三夜一，五日后知，神良。
　　又方：
　　蓗蓉 续断 各一分远志 菖蒲 茯苓各三分
　　右五味，治下筛。酒服方寸匕，日三，至老不忘。
　　开心散，治好忘方：
　　远志 人参 各一分#14菖蒲一两茯苓二两
　　右四味，治下筛。饮服方寸匕，日三。
　　菖蒲益智圆，治喜忘恍惚，破积聚，止痛安神定志，聪明耳目方：
　　菖蒲 远志 人参 桔梗 牛膝各五分附子五分#15 茯苓七分桂心三分
　　右八味，为末，蜜丸如梧子。一服七丸，加至二十丸，日二夜一。禁如药法。
　　养命开心益智方：
　　乾地黄 人参 茯苓 各二两 苁蓉 菟丝子 远志 各三两 蛇床子二分
　　右七味，治下筛。服方寸匕，日二，忌兔肉，余无忌。
　　八味散方#16：
　　天门冬 六分 桂心 茯苓 各一两 乾地黄四分 五味子 菖蒲 远志 石韦 各三分
　　右八味，治下筛，后食或酒或水服方寸匕，三十日力倍，六十日气力强，志意足。
　　治健忘方：
　　天门冬 远志 茯苓 乾地黄
　　右四味各等分，为末，蜜丸如梧子大，酒服二十丸，日三，加至三十丸，常服勿绝。
　　治好忘，久服聪明益智方：
　　龙骨虎骨远志各等分
　　右三味，治下筛。食后服方寸匕，日二。
　　又方：
　　七月七日取菖蒲，酒服三方寸匕，饮不至醉。
　　又方：
　　常以甲子日取石上菖蒲一寸，九节者，阴乾百日，治合下筛，服方寸匕，日三。耳目聪明不忘。出衢州石桥寺南山。
　　又方：
　　七月七日麻勃一升，人参二两，为末，蒸令气遍，临夜卧服一刀圭，尽知四方之事。
　　又方：
　　戊子日取东边桃枝二七枚，缚着卧床中枕之，不忘。
　　又方：
　　常以五月五日取东向桃枝，日未出时作三寸木人着衣带中，令人不忘。
　　又方：
　　丁酉日自往市买远志，裹着衣中角头还，末服之，不复忘。
　　治人心昏塞，多忘喜误方：
　　七月七日取蜘蛛网，着衣领中，勿令人知，不忘。
　　孙真人备急千金要方卷之四十五竟
　　#1白朮：影宋刻本作『铁精』。
　　#2各二两：原脱『各』字，据影宋刻本补。又影宋刻本作『各一两』。
　　#3三升：影宋刻本作『二升』。
　　#4方：原脱，据影宋刻本补。
　　#5三升半：影宋刻本作『二升半』。
　　#6五两：影宋刻本作『十五枚』。
　　#7各五分：影宋刻本作『各三分』。
　　#8各十分：影宋刻本作『各七分』。
　　#9各三分：影宋刻本作『各五分』。
　　#10各五分：影宋刻本作『各二分』。
　　#11十一枚：影宋刻本作『十二枚』。
　　#12惊：原作『候』，据影宋刻本改。
　　#13枕中方：影宋刻本作『孔子大圣智知中方』。
　　#14各一分：影宋刻本作『各四分』。
　　#15五分：影宋刻本作『四分』。
　　#16八味散方：影宋刻本作『北平太守八味散方』。
　　孙真人备急千金要方卷之四十六
　　宋朝奉郎守太常少卿充秘阁校理林亿等校正
　　脾脏方
　　脾脏豚论第一
　　论曰：脾主意。脾脏者，意之舍。意者，存忆之志也。为谏议大夫，并四脏之所受。心有所忆谓之意，意之所存谓之志，因志而存变谓之思，因思而远慕谓之虑，因虑而处物谓之智。意者，脾之藏也。口唇者，脾之官，脾气通於口，口和则能别五谷味矣。故云口为戊，舌唇为己，循环中宫，上出颐颊，次候於唇，下回脾中，荣华於舌，外主肉，内主味。脾重二斤三两，扁广三寸，长五寸，有散膏半斤。主裹血，温五脏，神名俾俾，主藏营一作意，秩禄号为意脏，随节应会，故曰脾藏营，营舍意，在气为噫，在液为涎。脾气虚则四肢不用，五脏不安；实则腹胀，泾溲不利。脾气虚，则梦食饮不足；得其时，则梦筑垣盖屋。脾气盛，则梦歌乐，体重，手足不举。厥气客於脾，则梦丘陵大泽，坏屋风雨。
　　凡脾脏象土，与胃合为腑，其经足太阴，与阳明为表裹，其脉缓，相於夏，王於季夏。脾者土也，敦而福，敦者厚也。万物众色不同，故名曰得福者广。万物悬根住茎，其叶在巅，蜎蜚蠕动，蚑蠷喘息，皆蒙土恩。德则为缓，恩则为迟，故令太阴缓而迟，尺寸不同。酸咸苦辛，大妙而生，互行其时，而以各行，皆不群行，尽可常服。土寒则温，土热则凉。土有一子，名之曰金，怀挟抱之，不离其身，金乃畏火，恐热来熏，遂弃其母，逃於水中，水为金子，而藏火神，闭门塞户，内外不通，此谓冬时，土失其子，其气衰微，水为洋溢，浸渍其地，走击皮肤，面目浮肿，归於四肢。愚医见水，直往下之，虚脾空胃，水遂居之。肺为喘浮，肝反畏肺，故下沉没，下有荆棘，恐伤其身，避在一边，以为水流。心衰则伏，肝微则沉，故令脉伏而沉。上医远一作来占，因转孔穴，利其溲便，遂通水道，甘液下流，停其阴阳，喘息则微，汗出正流。肝着其根，心气因起，阳行四肢，肺气亭亭，喘息则安。肾为安声，其味为咸，倚坐母败，污臭如腥，土得其子，即成为山，金得其母，名曰丘矣。
　　四时之序，逆顺之变异也。然脾脉独何主？脾脉者土也，孤脏以灌四傍者也。其善者不可得见，恶者可见。恶者何如其来？如水之流者，此谓太过，病在外；如乌之喙者，此谓不及。病在中。太过则令人四肢沉重不举，不及则令人九窍壅塞不通，名曰重强。
　　脾脉来而和柔相离，如鸡践地，曰平。长夏以胃为本，脾脉来实而盈数，如鸡举足，曰脾病。脾脉来坚锐如鸡之喙，鸡一作乌。如乌之距，如屋之漏，如水之流，曰脾死。
　　真脾脉至，弱而乍疏乍散一作数，色黄青不泽，毛折乃死。
　　长夏胃微濡弱曰平，弱多胃少曰脾病，但代无胃曰死，濡弱有石曰冬病，石甚曰今病。
　　脾藏营，营舍意。愁忧不解则伤意，意伤则闷乱，四肢不举，毛悴色夭，死於春。
　　足太阴气绝，则脉不营其口唇，口唇者肌肉之本也。脉弗营则肌肉濡，肌肉濡则人中满，人中满则唇反，唇反者肉先死。甲笃乙死，木胜土也。
　　脾死脏，浮之大缓一作坚，按之中如覆杯絜絜，状如摇者死。
　　六月季夏建未也，坤未之间，土之位，脾王之时，其脉大阿阿而缓曰平。反得浮大而洪者，是心之乘脾，母之归子，为虚邪，虽病易治。反得微濇而短者是肺之乘脾，子之乘母，为实邪，虽病自愈。反得弦而长者，是肝之乘脾，木之克土，为贼邪，大逆，十死不治。反得沉濡而滑者，是肾之乘脾，水之陵土，为微邪，虽病即瘥。
　　右手关上阴绝者，无脾脉也，苦少气下利，腹满身重，四肢不欲动，善呕，刺足阳明治阳。
　　右手关上阴实者，脾实也，若肠中伏伏如坚状，大便难，刺足太阴治阴。
　　脾脉长长而弱，来疏去概一作数，再至曰平，三至曰离经病，四至脱精，五至死，六至命尽，足太阴脉也。
　　脾脉急甚为瘈疭；微急为膈中满，食饮入而还出，后沃沫。缓甚为痿厥；微缓为风痿，四肢不用，心慧然若无疾。大甚为击仆；微大为脾疝，气裹大脓血在肠胃之外。小甚为寒热；微小为消瘅。滑甚为□癃；微滑为虫毒，蛔肠呜热。清甚为肠□；微濇为内溃，多下脓血。
　　脾脉搏坚而长，其色黄，当病少气。其软而散，色不泽者，当病足骭肿若水状。
　　黄脉之至也，大而虚，有积气在腹中，有厥气，名曰厥疝，女子同法，得之疾使四肢汗出当风。
　　扁鹊曰：脾有病则色萎黄，实则舌本强直，虚则多癖善吞，注利其实，若阳气壮则梦饮食之类。
　　脾在声为歌，在变动为噫，在志为思。思伤脾，精气并於脾则饥。音在长夏，病变於音者取之经。恐惧而不解则伤精，精伤则骨酸痿厥，精时自下则病精。是故五脏主藏#1精者也，不可伤，伤则守失而阴虚，虚则无气，无气则死。
　　病先发於脾，闭塞不通，身痛体重。一日之胃而腹胀；二日之肾，少腹腰脊痛，经酸；三日之膀胱，背膂筋痛，小便闭；十日不已，死，冬人定，夏晏食。
　　病在脾，日昳慧，平日一甚，日中持，下晡静。《素问》作日出甚。王冰云：日中持者缪也。
　　假令脾病，东行若食雉兔肉及诸木果实得之，不者，当以春时发，得病以甲乙日也。
　　凡脾病之状，必身重，善饥，足痿不收，《素问》作善肌肉痿，足不收。《甲乙》作苦饥，肌肉痿，足不收。行善瘈，脚下痛。虚则腹满，肠鸣飱泄，食不化，取其经，足太阴、阳明、少阴血者。
　　脾脉沉之而濡，浮之而虚，苦腹胀烦满，胃中有热，不嗜食，食而不化，大便难，四肢苦痹，时不仁，得之房内，月使不来，来而频并。
　　脾病其色黄，饮食不消，腹苦胀满，体重节痛，大便不利，其脉微缓而长，此为可治，宜服平胃丸、泻脾丸、茱萸丸、附子汤。春当刺隐白，冬刺阴陵泉，皆泻之；夏刺大都，季夏刺公孙，秋刺商丘，皆补之。又当灸章门五十壮，背第十一椎百壮。
　　邪在脾胃，肌肉痛。阳气有余，阴气不足，则热中，善饥；阳气不足，阴气有余，则寒中，肠鸣腹痛；阴阳俱有余，若俱不足，则有寒有热，皆调其三里。
　　有所击仆，若醉饱入房，汗出当风，则伤脾，脾伤则中气，阴阳离别，阳不从阴，故以三分候死生。
　　脾中风者，翕翕发热，形如醉人，腹中烦重，皮肉瞤瞤而短气也。
　　脾中寒#2。
　　脾水者，其人腹大，四肢苦重，津液不生，但苦少气，小便难。
　　脾胀者，善喊，四肢急一作实，体重不能衣一作收。
　　趺阳脉浮而涩，浮则胃气强，涩则小便数，浮涩相搏，大便则坚，其脾为约。脾约者，其人大便坚，小便利，而反不渴。
　　脾气弱，病利下白，肠垢，大便坚，不能更衣，汗出不止，名曰脾气弱，或五液注下青黄赤白黑。
　　寸口脉弦而滑，弦则为痛，滑则为实，痛即为急，实即为踊，痛踊相搏，即胸胁抢急。
　　趺阳脉浮而涩，浮即胃气微，涩即脾气衰，微衰相搏，即呼吸不得，此为脾家失度。
　　寸口脉双紧即为入，其气不出，无表有裹，心下痞坚。
　　趺阳脉微而涩，微即无胃气，涩则伤脾，寒在於膈而反下之，寒积不消，胃微脾伤，谷气不行，食已自噫，寒在胸膈，上虚下实，谷气不通，为闭塞之病。
　　寸口脉缓而迟，缓则为阳，其气长，迟则为阴，荣气促一云不足，荣卫俱和，刚柔相得，三焦相承，其气必强。
　　趺阳脉滑而紧，滑即胃气实，紧即脾气伤，得食而不消者，此脾不治也。能食而腹不满，此为胃气有余。腹满而不能食，心下如饥，此为胃气不行，心气虚也。得食而满者，此为脾家不治。
　　病人鼻下平者胃病也，微赤者病发痈，微黑者有热，青者有寒，白者不治，唇黑者胃先病，微燥而渴者可治，不渴者不可治。脐反出者此为脾先落。一云先终。
　　凡人病脉已解，而反暮微烦者，人见病者瘥安而强与谷，脾胃气尚弱，不能消谷，故令微烦，损谷则愈。
　　诊得脾积，脉浮大而长，饥则减，饱则见瞋起，与谷争减，心下累累如桃李起见於外，腹满呕泄肠鸣，四肢重，足经肿，厥不能卧，是主肌肉损，色黄也。
　　脾之积名曰痞气，在胃管覆大如盘，久久不愈，病四肢不收，黄瘅，食饮不为肌肤，以冬壬癸日得之。肝病传脾，脾当传肾，肾适以冬王，王者不受邪，脾复欲还肝，肝不肯受，因留结为积，故知痞气以冬得之。
　　脾病其色黄，体青，失溲，直视，唇反张，爪甲青，饮食吐逆，体重节痛，四肢不举，其脉当浮大而缓，今反弦急，其色当黄，而反青者，此是木之克土，为大逆，十死不治。
　　宫音人者，主脾声也。脾声歌，其音鼓，其志愁，其经足太阴。厥逆阳明则荣卫不通，阴阳翻作，阳气内击，阴气外伤，伤则寒，寒则虚，虚则举体消瘦，语音沉涩，如破鼓之声，舌强不转，而好咽唾，
　　口噤唇黑，四肢不举，身重如山，便利无度，甚者不可治。依源麻黄汤主之。方在卷中。又言声忧惧，舌本卷缩，此是木克土，阳击阴，阴气伏，阳气起，起则实，实则热，热则闷乱，体重不能转侧，语声拖声，气深不转而心急，此为邪热伤脾，甚则不可治。若唇虽萎黄，语音若转，可治。
　　脾病为疟者，令人寒，腹中痛，热则肠中鸣，鸣已汗出，恒山丸主之。方在别卷中。若其人本来少於瞋怒，而忽反常，瞋喜无度，正言而鼻，笑不答於人，此脾病声之候也。不盈旬月，祸必至矣。阴阳之疾，经络之源，究寻其病，取其所理，然后行治，万无遗一也。
　　黄为脾，脾合肉，黄如□腹者吉。脾主口唇，唇是脾之余。其人土形，相比於上宫，黄色，大头，圆面，美肩，背大，腹好，股胻小，手足多肉，上下相称，行安地，举足心平，好利人，不喜权势，喜附人，耐秋冬，不耐春夏，春夏感而生病，主足太阴敦敦然。脾应月，月有亏盈，脾小大随人唇大小。上唇厚，下唇薄，无腭龈，唇缺破，此人脾不正。揭耸唇者则脾高，高则实，实则热，热则季胁痛满。唇垂而大不坚者，则脾下，下则虚，虚则危，危则寒，寒则身重，不能行步。唇坚者则脾坚，坚则脏安，安则不病。唇上下好者则脾端正，端正则脾胃和利，人无病。唇偏举者，则脾偏痛好胀。
　　凡人分部中陷起者，必有病生。胃阳明为脾之部，而脏气通於内外，部亦随而应之。沉浊为内，浮清为外。若表病外入，所部则起，起则前泻阳，后补阴；若裹病内出，所部则陷，陷则前治阴，后治阳。阳则实热，阴则虚寒。寒主外，热主内。
　　凡人死生休否，则脏神前变形於外。人脾前病，唇则焦枯无润；若脾前死，唇则乾青白渐缩急，齿噤不开。若天中等分，墓色应之，必死不治。看色厚薄，决判赊促，赊则不盈四百日内，促则旬朔之间。脾病少愈而卒死，何以知之？曰：青黑如拇指黡点见颜颊上，此必卒死。脾绝十二日死，何以知之？口冷足肿，腹热胪胀，泄利不觉其出时，一曰五日死，面青目黄者，五日死。病人着床，心痛气短，脾竭内伤，百日复愈，欲起傍徨，因坐於地，其亡倚床，能治此者，可谓神良。又面黄目赤不死，黄如枳实死。吉凶之色，在於分部，霏霏而见，黑黄入唇，必病，不出其年。其穴在鼻上，当两眼，是其分部位也。若年上不应，三年之内，祸必应也。
　　季夏土脾脉色黄，主足太阴脉也。其脉本在中封前上四寸之中，应在背输与舌本。中封在内踝前一寸大筋裹宛宛中，脉本从中封上四寸是也。其脉根於隐白，隐白在足大指端内侧是也。
　　其筋起於足大指之端内侧，上结於内踝。其直者，上结於膝内辅骨上，循阴股结於髀，聚於阴器，上腹，结於脐，循腹裹，结於胁，散於胸中，其内者着於脊。
　　其脉起於足大指之端，循指内侧白肉际，过核骨后，上内踝前廉，上端内，循胻骨后，交出厥阴之前，上循膝股内前廉，入腹，属脾络胃，上膈侠咽，连舌本，散舌下。其支者，复从胃别上膈，注心中，合足阳明为表裹。阳明之本，在厉兑，足趺上大指间上三寸骨解中也，一同会於手太阴。
　　其足太阴之别，名曰公孙，去本节后一寸，别走阳明。其别者，入络肠胃。主脾生病，实则胃热，热则腹中切痛，痛则阳病，阳脉反大於寸口三倍。病则舌强，筋转卵缩，牵阴股，引髀痛，腹胀身重，食饮不下，烦心，心下急，注脾，脾病。虚则胃寒，寒则腹中鼓胀，胀则阴病，阴脉反小於寸口一倍。病则泄水，不能卧而烦，强立，股膝内痛，苦筋折纽之，纽之者，脉时缀缀动也，发动甚者死不治。
　　四季之月，各余十八日，此为四季之余日，主脾胃，黄肉随病也，一作内阳病。其源从太阴阳明相格，节气相移，三焦寒湿不调，四时关格而起，则脏腑伤，随时受疠，阳气外泄，阴气内伏，其病相反。若腑虚则阴邪所加，头重颈直，皮肉强痹。若脏实则阳疫所伤，蕴而结核，起於喉颈之侧，布毒热於皮肤分肉之中，上散入发际，下贯颞颥，隐隐而热，不相断离，故曰黄肉随病也。
　　扁鹊曰：灸肝脾二输，主治丹毒，四时随病，当依源补泻。虚实之，皮肉随热，则须镰破，薄贴方咒促治，疾无逃矣。
　　孙真人备急千金要方卷之四十六竟
　　#1藏：原作『脏』，据影宋刻本改。
　　#2脾中寒：此下疑有脱文，无据可补。
　　孙真人备急千金要方卷之四十七
　　宋朝奉郎守太常少卿充秘阁校理林亿等校正
　　脾脏方
　　脾虚实第二论 脉 方 灸法
　　脾实热
　　右手关上脉阴实者，足太阴经也。病苦足寒陉热，腹胀满，烦扰不得卧，名曰脾实热也。
　　泻热汤，治舌本强直，或梦歌乐而体重不能行方：
　　前胡 茯苓 龙胆 细辛 芒硝各三两 杏仁四两 玄参 大青各二两苦竹 叶切，一升
　　右九味，□咀，以水九升，煮取三升。分三服，食后服。
　　射干煎方#1主治同前。
　　射干八两 大青三两 石膏十两，一作一升 赤蜜一升
　　右四味，□咀，以水五升，煮取一升五合，去滓，下蜜煎，取二升，分三服。
　　治脾热面黄目赤，季胁痛满方：
　　半夏 母姜 各八两 枳实 栀子 茯苓  芒硝 各三两 细辛 五两白朮 杏仁各四两 生地黄 淡竹叶各切一升
　　右十一味，□咀，以水九升，煮取三升，去滓，下芒硝，分三服。
　　治脾横方：
　　若赤黑发如爪大，煎羊脂摩之。
　　又方：
　　末赤小豆和鸡子白傅之。
　　四肢寒热，腰疼不得俯仰，身黄，腹满，食呕，舌根直，灸第十一椎上及左右各一寸五分，三处，各七壮。
　　脾胃俱实
　　右手关上脉阴阳俱实者，足太阴与阳明经俱实也。病苦脾胀腹坚，抢胁下痛，胃气不转，大便难，时反泄利，腹中痛，上冲肺肝，动五脏，立喘鸣，多惊，身热汗不出，喉痹精少，名曰脾胃俱实也。
　　泻热方：
　　大黄 麻黄 黄苓 各四两 杏仁 赤茯苓 甘草 橘皮 芒硝 泽泻 各三两
　　右九味，□咀，以水九升，煮取三升，绞去滓，内大黄，煮两沸，去滓，下芒硝，分三服。
　　大黄泻热汤，治脾脉厥逆，大腹中热，切痛，舌强腹胀，身重，食不下，心注，脾急痛方：
　　大黄细切，水一升半别渍一宿 甘草各三两 泽泻 茯苓 黄苓 细辛 芒硝 各二两橘皮二两
　　右八味，□咀，以水七升，煮取三升三合，去滓，下大黄，更煎两沸，去滓，下芒硝，分三服。
　　治脾热胁痛，热满不歇，目赤不止，口唇乾裂方：
　　石膏一斤，碎 生地黄汁 赤蜜各一升 淡竹叶切，五升
　　右四味，先以水一斗二升煮竹叶，取七升，去滓澄清，煮石膏，取一升五合，去滓，下地黄汁，两沸，次下蜜，煎取三升，细细服之。
　　治脾热，偏一边痛，胸满胁偏胀方：
　　茯苓 橘皮 泽泻 各三两 芍药 白朮 各四两 人参 桂心 各二两 石膏 八两  半夏六两 生姜切，一升 桑根 白皮#2一升
　　右十一味，□咀，以水一斗二升，煮取三升，去滓，分三服。若须利下，加芒硝二两佳。
　　脾虚冷
　　右手关上脉阴虚者，足太阴经也。病苦泄注，腹满气逆，霍乱呕吐，黄瘅，心烦不得卧，肠鸣，名曰脾虚冷也。
　　治虚胀，胁痛肩息，有时发作，悉补之方：
　　五加根皮 丹参 橘皮 各一斤 地骨皮 乾姜 白朮 各八两 猪椒根皮二斤 乾地黄 芎藭 附子各五两 桂心 桔梗 各四两 大枣五十枚 甘草三两
　　右十四味，□咀，以酒四斗，渍五七日。服七八合，加至一升，日再服。
　　槟榔散，治脾寒，饮食不消，劳倦气胀，噫满，忧恚不乐方：
　　槟榔八枚，皮子并用 人参 茯苓 陈曲 厚朴 麦糵 吴茱萸 白朮 各二两
　　右八味，治下筛。食后酒服二方寸匕，日再。一方用橘皮一两半。
　　温脾圆，治久病虚羸，脾气弱，食不消，喜噫方：
　　黄檗 大麦蘖 吴茱萸 桂心 乾姜 细辛 附子 当归 大黄 曲 黄连各一两
　　右十一味，为末，蜜丸如梧子。每服十五丸，空腹酒服，日三。
　　麻豆散，主脾气弱，不下食，饵此以当食方：
　　大豆黄二升 大麻子三升，熬令香
　　右二味，治下筛。饮和服一合，日四五，任情多少。
　　脾胃俱虚
　　右手关上脉阴阳俱虚者，足太阴与阳明经俱虚也。病苦胃中如空状，少气不足以息，四逆寒，泄注不已，名曰脾胃俱虚也。
　　治腹胀善噫，食则欲呕，泄僻溏下，口乾，四肢重，好怒，不欲闻人声，忘误，喉痹，补之方：
　　黄连 一两 禹余根 二两 白朮 乾姜 各三两 大麻子 五两 桑白皮八两 大枣二＋枚
　　右七味，□咀，以水一斗二升，煮取三升#3分四服。
　　治脾胃俱虚，苦饥寒痛方：
　　人参 当归 桂心 茯苓 桔梗 芎藭 各三两#4厚朴 甘草 橘皮 吴茱萸 各二两白朮 五两 麦蘖一升
　　右十二味，□咀，以水一斗二升，煮取三升，分三服。
　　白朮散，治脾遗俱虚冷方：
　　白朮 厚朴 人参 吴茱萸 茯苓 麦蘗 曲 芎藭 各三两
　　右八味，治下#5筛。酒服方寸匕，食后服，日三。一方加大腹橘皮。
　　平胃圆，凡身重不得食，食无味，心下虚满，时时欲下，喜卧者，皆针胃管、太仓，服建中汤及服此方：建中汤方见别卷。
　　杏仁 五十枚 丹参三两 苦参 葶苈 玄参 各二两 芎藭 桂心 各一两
　　右七味，为末，蜜丸如梧子。酒服五丸，日三，以知为度。
　　又方，治丈夫小儿食实不消，胃气不调，或温壮热结，大小便不利者。有病冷者，服露宿丸热药后，当进此丸调胃方：
　　大黄二两 小草 甘草 芍药 芎藭草 葶苈各一两 杏仁五十枚
　　右七味，为末，蜜丸，饮服如梧子五丸，日三。一岁小儿二丸，渐加之。《千金翼》有菖蒲、当归、乾姜、茯苓、麦门冬、细辛，为十三味，无杏仁。
　　论曰：凡病宿食，在上管当吐之。脉数而滑者实也，有宿食不消，下之愈。胃中有僻，食冷物即痛，不能食，有热物即欲食。大腹有宿食，寒栗发热如疟状，宿食在小腹者，当暮发热，明旦复止。寸脉紧即头痛风寒，或腹中宿食不化。寸口脉紧者，如转索，左右无常，脾胃中有宿食不消。寸口脉浮而大，按之反涩，尺中微而涩，故知宿食。
　　大曲蘖丸，主消谷断下，温和又寒冷者，长服不患霍乱方：
　　大麦蘗 曲 各一升 附子 乾姜 当归 人参各三两 赤石脂 一两桔梗 女萎 各二两昊茱萸 皂荚 各五两 蜀椒 二两半 乌梅五十枚
　　右十三味，为末，蜜酢中半渍梅一宿，蒸三斗米下，去核，捣如泥，和药，蜜和捣三千杵。服十丸，日三。下甚者，加龙骨、阿胶、艾各三两。
　　消食断下圆，寒冷者常服之方：
　　曲 大麦糵 各一升吴茱萸四两
　　右三味，为末，蜜和。服十五丸如梧子大，日三。
　　乾姜散，治不能食，心意冥然忘食方：
　　乾姜 法曲 蜀椒 豉 大麦蘖各一升
　　右五味，合治下筛。食后服三方寸匕#6日三，以能食为度。
　　消食圆，治数年不能食方：
　　小麦蘖 曲 各一升乾姜 乌梅 各四两
　　右四味，为末，蜜和。服十五丸，日再，加至四十丸。寒在胸中及反胃翻心者，皆瘥。
　　曲蘖散，主消谷能食，除肠中水气胪胀方：
　　法曲　麦蘖　杏仁各五两
　　右三味，治下筛。食后酒服一合，日三。
　　脾劳第三论　方
　　论曰：凡脾劳病者，补肺气以益之，肺旺则感於脾。是以圣人春夏养阳气，秋冬养阴气，以顺其根本矣。肝心为阳，脾肺肾为阴，逆其根则伐其本。阴阳四时者，万物之终始也。
　　半夏汤，治脾劳实，四肢不用，五脏乖反胀满，肩息气急不安，承气泄实热方：
　　半夏　宿姜各八两　茯苓　白朮　杏仁各三两　大枣二＋枚　竹叶切，一升　橘皮　芍药各四两
　　右九味，□咀，以水一斗，煮取三升，分四服。
　　消食膏酒，治脾虚寒劳损，气胀噫满，食不下，通噫方：
　　猪膏三升　宿姜汁，五升　吴茱萸一升　白朮一斤
　　右四味，捣茱萸、白朮等二味，细细下筛为散，内姜汁膏中煎，取六升。温清酒一升，进方寸匕，日再。
　　肉极第四论　方
　　论曰：凡肉极者主脾也，脾应肉，肉与脾合，若脾病，则肉变色。又曰：至阴遇病为肌痹，肌痹不已，复感於邪，内舍於脾，体痒淫淫，如鼠走其人身上，津液脱，腠理开，汗大泄，鼻端色黄，是其相也。凡风气藏於皮肤，肉色则败，以季夏戊己日伤於风为脾风，脾风之状多汗，阴动伤寒，寒则虚，虚则体重怠惰，四肢不欲举，不嗜饮食，食则咳，咳则右胁下痛，阴阴引肩背，不可以动转，名曰厉风，裹虚外实。若阳动伤热，热则实，实则人身上如鼠走，唇口坏，皮肤色变，身体津液脱，腠理开，汗大泄，名曰恶风。而须决其纲纪，知其终始，阴阳动静，肉之虚实，实则泻之，虚则补之。能治其病者，风始入肉皮毛肌肤筋脉之间，即须决之，若入六腑五脏，则半死矣。
　　扁鹊曰：肉绝不治，五日死，何以知之？皮肤不通，外不得泄。凡肉应足太阴，太阴气绝，则脉不营其肌肉，唇反者气尽则肉先死，使良医#7妙药终不治也。
　　治肉热极，肌痹淫淫，如鼠走身上，津液脱，腠理开，汗大泄，为痹风，风气藏於皮肤，肉色败，鼻见黄色，麻黄止汗通肉解风痹汤方：
　　麻黄　防己一作防风　枳实　细辛　白朮各三两　生姜　附子各四两　甘草桂心各二两#8　石膏八两
　　右十味，□咀，以水九升煮麻黄，去沫，下诸药，煮取三升，分三服。
　　续命汤，治肉极虚热，肌痹淫淫，如鼠走身上，津液开泄，或痹不仁，四肢急痛方：
　　麻黄　生姜各三两　当归　石膏各二两　芎藭　桂心　甘草　黄苓　防风　芍药各一两　杏仁四十枚
　　右十一味，□咀，以水九升，先煮麻黄，除沫，下诸药，煮取三升，去滓。分四服，日再。
　　越婢汤，治肉极热，则身体津液脱，胜理开，汗大泄，厉风气，下焦脚弱。方见别卷。
　　石南散，治肉热极，则体上如鼠走，或如风痹，唇口坏，皮肤色变，主诸风大病方：
　　石南三＋铢　薯蓣　芍药一本作甘草　天雄　桃花一作桃仁　甘菊花各一两　黄耆十八铢　山茱萸一两十八铢　真珠十八铢　石膏二两 升麻　萎蕤各一两半
　　右十二味，治下筛。酒下方寸匕，日再，食后服。
　　大黄耆酒，治肉极虚寒，为痹风，阴动伤寒，体重怠惰，四肢不欲举，关节疼痛，不嗜饮#9食，虚极所致方：
　　黄耆　桂心　巴戟天　石斛　泽泻　茯苓　柏子仁　乾姜　蜀椒各三两　防风　独活　人参各三两#10　天雄　芍药　附子　乌头　茵芋　栝蒌根　山茱萸　半夏　细辛　白术　黄苓各一两
　　右二十三味，□咀，绢袋贮，以清酒三斗渍之，秋冬七日，春夏三日。初服三合，渐渐加，微痹为度，日再。
　　治肉极虚寒，卒中风，口噤不能言，四肢缓纵，偏挛急痛，注五脏，恍惚喜怒无常，手脚不随方：
　　独活　茵芋　黄苓各三两　甘草　防风　芍药　芎藭　麻黄　葛根各二两　人参一两　乌头三枚
　　右十一味，□咀，以水一斗、竹沥四升合，煮取四升。分四服，日三夜一。
　　孙真人备急千金要方卷之四十七竟
　　#1射干煎方：此方全文五十四字原脱，据影宋刻本补。
　　#2皮：『皮』下原衍『各』字，据影宋刻本删。
　　#3三升：影宋刻本作『二升』。
　　#4各三两：影宋刻本作『各五两』。
　　#5治下：此二字原脱，据影宋刻本补。
　　#6三方寸匕：影宋刻本作『五方寸匕』。
　　#7医：原脱，据影宋刻本补。
　　#8桂心各二两：此五字原脱，据影宋刻本补。
　　#9饮：原作『欲』，据影宋刻本改。
　　#10各三两：影宋刻本作『各二两』。
　　孙真人备急千金要方卷之四十八
　　宋朝奉郎守太常少卿充秘阁校理林亿等校正
　　脾脏方
　　肉虚实第五论 方
　　论曰：夫肉虚者，坐不安席，身危变动。肉实者，坐安不动，喘气。肉虚实之应，主於脾，若其腑脏有病从肉生，热则应脏，寒则应腑。
　　五加酒，治肉虚，坐不安席，好动，主脾病，寒气所伤方：
　　五加皮　枸杞皮各二升　乾地黄　丹参各八两　石膏一方作石床　杜仲各一斤　乾姜四两　附子三两
　　右八味，□咀，以清酒二斗，渍三宿。一服七合，日再。
　　半夏汤，治肉实，坐安席不能动作，喘气，主脾病，热气所加，关格，除喘方：
　　半夏　宿姜各八两　杏仁五两　细辛　橘皮各四两　麻黄一两　石膏七两　射干二两
　　右八味，□咀，以水九升，煮取三升，分三服。须利，下加芒硝三两。
　　闭涩第六论 方 灸法
　　论曰：有人因时疾瘥后，得闭塞不通，遂致夭命，大不可轻之，所以备述。虽非死病，凡人不明药饵者，拱手待毙，深可痛哉。单复诸方，以虞仓卒耳。凡大便不通，皆用滑腻之物及冷水并通也。凡候面黄者，即知大便难。
　　麻子仁圆，趺阳脉浮而涩，浮则胃气强，涩则小便数，浮涩相搏，大便则坚，其脾为约。脾约者，其人大便坚，小便利而不渴也：
　　麻子仁二升　枳实　芍药各八两　杏仁一升　大黄　厚朴各一斤#1
　　右六味，为末，蜜丸如梧子。饮服五丸，日三，渐加至十丸。《肘后》、《外台》无杏仁。
　　治关格，大便不通方：
　　芒硝　乌梅　　桑白皮各五两　芍药　杏仁各四两　麻仁三两#2　大黄八两
　　右七味，□咀，以水七升，煮取三升，分三服。一本无乌梅，加枳实、乾地黄各二两。
　　治大便闭塞不通，神方：
　　猪羊胆无在，以筒灌三合许，令深入，即出矣，出不尽，须臾更灌。一方加冬葵子汁和之，亦妙。又椒豉汤五升，和猪膏三合灌之佳，临时易可得即用之。又煎蜜成煎如人指大，深内谷道佳。又无灰浓酒半升，盐三钱匕，炼成，如上法。
　　三黄汤，治下焦热结，不得大便方：
　　大黄三两　黄苓二两　栀子二十枚#3　甘草一两
　　右四味，□咀，以水五升，煮取一升八合。分三服。若大闭，加芒硝二两。
　　五柔圆，治闭涩及虚损不足，饮食不生肌肤，三焦不调，和荣卫，利腑脏，补三焦方：
　　大黄一升，蒸二斗米下  前胡二两 半夏苁蓉 芍药 茯苓 当归 葶苈 细辛各一两
　　右九味，为末，蜜和，合捣万杵，为丸梧子大。食后服十五丸，后稍增之，日再。《崔氏》云：令人喜饭，消谷益气，有忧者加松实半两、庵半两，服之缓中，不如意便服之。又有黄苓一两。
　　大五柔圆，主脏气不调，大便难，通和荣卫，利九窍，消谷益气方：
　　大黄　芍药　枳实　苁蓉　葶蓣　甘草　黄苓　牛膝各二两　桃仁一百枚　杏仁四十枚
　　右十味，为末，蜜和丸如梧子。一服三丸，日三，加至二十丸，酒下。
　　濡脏汤，主大便不通六七日，腹中有燥屎，寒热烦迫，短气汗出，胀满方：
　　生葛根　猪膏各二升　大黄一两
　　右三味，□咀，以水七升，煮取五升，去滓，内膏，煎取三升，澄清。强人顿服，羸人再服。亦治大小便不通。
　　治大便不通方：
　　大戟一斤 大豆五升 商陆 牛膝各三斤
　　右四味，□咀，以水五升，煮取二升，以大豆五升煎令汁尽，至豆乾。初服三枚，以通为度。
　　又方：
　　蜜和胡燕屎，内大孔中，即通。
　　又方：
　　水四升，蜜一升，合煮熟，冷，灌下部中，一食顷即通。
　　又方：
　　盥半合，蜜三合，合煎如饧，出之，着冷水中，丸如槟榔，形如指许大。深内下部中，立通。
　　治大便难方：
　　单用豉清、酱清、羊酪、土瓜根汁灌之，立通。
　　又方：
　　以酱清渍乌梅，灌下部中。
　　又方：
　　桑根白皮　榆根白皮各一把
　　右二味，□咀，以水三升，煮取一升半，分三服。
　　又方：
　　桃皮三升，水五升，煮取一升，顿服。
　　又方：
　　水一升，煮羊蹄根一把，取半升，顿服。
　　又方：
　　常煮麻子取汁饮。
　　又方：
　　常服蜜煎五合。
　　又方：
　　猪脂和陈葵子末为丸，如梧子。
　　每服十丸，通即止。
　　又方：
　　水服桃花方寸匕。无桃花，白皮亦得。＇
　　又方：
　　常服车前子及叶，并良。
　　又方：
　　捣葵根汁生服。
　　又方：
　　好胶三寸　葱白一把
　　右二味，以水四升，煮取一升半，顿服之，即下。
　　又方：
　　葵子　牛酥各一升，猪脂用亦得
　　右二味，以水四升#4煮葵子，取一升，内酥煮一沸，待冷，分作二服。
　　又方：
　　葵子汁和乳汁等分服之，立出。
　　又方：
　　酱清三升　麻油二升　葱白三寸
　　右三味，合煮令黑，去滓，待冷，顿服之。一方不用酱清。
　　芒硝圆，治胀满不通方：
　　芒硝　芍药各一两半　杏仁　大黄各二两　黄苓一两六铢
　　右五味，为末，蜜丸如梧子。饮服十五丸，加至二十丸，取通利为度，日三。
　　又方：
　　通草　朴消各四两　郁李仁　黄苓　瞿麦各三两　车前子五合，一方六两，一方二升
　　右六味，□咀，以水八升，煮取二升半，分三服#5。一方用绢袋盛煮，顿服二升。
　　又方：
　　独头蒜烧熟去皮，绵裹，内下部中，气立通。又削姜裹#6盐导之，及乾姜、盥、杏仁捣丸导之，并佳。
　　治胀满闭不下方：
　　吴茱萸一升　乾姜　大黄　当归　桂心　芍药　甘草　芎藭各二两　人参　细辛各一两　桃白皮一把　真珠半两　雄黄十八铢
　　右十三味，□咀，以水一斗，煮取三升，去滓，内雄黄、真珠末，酒一升，微火煮三沸。服一升，得下即止。
　　走马汤，主一切卒中恶，心痛腹胀，大便不通。方见心腹痛篇。
　　巴豆圆，主寒癖宿食，久饮饱不消，大闭不通方：
　　巴豆仁一升，清酒五升，煮三日三夕，碎，大熟，合酒微火煎，令可丸如胡豆，欲取吐下者，服二丸。
　　练中圆，主宿食不消，大便难方：《肘后》名承气丸。
　　大黄八两　葶苈　杏仁　芒硝各四两
　　右四味，为末，蜜丸如梧子大，食后服七丸，日三#7，后稍加。
　　灸法：
　　大便难，灸第七椎两傍各一寸，七壮。
　　又，灸承筋二穴各三壮，在端中央陷内。
　　大便不通，灸侠玉泉相去各二寸，名曰肠遗，随年壮。一云二寸半。
　　又，灸大敦四壮，在足大指聚毛中。
　　大便闭塞，气结，心坚满，灸石门百壮。
　　后闭不通，灸足大都随年壮。
　　治老人小儿大便失禁，灸两脚大指去甲一寸，三壮。
　　又，灸大指歧#8间各三壮。
　　治大小便不通方：
　　葵子末，一升　青竹叶一把
　　右二味，以水二升#9，煮五沸，顿服。
　　又方：
　　葵子一升　榆皮切，一升
　　右二味，以水五升，煮取二升，分三服。
　　又方：
　　葵子一升，以水三升，煮取一升，去滓，内猪脂一升，空心分二服。
　　又方：
　　甑带煮取汁，和蒲黄方寸匕，日三服。
　　又方：
　　猪脂一斤，以水二升，煮三沸，饮汁#10立通。
　　治大小便不利方：
　　葵子二升#11　消石二两
　　右二味，以水五升，煮取二升，分二服。
　　治小儿大小便不通方：
　　捣白花胡葵子末，煮汁服之。
　　又方：
　　末鸡屎白，服一钱匕。
　　灸法：
　　大小便不利，欲作腹痛，灸荣卫四穴百壮，穴在背脊四面各一寸。
　　腹热闭，时大小便难，腰痛连胸，灸团冈百壮，穴在小肠输下二寸，横三间寸，灸之。
　　大小便不通，灸脐下一寸三壮。
　　又，灸横文百壮。
　　大小便不利，灸八窌音辽百壮，穴在腰目下三寸，侠脊相去四寸，两边各四穴，计八穴，故名八窌。
　　小儿大小便不通，灸口两吻各一壮。
　　小便不利，大便数注，灸屈骨端五十壮。
　　小便不利，大便注泄，灸天枢百壮，穴在侠脐相去三寸。魂魄之舍不可针，大法在脐傍一寸，合脐相去可三寸也。
　　孙真人备急千金要方卷之四十八竟
　　#1各一斤：影宋刻本『厚朴』用『一尺』。
　　#2三两：影宋刻本作『二两』。
　　#3二十枚：影宋刻本作『二七枚』。
　　#4四升：影宋刻本作『三升』。
　　#5分三服：宋本作『分二服』。
　　#6裹：原作『一』，据影宋刻本改。
　　#7日三：影宋刻本作『日二』。
　　#8歧：原作『奇』，据影宋刻本改。
　　#9二升：影宋刻本作『三升』。
　　#10汁：原作『汗』，据影宋刻本改。
　　#11二升：影宋刻本作『一升』。
　　孙真人备急千金要方卷之四十九
　　宋朝奉郎守太常少卿充秘阁校理林亿等校正
　　脾脏方
　　热痢第七论 脉证 方灸法
　　论曰：余立身以来，三遭热痢，一经冷痢，皆日夜百余行，乃至移床就厕，其困笃如此，但率意自治者，寻手皆愈，乃知此疾天下易治。但中性之徒，率情骄倨，良药苦口，不能克己早饵，朝遇暮过，望其自瘥，疾势日增，胃气渐弱，心力俱微，食饮与药皆不能进，既不时愈，便称痢病难治，斯皆自误也，学者须深达斯旨。然此病随宜服一物，皆使得瘥，惟须力意苦己服食，以瘥为限，则无不愈也。又大须慎口味，重者后#1百日，次者一月日。所以常哀骄恣者，不能自慎，兴言於此，以为至慨矣。古今痢方千万首，不可具载，此中但撮其效者七八而已。虽然，弘之在人也。何则？陟厘丸、乌梅丸、松皮散等，暴痢服之，何有不瘥；其温脾汤、健脾丸方出下冷痢篇，久下得之，焉能不愈。大凡痢有四种，谓冷、热、疳、蛊。冷则白；热则赤；疳则赤白相杂，无复节度，多睡眼涩；蛊则纯痢瘀血。热则多益黄连，去其乾姜；冷则加以热药；疳则以药吹灌下部；蛊毒则以蛊法治之。药既主对相当，痢者复自勉励服饵，焉有不愈者也。
　　凡服止痢药，初服皆剧，愚人不解，即止其药不服，此特不可。但使药与病源的相主对，虽剧但服，不过再三服，渐渐自知，惟非其主对者，本勿服也。
　　凡痢病，通忌生冷酢滑猪鸡鱼油，乳酪酥乾脯酱粉咸，所食诸食，皆须大熟烂为佳，亦不得伤饱，此将息之大经也。若将息失所，圣人不救也。
　　下利脉滑而数，有宿食，当下之。
　　下利脉迟而滑者，实也，利为未止，急下之。
　　下利脉反滑，当有所去，下乃愈。
　　下利，不欲食者，有宿食，当下之。
　　下利而腹痛满为寒实，当下之。
　　下利，腹中坚者，当下之。
　　下利而讝语者，腹内有燥屎，宜下之。
　　下利，二#2部皆平一作浮，按其心下坚者，急下之。
　　下利已瘥，至其年月日时复发者，此为下不尽，更下之，愈。
　　风寒下者，不可下，下之后，心下坚痛，脉迟一作浮，此为寒，但当温之，脉沉紧，下之亦然。脉大浮弦，下之当已。下利脉浮大，此为虚，以强下之故也。设脉浮革者，因尔肠鸣，当温之。
　　下利，脉迟紧为痛，未欲止，当温之。得冷者，满而便肠垢。
　　下利，身躯疼痛，急救裹，诸温之属，可与理中、四逆、附子汤热药辈。
　　下利，大孔痛者，当温暖之。
　　下利，腹胀满，身体疼痛者，先温其裹，乃攻其表。
　　下利清谷，不可攻其表，汗出必胀满。
　　下利气者，当利其小便。
　　下利，脉反浮数，尺中自涩，其人必清脓血。
　　下利，脉数而渴者，今自愈。设不瘥，必清脓血，有热故也。
　　下利，脉沉弦者下重，其脉大者为未止，脉微弱数者为欲自止，虽发热不死。
　　下利，脉沉而迟，其人面少赤，身有微热，下利清谷，必郁冒汗出而解，病人必微厥，所以然者，面戴阳下虚故也。
　　下利，有微热而渴，脉弱者，今自愈。
　　下利脉数，有微热，汗出，今自愈。设脉紧，为未解。
　　下利，脉反弦，发热身汗者，自愈。
　　下利，脉大浮弦，下当已。
　　下利，舌黄燥而不渴，胸中实，下不止者，死。
　　下利后脉绝，手足厥冷，畔#3时脉还，手足温者生，不还不温者死#4。
　　下利，手足厥冷无脉者，灸之不温，若脉不还，反微喘者死，少阴负趺阳者为顺。
　　凡六腑气绝於外者，手足寒，上气脚缩；五脏气绝於内者，下不自禁，下甚者手足不仁也。细寻取之，万不失一。下病体略例如此耳。
　　《素问》曰：春伤於风，夏为脓血，凡下多滞下也；夏伤於风，秋必洞泄，秋多下水也，患是冷也。夫积冷积热，及水谷实而下者，以大黄汤下之，强人勿过两剂皆消息，五六日，更进一剂。其补涩汤不效者，三两日可进一剂。
　　陟厘圆，治百病，下痢及伤寒身热，头痛目赤，四肢烦疼不解，协热下痢；或医已吐下之，腹内虚烦，欲得冷饮，饮不能消，腹中急痛，温食则吐，乍热乍冷，状如温疟；或小便不利，气满呕逆，下痢不止方：
　　水中陟厘五两　紫石英三两　厚朴一两　汉中木防己六两　陇西当归四两　黄连二两　三岁醇苦酒五升　上好豉三升
　　右八味，皆取真新者，以苦酒二升渍防己，极令润出之，留苦酒置，以利刀切防己，厚令一分，使厚薄悉等，以板瓦覆着炭火上，以厚纸藉瓦上，布成，切防己着纸上讫，从头依次反，周而复始，令色槁燥，复渍向余苦酒中，更出，着瓦上熬之，如此尽苦酒止，勿令火猛，徐徐熬，令极燥，各捣下筛毕，都合捣千杵。以余三升#5苦酒渍豉一宿，明旦以瓦盆盛之，以一盆覆之，蒸五升土下，须土气通流，熟出之，於盆中研豉，以新布绞取浓汁，如枣膏法以和药，捣三千杵，顿为丸，皆如水中鸡头子大，分着数囊中，悬令阴乾，取燥，乃更盛着，亟以蜡密封其际，勿令见风尘。此药以三丸为一剂，平旦以井花水服一剂，昼服一剂，暮服一剂，皆以水服之，初服宁少食，当铺食水飧；欲服药，若食饮消，腹中调和者，日可一服；若已酸者，二三日可一服，消息以意；若病重药力未行者，但益服之，日可四五剂；或时下不止者，当复更增，令腹中有药力，饮食消，是其效也。新服药未安调，当水飧助药力，心中了然，然后可作羹臛，但当冷食之耳；若有时不喜冷食者，正是药力尽耳，复益服药，至一宿许，则复欲进冷也，若欲不复药者，但稍温食，药力自尽矣。服药不必须强多饮水也，自随体调耳。久下虚，服之如法，禁热食生鱼、猪肉、蒜、生菜、酒，缘酒发药力，令病者烦热也。又禁辛物，及诸肥腻难消物，皆勿食也。若有风病，加防风一两；人虚赢，可加石斛一两；若宿有下痢，肠胃损弱者，可加太一余粮二两半，取石中黄软香者；若妇人产后疾，加石硫黄二两；小便黄赤不利，加蒲黄一两。依方消息之，无不得效也。《胡洽》云：旧有五石：赤石脂、白石英、锺乳、矾石并禹余根各四两，常以二月合之。
　　下痢热，诸治不瘥方：
　　乌梅一升　黄连一斤，金色者
　　右二味，为末，蜜和。服如梧子二十丸，日三夜二。神妙。
　　治积久二三十年常下痢神方：
　　赤松皮去上苍皮，切一斗，为散，曲粥和一升服之，日三服，瘥，不过服一斗永瘥，三十年痢服之，百日瘥。
　　苦参橘皮圆，治热毒痢方：
　　苦参　橘皮　独活　阿胶　蓝青　黄连　鬼臼一作鬼箭羽　黄檗　甘草
　　右九味，等分为末，以蜜烊胶和，并手丸之如梧子，候乾。饮服十丸，日三，稍加，卒下注痢者大良。
　　治诸热毒下黄汁，赤如烂血，滞如鱼脑，腹痛壮热方：
　　黄檗　黄苓　升麻　石榴皮各六分　艾叶三分#6　白头翁　寄生　当归　牡蛎　犀角　甘草各一两　黄连二两
　　右十二味，吹咀，以水六升，煮取三升，分三服。
　　龙骨圆，治下血痢，腹痛方：
　　龙骨　龙胆　羚羊角　当归　附子　乾姜　黄连各三十铢　赤石脂　矾石各一两半　犀角　甘草　熟艾　各十八铢
　　右十二味，为末，蜜和丸如小豆。先食，服十五丸，日三，加至二十丸。
　　又方：
　　牛角鳃　当归　龙骨　乾姜　熟艾各三两　附子　黄檗　赤石脂　芎藭　阿胶　厚朴　甘草　橘皮　石榴皮　芍药各二两　大枣二十枚 黄连五合　升麻一两半　蜀椒一两
　　右十九味，□咀，以水一斗三升，煮取四升，去滓，内牛角□末，阿胶消，以绵绞去滓。分七服，日四夜三。《千金翼》无橘皮。
　　治血痢方：
　　蒲黄三合　乾地黄　桑耳　甘草　芒硝　茯苓　人参　柏叶　阿胶　艾叶　生姜各二两　禹余粮　黄连各一两　赤石脂五分
　　右十四味，□咀，以水一斗，煮取四升，分温#7五服，神效。
　　治下杂血方：
　　乾蓝　犀角　地榆各二两　蜜二合
　　右四味，□咀，以水五升，煮取一升半，去滓下蜜，煎取五合，分三服。此治热毒蛊，妙。
　　治热毒下黑血，五内绞切痛，日夜百行，气绝欲死方：
　　黄连一升　龙骨　白朮各二两　阿胶　乾姜　当归　赤石脂各三两　附子一两
　　右八味，□咀，以水一斗，煮取五升，分五服。余以正观三年七月十二日，忽得此热毒痢，至十五日，命将欲绝，处此方药，入口即定。
　　治下血，日夜七八十行方：
　　黄连　黄檗各半两
　　右二味，□咀，淳醉三升#8，煮取一升半，分再服。
　　白头翁汤，治赤滞下血，连月不瘥方：
　　白头翁　厚朴　阿胶　黄连　秦皮　附子　黄檗　茯苓　芍药各二两　乾姜　当归　赤石脂　甘草　龙骨各三两　大枣三十枚　粳米一升
　　右十六味，□咀，以水一斗二升，先煮米令熟，出米内药，煮取三升，分四服。
　　治下赤连年方：
　　地榆鼠　尾草各一升#9
　　右二味，□咀，以水二升，煮取一升，分二服。如不止，取屋尘水渍去滓一升，分二服。《古今录验方》云服屋尘汁一小杯。
　　又方：
　　秦皮如无，用槲皮代之　鼠尾草　蔷薇根
　　右三味，等分，□咀，以水淹煎，去滓，铜器重釜煎，成丸如梧子大。服五六丸，日三，稍增，瘥止，亦可浓汁服半升。
　　治大热毒纯血痢，不可瘥者方：
　　黄连六两，□咀，以水七升，煮取二升半，夜露着星月下，旦起空腹顿服之，卧将息，即止。不瘥，加黄苓二两，更作服之。仍不瘥者，以疳痢法治之。
　　治热痢水谷方：
　　黄连　阿胶各二两　黄檗一两　乌梅四十枚　栀子三十枚
　　右五味，□咀，以水五升，煮取二升半，分三服。亦治□，神良。
　　治下痢绞痛，肠滑不可瘥方：
　　黄连六两　阿胶　鼠尾草　当归　乾姜各三两
　　右五味，□咀，若大冷白多，以清酒一斗，煮取三升，分三服；若热及不痛者，去乾姜、当归，以水煮之。
　　茯苓汤，治困#10下空竭欲死，滞下脓血，日数十行，赢笃垂死，老少并宜服方：
　　茯苓　黄檗　黄连　龙骨　人参　乾姜　黄苓　桂心　芍药　当归　栀子仁　甘草各半两　赤石脂一两　大枣十二枚
　　右十四味，□咀，以水五升，煮取二升，分再服，不瘥，满三剂。此方主风虚冷痢最佳。
　　治冷热不调，或水或脓，或五色血者方：
　　醉石榴五枚，合壳子捣，绞取二升汁。服五合，瘥止。
　　温脾汤，治下久赤白，连年不止，及霍乱，脾胃冷实不消方：
　　大黄四两　人参　甘草　乾姜各二两　附子一枚，大者
　　右五味，□咀，以水八升，煮取二升半，分三服。临熟，下大黄，与后温脾汤小异，须大转泻者，当用此方，神效。
　　黄连汤，治赤白痢方：
　　黄连　黄檗　乾姜　石榴皮　阿胶各三两　当归二两　甘草一两
　　右七味，□咀，以水七升，煮取三升，分三服。
　　女萎圆，治热病时气，下赤白痢，遂成蜃方：亦名云实丸。
　　女萎　藜芦各三分　乌头　桂心各四分　黄连　云实各二分　代赭一分
　　右七味，为末，蜜丸，如梧子大，服二丸。大下痢，宿勿食，清旦以冷水服之，勿饮食，至日中过后，乃饮食。若得药力，明旦更服如前。亦可长服。虚赢，昼夜百行脓血，亦瘥。
　　圣汤，治下赤白痢，大孔虫生，悉皆痒方：
　　鼠尾草二两　豉一升　栀子仁　生姜各六两　桃皮一握
　　右五味，□咀，以水七升，煮取二升半，分三服。一本单用桃皮，以酒煮服之。
　　治赤白滞下方：
　　清酒五合　成煎猪膏三合
　　右二味，缓火煎十沸。适寒温，顿服之，取瘥止。
　　又方：
　　酒四升，煮钱四十文，取二升，分三服。
　　又方：
　　乱发鸡子大，烧末水服，不过三服。
　　灸法：
　　泄痢食不消，不作肌肤，灸脾输随年壮。
　　泄注五痢，便脓血，重下腹痛，灸小肠输百壮。
　　泄痢久下，失气劳冷，灸下腰百壮，三报。穴在八魁正中央脊骨上，灸数多尤佳。三宗骨是，忌针。
　　泄痢不禁，小腹绞痛，灸丹田百壮，三报。穴在脐下二寸，针入五分。
　　泄痢不嗜食，虽食不消，灸长谷五十壮，三报。穴在侠脐相去五寸，一名循际。
　　泄痢赤白漏，灸足太阴五十壮，三报。
　　久泄痢，百治不痿，灸足阳明下一寸高骨上陷中，去大指歧三寸，随年壮。
　　又，屈竹量正当两胯脊上点讫，下量一寸，点两傍各一寸，复下量一寸，当脊上合三处，一灸三十壮，灸百壮以上，下切痢皆断，亦治湿暨冷。脊上当胯点处不灸。
　　又，灸脐中，稍稍二三百壮。
　　又，灸关元三百壮，十日灸。并治冷痢腹痛。在脐下三寸。
　　赤白下，灸穷骨，以灸数多为佳。
　　孙真人备急千金要方卷之四十九竟
　　#1后：影宋刻本『后』上有『瘥』字。
　　#2二：影宋刻本作『三』。
　　#3晬：原作『晬』，据影宋刻本改。
　　#4死：『死』下原衍『 生』字，据影宋刻本删。
　　#5三升：影宋刻本作『二升』。
　　#6三分：影宋刻本作『二分』。
　　#7温：原与下『五服』二字互倒，据影宋刻本乙正。
　　#8三升：影宋刻本作『五升』。
　　#9各一升：影宋刻本作『各一两』。
　　#10困：影宋刻本作『因』。
　　孙真人备急千金要方卷之五十
　　宋朝奉郎守太常少卿充秘阁校理林亿等校正
　　脾脏方
　　冷痢第八论 方#1
　　论曰：旧治痢，於贵胜用建脾丸多效。今治积久冷痢，先以温脾汤下讫，后以建脾丸补之，未有不效者。贫家难以克办，亦无可将息也。
　　温脾汤，治积久冷热赤白痢者方：
　　大黄　桂心各三两　附子　乾姜　人参各二两#2
　　右五味，□咀，以水七升，煮取二升半，分三服。与前温脾汤小异。
　　建脾圆，治虚劳赢瘦，身体重，脾胃冷，饮食不消，雷鸣腹胀，泄痢不止方：
　　锺乳粉三两　赤石脂　好曲　大麦蘖　当归　黄连　人参　细辛　龙骨　乾姜　茯苓　石斛　桂心各二两　附子一两　蜀椒六两
　　右十五味，为末，白蜜丸如梧子，酒服十丸，日三，加至三十丸，弱者饮服。此方通治男女。《集验》无细辛，龙骨。
　　增损建脾圆，治丈夫虚劳，五脏六腑伤败受冷，初作滞下，久则变五色，赤黑如烂肠极臭秽者方：
　　锺乳粉　赤石脂各#3三两　誉石一用矾石　乾姜　蓗蓉　桂心　石斛　五味子　泽泻　远志　寄生　柏子仁　人参　白头翁　天雄　当归　石榴皮　牡蛎　龙骨　甘草各二两
　　右二十味，为末，蜜丸。酒服二十丸，日三，加至四十丸。此二方止痢神验。
　　驻车圆，治大冷，洞痢肠滑，下赤白如鱼脑，日夜无节度，腹痛不可堪忍者方：
　　黄连六两　乾姜二两　当归　阿胶各三两
　　右四味，为末，以大酢八合，烊胶和之，并手丸如大豆许，候乾。大人饮服三十丸，小儿百日以还三丸，期年者五丸，余以意加减，日三服。
　　大桃花汤，治冷白滞痢腹痛方：
　　赤石脂　乾姜　当归　龙骨　牡蛎各三两　附子二两　白朮一升　甘草　芍药各一两　人参一两半
　　右十味，□咀，以水一斗二升煮木，取九升，内诸药，煮取三升#4；分三服。脓者加厚朴三两，呕者加橘皮三两。
　　又方：
　　龙骨六两　厚朴　当归各三两#5　赤石脂五两
　　右四味，□咀，以水七升，煮取二升半，分三服。热加白头翁二两半、牡蛎三两。
　　桃花圆，治下冷，脐下搅痛方：
　　乾姜　赤石脂各十两
　　右二味，蜜丸如豌豆，服十丸，日三服，加至二十丸。
　　仓米汤，治小腹冷气积聚，结成冷痢，日夜三四十行方：
　　仓梗米半升，净淘乾洒　薤白一握，去青切细　羊脂一升，熬　香豉三升，以水一斗，煎取五升，澄清
　　右四味，先以羊脂煎薤白令黄，并米内豉汁中煎，取四升。日一空腹温服一升，如行十里久更进一升，得快利止，若利不止，更服如前，利后进梗米豉粥，若复作，更服一剂，永瘥。
　　附子汤，治暴下积日不住，及久痢方：
　　附子一枚　石榴皮一具　阿胶二两　龙骨　甘草　芍药　乾姜　黄连各一两　黄苓半两　粳米三合
　　右十味，□咀，以水八升，煮取三升，分三服。
　　治卒下痢汤方：
　　黄连五两　生姜一斤
　　右二味，□咀，以水五升，煮取一升，顿服。未止，更合服，必效。
　　治久冷痢下纯白者，由积卧冷处，经久病发#6，遂令脾胃俱冷，日夜五六十行，大小腹痛不#7可忍，凡白痢属冷，赤痢属热方：
　　好曲末五升，微熬令香，温清醇酒令热，和曲末一升，空腹顿服之，日三服。若至食时，捣蒜一升，令至熟，下姜椒末，调和如常食之法，惟须稠，勿加盥；以水和曲二升，作□饼，极烂煮之，乾洒，热内蒜齏，臼中相和，一顿食之，少与余食。至饥时，仍准前食曲末酒，比至瘥来，少食余食。以此法治，不过两日，无有不瘥。
　　治久冷，或痢不痢间，但腰腹患苦冷方：
　　上等新蜀椒三升，用醋宿渍之，以曲三升，和椒一升，紧拌煮作粥，空腹顿服之，加葱豉盥任性调和，不瘥更作，以瘥为限，不过三升椒即愈。此方不但治冷，大治诸虚损冷极，有所益，久当自知耳。
　　马蔺子圆，治积冷痢，下白脓方：
　　马蔺子一升，熟熬　附子二两　乾姜　甘草各二两半　神曲　麦蘗　阿胶各五两　黄连三两　蜀椒五合
　　右九味，为末，蜜丸如梧子，服二十丸，日二，以知为度。或作散酒调服方寸匕，亦佳。
　　厚朴汤，治三十年久痢不止方：
　　厚朴　乾姜　阿胶各二两　黄连五两　艾叶　石榴皮各三两
　　右六味，□咀，以水七升，煮取二升。分再服。
　　四续圆，治三十年注痢，骨立痿黄，肠滑不瘥方：一名蜡煎丸。
　　云实五合，熬香　龙骨三两　附子　女萎各二两　白朮二两半
　　右五味，为末，以蜡煎烊，用丸药如梧子大。服五丸，日三，不过五六服瘥。
　　椒艾圆，治三十年下痢，所食之物皆不消化，或青或黄，四肢沉重，起即眩倒，骨肉消尽，两足逆冷，腹中热，苦筋转，起止须扶，阴冷无子方：
　　蜀椒三百粒　乌梅二百枚#8　熟艾一升　乾姜三两　赤石脂二两
　　右五味，椒、姜、艾下筛，梅着一斗米下蒸令饭熟，去核，内姜、椒末，合捣三千杵，蜜和丸如梧子。服十丸，日三服。不瘥，加至二十丸，加黄连一升。
　　下痢圆，治数十年痢，下气消谷，令人能食，夏月长将服之不霍乱方：
　　大麦蘖　法曲各一升　乌梅二升半　附子　乾姜　黄连　黄檗　桂心各三两　蜀椒半两　吴茱萸四两
　　右十味，为末，蜜和丸如梧子。食后服十丸，日三，加至二十丸，三食三服，亦可至四十丸。
　　曲蘖圆，治数十年下痢不止，消谷下气，补虚羸方：
　　大麦蘖　好曲各一升　附子　当归　桂心各二两　吴茱萸四两　蜀椒一两　黄连　乌梅肉　乾姜各四两
　　右十味，为末，蜜丸如梧子，食后服二十丸，日三。
　　乌梅圆，治久痢诸药不瘥，数十年者，消谷下气，补虚方：
　　乌梅肉　黄连　乾姜　吴茱萸各四两　桂心二两　当归三两　蜀椒一两半
　　右七味，为末，蜜丸如梧子，食后服十丸，日三。
　　又方，治冷痢久下方：
　　乌梅三百枚　乾姜　黄连各十两　当归　蜀椒各四两　细辛　附子　桂心　人参　黄檗各六两，一方用麦蘖
　　右十味，为末，以苦酒渍乌梅一宿，去核，蒸五升米下，别捣如泥，盘中搅令相得，蜜和捣二千杵，丸如梧子。食前服十丸，日三服，稍增至二十丸。
　　七味散，治痢下久不瘥，神验方：
　　黄连八分　龙骨　赤石脂　厚朴　乌梅肉各二分　甘草一分　阿胶三分
　　右治下筛，浆水服二方寸匕，日二，小儿一钱匕。
　　猪肝圆，治下痢肠滑，饮食及服药俱完出者方：
　　猪肝一斤，熬乾　黄连　乌梅肉　阿胶各二两　胡粉七棋子
　　右五味，为末，蜜丸如梧子。酒服二十丸，日三。亦可散服方寸匕。
　　羊脂煎，大治诸久痢不瘥方：
　　羊脂一棋子　白蜡两棋子　黄连末，一升　酢七合，煎取稠　蜜七合，煎取五合　乌梅肉二两　乱发灰汁洗去垢腻，烧末一升
　　右七味，合内铜器中，汤上煎之，搅可丸，饮服如梧子大三十丸，日三。棋子大小如方寸匕。
　　又方：
　　羊脂　阿胶　蜡各二两　黍米二升
　　右四味，合煮作粥，一服令尽，即瘥。
　　治大下后腹中空竭，胸中虚满，不下食方：
　　芍药　甘草　半夏各一两　厚朴　当归　桂心各三两　生姜五两
　　右七味，□咀，以水八升，煮取三升，分三服，服三剂最佳。
　　治下痢，心胸满不快，腹中雷鸣，或呕吐方：
　　黄连五两　橘皮　甘草各二两　龙骨　生姜　半夏各三两　人参一两　大枣十五枚
　　右八味，□咀，以水一斗，先煮一大沸，乃内药，煮取三升，分四服。并妊娠良。
　　断痢汤，治心胸下伏水方：
　　半夏一升　生姜五两　茯苓　甘草　龙骨各二两　附子一两　人参　黄连各三两　大枣十二枚
　　右九味，□咀，以水八升，煮取三升，分三服。
　　香苏汤，治下后烦气暴上方：
　　生苏一把，冬用苏子三两　香豉五两
　　右二味，以水五升，煮取二升，顿服之。
　　泻心扬，治卒大下痢热，唇乾口燥，呕逆引饮方：
　　人参　甘草　黄苓　栝蒌根　橘皮各一两　黄连二两　半夏三两　乾姜一两半
　　右八味，□咀，以水六升，煮取二升，分三服。《胡洽》云：治老小利，水谷不化，腹中雷呜，心下痞满，乾呕不安，无橘皮、栝蒌。若寒加附子一枚，渴加栝蒌一两，呕加橘皮一两，痛加当归一两。仲景用大枣十二枚。
　　治夏月暴冷，忽壮热泄痢，引饮热汤，下断变通身浮肿，成冷下结，脉沉细小数方：
　　泽泻一两半　吴茱萸　茯苓　白朮　当归　桔梗　犀角　青木香　海藻　芍药　大黄各二两
　　右十一味，□咀，以水九升，煮取三升，分三服。下后消息五六日许，可与女曲散。
　　女曲散，治痢后虚肿、水肿者，服此药小便利得止，肿亦消：
　　女曲一升 乾姜 细辛 椒目 附子桂心各一两
　　右六味，治下筛。酒服方寸匕，不知，加至二三匕，日三。产后虚满者大良。
　　治卒暴冷下，下部疼闷方：
　　烧砖令热，大酢沃之，三重布覆，坐上即瘥。
　　孙真人备急千金要方卷之五十竟
　　#1方：原脱，据文例补。
　　#2各二两：影宋刻本作『各一两』。
　　#3各：原脱，据影宋刻本补。
　　#4三升：影宋刻本作『二升』。
　　#5各三雨：影宋刻本作『各二两』。
　　#6发：原作『不』，据影宋刻本改。
　　#7不：原作『发』，据影宋刻本改。
　　#8二百枚：影宋刻本作『一百枚』。
　　五一脾脏
　　孙真人备急千金要方卷之五十一
　　宋朝奉郎守太常少卿充秘阁校理林亿等校正
　　脾脏方
　　疳湿南第九论 方
　　论曰：凡疳湿之病，皆由暑月多食肥浓油腻，取冷眠睡之所得也。礼云：君子盛暑之月，薄滋味，无食肥浓煮饼。此时以不利人也，养生者宜深戒之。不尔，多患疳湿痢耳。
　　凡所患处，或着口龈咽喉，下部疳与月蚀，并不痛，令人不觉。其治用五月五日虾蟆、角蒿、救月木、寒食泔淀，但得一事单用之，烧作灰，和腊月猪脂傅之，逐手便瘥，极须慎口味耳。
　　凡疳，在慎盐、酱、酢、酥、油、枣等，一切皆忌。惟白饭、豉、苜蓿、苦苣、芜菁，不在禁限。
　　凡吹药入下部，没中指许深即止。治疳湿下黑，医不能治，垂死者方：
　　髑髅灰　熏黄　朱砂　青黛　石盐　丁香　麝香　矾石　栀子　莨菪子　铁衣　乾姜　故靴底灰　乾虾蟆五月五日　细辛　土瓜根　芥子　蜀椒　葶苈　菖蒲各等分
　　右二十味，治下筛，以竹筒吹杏仁大，着大孔中，所有患疳疮上悉傅之。其丁香、麝香别研捣，着药中合之。一方有寒食泔淀、救月木、揪叶，为二十三味。若病大者，用灌方如左：
　　麝香　丁香　甘草　犀角各三分
　　右四味，治下筛，合和。以盐三合，蜀椒三合，豉二合，以水二升，煮取一升，去滓，内四味散合和。分作二分，灌大孔，旦一灌，酉一灌之。凡久下一月不瘥，成疳候，大孔必宽者是，以此主之。
　　八物茜根汤，凡下血者是蛊也，以此主之。方见蛊篇中。
　　治疳湿久下痢赤白，百疗不瘥者方：
　　兔头骨　蛇头　菥蓂子　故绯并灰　葶苈子　狸骨一作狐骨　蜣螂　百草五月五日收者　倒挂草　青黛　晚蚕蛾　青矾　丁香　床中桄木　蝎虫屎　麝香　苦参　黄檗　乾姜　角蒿　朱砂　印成盥　救月木　桂心　铁衣　芒硝　虾蟆　黄矾　荏子各等分
　　右二十九味，治下筛，以筒子内下部吹着，日一二度，妙。
　　治疳湿不能食，身重心热，脚冷，百节疼痛方：
　　黄苓　芍药　苦参　甘草　当归　蜀椒　甘松一作坩淀　青黛　熏黄　豉各二两　东引桃根　葱白各一握　盥一合　麝香半分　猪胆二枚
　　右十五味，□咀，以水一斗八升，煮取四升，分为二分。一度灌一分，汤如人体，然后着麝香、猪胆一枚，即灌，灌了作葱豉粥食之，后日更将一分如前灌之。七日忌生冷毒物等，但是油腻、酱乳、醋，三十日忌之，大佳。
　　治疳蚀人诸处，但是赤血痢久不瘥，立着即瘥，秘方：
　　乾虾蟆五月五日收者，一枚，作灰末　人屎灰一作发灰　金银土埚各五两　麝香一分　银末小豆许
　　右五味，治下筛，傅疮上，即瘥。三七日忌如前。痢者，吹下部。
　　治疳痢不止方：
　　苦参　甘草　熏黄各二两　豉一升半　葱白五茎　蜀椒三十粒
　　右六味，以苦参等三物各捣下筛，以水五升煮葱白、豉、椒，取三升，以三指撮苦参末等各一撮，内汁中，冷暖如人体。先饮少许豉汁，食一口饭，乃侧卧，徐徐灌之讫，多时卧，不出为佳。大急，乃出之於争地，当有疳湿虫如白马尾状，头黑，是其效也。其重者，肛大难瘥，当取桃枝绵裹头，用前件汁，适寒温烙之，须近脊上，三十度烙之，乃瘥，神验。
　　又方，《崔氏》云：晋代之地多三疳#1，蚀人五脏，通见脊骨，下脓血，手足烦疼，四肢无力，夜卧烦躁不安，而#2失血色，肩髀疼，面及手足有浮气，或下血乃死，治之之方：
　　雄黄　青葙各二两　苦参三两　矾石　雌黄　铁衣　藜芦各一两　麝香二分，别研
　　右八味，治下筛，以竹管内大孔中酸枣许，吹内下部中，日一，不过三度，小儿以大豆许。此方极救死。
　　又方：
　　大麻子　胡麻各一升半
　　右二物，并熬令黄，以三升瓦瓶，泥表上，厚一寸，待泥乾，内大麻等令满，以四五枚苇管插口中，密泥之，掘地作灶，倒立灶口，底着瓦器承之，密填灶孔中，地平聚炭瓶四面，着坠垒之，日没，放火烧，至明旦开取，适寒温，灌疳湿者下部中一合，寻觉咽中有药气者为佳，亦不得过多，多则伤人，隔日一灌，重者再三灌之，从日一灌至日夕，极觉体中乏力，勿怪也，非但治疳湿，凡百异同疮疥癣并洗涂之。
　　论曰：凡日月蚀时，忌食饮。腹中生暨虫，及房室生子不具足，必患月蚀疮，亦不得与兄乳，日月生后，乃不忌，令人口臭，齿龈宣露，常有血出，舌上生疮者，皆由犯此所致耳。日月蚀时须救不救，出行逢暴雨，其救月杖须收取，治□之神药，预备，患此者施之救疗。
　　治月蚀恶疮息肉方：
　　硫黄　茹　斑猫各等分
　　右三味，治下筛。傅疮上，乾者以猪脂和傅之，日三夜一。
　　又方：
　　地榆根　蔷薇根　吴茱萸根
　　右三味，各三两，治下筛，以盐汤洗疮，傅之，日三。
　　小儿痢第十方
　　温中汤，治小儿夏月积冷，洗浴过度，及乳母亦将冷洗浴，以冷乳饮儿，儿壮热忽值暴雨，凉加之，儿下如水，胃虚弱，则面青肉冷，眼陷乾呕者，宜先与此调其胃气，下即止方：
　　乾姜　厚朴各一分　当归　桂心　甘草各三分　人参　茯苓　白朮　桔梗各二分#3
　　右九味，□咀，以水二升，煮取九合，六十日至百日儿一服二合半，余皆随儿大小。
　　温中大黄汤，治小儿暴冷，水谷下；或乳冷#4下青结不消；或冷实吐下，乾呕烦闷，及冷滞赤白下者良。若已服诸利汤去实，胃中虚冷，下如水，乾呕眼陷，烦扰，不宜利者，可除大黄；若中乳，乳母洗浴水气未消，饮儿遂为霍乱者，但用大黄；小儿诸霍乱宜利者，便用大黄；不须利宜温和者，除之，方：
　　大黄六分　桂心　厚朴　甘草　乾姜各一分　人参　茯苓　白朮　当归各二分　桔梗三分
　　右十味，□咀#5，以水二升半，煮取八合。凡儿三十日至六十日，一服二合；七十日至一百日，一服二合半；二百日已来，一服三合。
　　黄檗汤，治小儿夏月伤暴寒，寒折大热，热入胃，下赤白滞如鱼脑，壮热头痛，身热，手足烦，此#6太阳之气外伤，寒使热气便入胃，服此方良。若误以利药下之，或以温脾汤下之，则热剧#7，以利药下之，便数去赤汁如烂肉者；或下之不瘥，宜以涩热药断之，下既不止，倍增壮热者，服之即效；或是温病热盛，复遇暴寒折之，热入腹中，下血如鱼脑者，服之良方：
　　黄檗　黄连　升麻　白头翕一作白敛　当归　牡蛎　石榴皮　黄苓　寄生　甘草各二分　犀角　艾叶各一分
　　右十二味，□咀，以水三升，煮取一升二合。百日儿至二百日，一服三合；二百余日至期岁，一服三合半。
　　治中结肠圆，断冷滞下赤白青色如鱼脑，脱肛出，积日腹痛，经时不断者方：
　　赤石脂五分　吴茱萸三分　乾姜　附子　当归　厚朴　白朮　木兰皮　白头翁　黄连　石榴皮　黄檗各二分#8
　　右十二味，为末，蜜丸如大豆。二岁儿服五丸，三岁已上服十丸，十岁已上二十丸。暴下者服少许，便瘥；积下者，尽一剂，更合。
　　栀子圆，治少小热痢不止方：
　　栀子七枚　大枣四枚，炙黑　黄檗三分　黄连五分　矾石四分
　　右五味，为末，蜜丸如小豆大，服五丸，日三夜二服。不知，稍加至十丸。
　　藜芦圆，治少小泄清痢方：
　　藜芦二分　黄连二分　附子一分
　　右三味，为末，蜜丸如麻子大。以粥饮服二丸，立验。
　　四物粱米汤，治少小泄注方：
　　粱米　稻米　黍米各三升　蜡如弹丸大
　　右四味，以水五升，东向灶煮粱米三沸，去滓；复以汁煮稻米三沸，去滓；复以汁煮黍米三沸，去滓；以蜡内汁中和之，蜡消取以饮之，数试有验。
　　龙骨汤，治少小壮热，渴引饮，下痢方：
　　龙骨　甘草　大黄　赤石脂　栝蒌根　石膏　寒水石　桂心各二两
　　右八味，治下筛，以酒水各五合，煮散二合，二沸，去滓，量儿大小服之。
　　大黄汤，治少小下痢，若热不食，伤饱不乳方：
　　大黄　甘草　麦门冬各一两
　　右三味，□咀，以水二升，煮取一升。二三岁儿，分三四服。
　　生金牛黄汤，治小儿积下不止，因发痫方：
　　生金三铢#9，一方用六铢，无生金用熟金亦得，法应作屑，今方尽成器者　牛黄三铢　麻黄二分　黄连　乾姜　人参　甘草各一分　细辛半分
　　右八味，□咀，以水一升六合，煮取八合，去滓。临服，研牛黄以煮汤中。嫌儿热者，用生姜代乾姜。今世之生金，但用成器金亦善，二三两皆得用之。
　　泽漆茱萸汤，治小儿夏月暴寒，寒入胃则暴下如水，四肢被寒所折，则壮热经日不除，经月许日，变通身虚满，腹痛，其脉微细，服此汤一剂，得数渐渐安神方：
　　泽漆　青木香　海藻各二分　吴茱萸　茯苓　白朮　桔梗　芍药　当归各三分#10　大黄一分
　　右十味，□咀，以水四升，煮取一升半。二百日至一岁儿，一服二合半；一岁已上至二岁，一服四合。
　　枳实散，治少小久痢淋沥，水谷不调，形羸不堪大汤药者，宜此方：
　　枳实二两，治下筛。三岁已上饮服方寸匕，若儿小以意斟酌，日三服。
　　治少小洞注下痢方：
　　蒺藜子二升，捣汁温服，以瘥为度。
　　又方：
　　取木瓜汁饮之。
　　又方：
　　酸石榴烧灰，末，服半钱匕，日三。
　　又方：
　　炒仓米末饮服。
　　又方：
　　狗头骨烧灰，水和服之。
　　又方：
　　羊骨灰鹿骨灰
　　右二味，并水和服之，随得一事，即用之。
　　又方：
　　炒豉令焦，水淋汁服之，神验，冷则酒淋服。
　　又方：
　　五月五日百草末，吹下部。
　　治小儿赤白滞下方：
　　薤白一把　豉一升
　　右二味，以水三升，煮取二升，分三服。
　　又方：
　　柏叶　麻子末各一升
　　右二味，以水五升，煮取三沸，百日儿每服三合。
　　又方：
　　捣石榴汁服之。
　　又方：
　　牛角□灰，水和服三方寸匕，佳。
　　又方：
　　烧蜂房灰，水和服之。
　　又方：
　　乱发灰　鹿角灰
　　右二味，等分，三岁儿以水和服三钱匕，日三。
　　治小儿赤白痢方：
　　白蘘荷根汁生地黄汁各五合
　　右二味，微火上煎一沸，服之。
　　单方，治同前：
　　服生地黄汁一合。
　　又方：
　　五月五日虾蟆灰，饮服半钱匕。
　　治小儿热痢方：
　　煮木瓜叶饮之。
　　治小儿冷痢方：
　　蓼菜捣汁，量大小与之。一方作芥菜。
　　又方：
　　捣蒜，傅两足下。
　　治小儿暴痢方：
　　小鲫鱼一头，烧末服之，亦治大人。
　　又方：
　　烧鲤鱼骨末服之。一方作龙骨。
　　又方：
　　赤小豆末，酒和，涂足下，日三度，油和亦得。
　　治小儿蛊毒痢方：
　　蓝青汁一升二合，分为四服。
　　治小儿渴痢方：
　　捣冬瓜汁饮之。
　　孙真人备急千金要方卷之五十一竟
　　#1三疳：影宋刻本作『五疳』。
　　#2而：影宋刻本作『面』。
　　#3各二分：影宋刻本作『各三分』。
　　#4冷：原作『令』，锯影宋刻本改。
　　#5□咀：此二字原脱，据影宋刻本补。
　　#6此：原作『比』，锯影宋刻本改。
　　#7剧：影宋刻本作『痢』。
　　#8各二分：影宋刻本作『各一分』。
　　#9三铢：影宋刻本作『二铢』。
　　#10各三分：宋本作『各五分』，『吴茱萸』用『三分』。
　　孙真人备急千金要方卷之五十二
　　宋朝奉郎守太常少卿充秘阁校理林亿等校正
　　胃腑方
　　胃腑脉论第一
　　论曰：胃腑者，主脾也。口层者，是其候也。脾合气於胃，胃者，水谷之腑也，号仓库守内啬吏。重二斤十四两，迂曲屈伸，长一#1尺六寸，大一尺五寸，径五寸，受水谷三斗五升，其中当留谷二斗、水一斗五升。广胜、大颈、张胸，五谷乃容而满，上焦泄气，出其精微，栗悍滑疾。下焦下溉，泄诸小肠。此肠胃所受水谷之数也。平人则不然，胃满则肠虚，肠满则胃虚，更满更虚，气得上下，五脏安定，血脉和利，精神乃居。故神者，水谷精气也。五脏不足调於胃，故肠胃之中，当留谷二斗四升，水一斗一升。故人一日再至后(甲乙)作图，后二升半，一日中五升，七日，五七三斗五升，而留水谷尽。故平人不饮不食七日而死者，水谷精气津液皆尽，故七日而死矣。
　　右手关上阳绝者，无胃脉也，若#2吞酸头痛，胃中有冷，刺足太阴治阴，在足大指本节后一寸。
　　右手关上阳实者，胃实也，苦肠中伏伏一作幅幅，不思食，得食不能消，刺足阳明治阳，在足上动脉。脉浮而芤，浮则为阳，芤则为阴，浮芤相搏，胃气生热，其阳则绝。
　　趺阳脉浮大者，此胃家微虚烦，囿必日再行，动作头痛重，热气朝者，属胃。
　　胃脉搏坚而长，其色赤，当病折髀。其奠而散者，当病食痹髀痛。病先发於胃，胀满，五日之肾，少腹腰脊痛，经酸；三日之膀胱，背膂筋痛，小便闭。五日上之心脾，心痛闭塞不通，身痛体重，《灵柜》云上之心。三日不已，死，冬夜半后，夏日昳。
　　胃病者，腹胀，胃管当心而痛，上支两胁，膈咽不通，饮食不下，下取三里。
　　饮食不下，膈塞不通，邪在胃管。在上管，则抑而刺之；在下管，则散而去之。
　　胃胀者，腹满，胃管痛，鼻闻焦臭，妨於食，大便难。
　　胃疟，令人旦病也，善饥而不能食，食而支满腹大，刺足阳明、太阴横脉出血。
　　胃中有癖，食冷物者，痛不能食，食热则能食。脾前受病移於胃，脾咳不已，呕吐长虫。
　　厥气客於胃，则梦饮食。
　　诊得胃脉，病形何如？曰#3：胃脉实则胀，虚则泄。脾应肉□，肉□坚大者胃厚；肉□磨者胃薄；肉□小而磨者胃不坚；肉□不称其身者胃下，胃下者脘约；肉□不坚者胃缓；肉□无小果累标紧者胃急；肉□多小果累者胃结，胃结者，胃上脘约不利。
　　扁鹊云：足太阴与阳明为表裹，脾胃若病，实则伤热，热则引水浆，常渴；虚则伤寒，寒则苦饥常痛，发於风水，其根在胃，先从四肢起，腹满大，通身肿。方在治水篇中。　　　　　
　　胃绝不治，五日死。何以知之？舌肿，溺血，大便赤泄。
　　足阳明之脉，起於鼻交頞中，旁约太阳之脉，下循鼻外，入上齿中，还出侠口，环唇，下交承浆，却循颐后下廉，出大迎，循颊车，上耳前，过客主人，循发际，至额颅。其支者，从大迎前下人迎，循喉咙，入缺盆，下膈，属胃络脾。其直者，从缺盆下乳内廉，下侠脐，入气街中。其支者，起胃下口，循腹裹，下至气街中而合，以下髀关，抵伏兔，下膝入膑中，下循胻外廉，下足跗，入中指内间。其支者，下膝三寸而别，以下入中指外间。其支者，跗上入大指间，出其端。是#4动则病凄凄振寒，善伸数欠，颜黑，病至恶人与火，闻木音则惕然而惊，心动，欲独闭户牖而处，甚则欲上高而歌，弃衣而走，贲响腹胀，是为骭厥。是主血所生病者，狂疟温淫，汗出鼽衄，口喎唇紧，颈肿喉痹，大腹水肿，膝膑肿痛，循膺、乳、街、股、伏兔、哥外廉、足跗上皆痛，中指不用。气盛则身以前皆热，其有余於胃，则消谷善饥，溺色黄；气不足则身以前皆寒栗，胃中寒则胀满，盛者则人迎大三#5倍於寸口，虚者则人迎反小於寸口。
　　胃虚实第二脉　方　灸
　　胃实热
　　右手关上脉阳实者，足阳明经也，病苦头痛《脉经》作腹中坚痛而热也，汗不出，如温疟，唇口乾，善哕，乳痈，缺盆腋下肿痛，名曰胃实热也。
　　泻胃热汤方：
　　栀子仁　射干　升麻　茯苓各三两　芍药四两　白朮五两　生地黄汁　赤蜜各一升
　　右八味，□咀，以水七升，煮取一升半，去滓，下地黄汁，煮两沸，次下蜜，煮取三升，分三服，老小以意加减。
　　胃中热病：
　　灸三里三十壮，穴在膝下三寸。
　　胃虚冷
　　右手关上脉阳虚者，足阳明经也，病苦经寒不得卧，恶风寒洒洒，目急，腹痛，虚呜《外台》作耳虚呜，时寒时热，唇口乾，面目浮肿，名曰胃虚冷也。
　　补胃汤，治少气口苦，身体无泽方：
　　柏子仁　防风　细辛　桂心　橘皮各二两　芎藭　吴茱萸　人参各三两　甘草一两
　　右九味，□咀，以水一斗，煮取三升，分为三服。
　　人参散，补胃虚寒，身枯绝，诸骨节皆痛方：
　　人参　甘草　细辛各六分　麦门冬　桂心　当归各七分　乾姜二两　远志一两　吴茱萸二分　蜀椒三分
　　右十味，治下筛，食后温酒服方寸匕。
　　喉咙论第三
　　论曰：喉咙者，脾胃之候也。重十二两，长一尺二寸，广二寸，其层围十二重，应十二时，主通利水谷之道，往来神气。若脏热，喉则肿塞，气不通，乌要膏主#6之。方在第六卷中。若腑寒，喉则耿耿如物常欲窒，痒痹涎唾。热则开之，寒则通之，不热不寒，依脏调之。方见第六卷中。
　　反胃第四脉 方 灸法
　　寸紧尺涩，其人胸满，不能食而吐，吐止#7者，为下之，故不能食。设言未止者，此为胃反，故尺为之微涩。
　　趺阳脉浮而涩，浮即为虚，涩即伤脾，脾伤即不磨，朝食暮吐，暮食朝吐，宿谷不化，名胃反。趺阳脉紧而涩，其病难治。
　　治胃虚反，食下喉便吐方：
　　人参一两　泽泻　甘草　桂心各二两　橘皮　乾姜各三两　茯苓四两　大黄六两　青竹茹五两
　　右九味，□咀，以水八升，煮取三升。一服七合，日三夜一。已利者，去大黄。
　　治反胃而渴方：
　　茯苓　泽泻　半夏各四两　桂心　甘草各三两
　　右五味，□咀，以水五升，煮取二升，分三服。一方入生姜四两。
　　治胃反吐逆，不消食，吐不止方：
　　人参　泽泻　桂心各二两　茯苓四两　橘皮　甘草　黄耆各三两　大黄一两半　生姜八两　半夏一升　麦门冬三升
　　右十一味，□咀，以水一斗二升，煮取三升二合。一服八合，日三夜一，赢人六合。已利，去大黄。
　　治胃反，朝食暮吐，食讫腹中刺痛，此由久冷方：
　　橘皮三两　甘草　厚朴　茯苓　桂心　细辛　杏仁　竹皮各二两　槟榔十枚　前胡八两　生姜五两　人参一两
　　右十二味，□咀，以水一斗三升，煮取三升，分三服。一方有甘皮二两。
　　又方：
　　橘皮三两　白朮　人参各二两　蜀椒一百二＋粒　桂心一两　薤白一握
　　右六味，□咀，以水二升渍一宿，内羊肚中缝合，以三升水煮，水尽出之，决破去滓，分三服。
　　治反胃大验方：
　　前胡　生姜各四两　阿胶一两　大麻仁五合　橘皮三两　桂心三寸　甘草五寸　大枣十枚　吴茱萸四合
　　右九味，□咀，以水三升、酒二升，煮取一升七合，分二服。
　　华佗治胃反：胃反为病，朝食暮吐，心下坚如杯升，往来寒热，吐逆不下食，此为关上寒澼所作，将成肺痿，治之之方：
　　真珠　雄黄　丹砂各三两　朴消五两　乾姜十累
　　右五味，为末，蜜丸如梧子，先食服三丸。若小烦者，饮水即解。然无所忌，，神良无比。一方用桂心一两。
　　治胃反，食即吐方：
　　捣粟米作曲，水和作丸，楮子大七枚，烂煮，内醋中，细细吞之，得下便已。曲亦得用之。
　　大半夏汤，治胃反不受食，食已即　　呕吐方：
　　半夏三升　　白蜜　白朮各一升　人参二两　生姜三两
　　右五味，□咀，以水五升，和蜜，剔之二三百下，煮取一升半，分三服。
　　治胃反，食即吐出，上气方：
　　芦根　茅根各二两，细切
　　右二味，以水四升，煮取二升。服之，得下良。
　　又方：
　　饮白马尿即止。
　　又方：
　　烧先死鸡肶胵灰，酒扬服，男雄女雌。
　　又方：
　　淘小芥子，曝乾为末。酒服方寸匕，日三。
　　又方：
　　灸两乳下各一寸，以瘥为度。
　　又，灸脐上一寸，二十壮。
　　又，灸内踝下三指稍邪向前有穴，三壮。《外台秘要》三指作一指也。
　　治酢咽方：
　　曲末一#8斤　地黄三斤
　　右二味，合捣，日乾。以酒服三方寸匕，日三。
　　治噫酢咽方：
　　吴茱萸半斤　生姜三两　人参二两　大枣十二枚
　　右四味，□咀，以水六升，煮取二顿二升。先食服一升，日再。
　　治中散，食后吐酸水方：
　　乾姜　食茱萸各二两
　　右二味，治下筛，酒服方寸匕，日胃玲服之，立验。
　　呕吐叽逆第五脉　论　方　灸法
　　夫吐家，脉来形状如新卧起，阳紧阴数，其人食已即吐，阳浮而数亦为吐。寸口脉紧而芤，紧即为寒，芤即为虚，寒虚相搏，脉为阴结而迟，其人即噎。关上数，其人则吐。趺阳脉微而涩，微即下利，涩即吐逆，谷不得入。趺阳脉浮者，胃气虚，寒气在上，忧气在下，二气并争，但出不入，其人即呕而不得食，恐怖如死，宽缓即瘥。呕而脉弱，小便复利，身有微热，见厥难治。
　　论曰：凡服汤呕逆不入腹者，先以甘草三两，水三升，煮取二升，服之得吐，但服之，不吐益佳。消息定，然后服余汤，即流利更不吐也。凡呕者，多食生姜，此是呕家圣药。
　　半夏汤，治逆气，心中烦闷，气满，呕吐气上方：一名小茯苓汤。
　　半夏一升　生姜一斤　茯苓　桂心各五两
　　右四味，□咀，以水八升，煮取二升半，分三服，若少气，加甘草二两。
　　前胡汤，治寒热呕逆，少气，心下坚聚，彭亨满，不得食，寒热痛渴，补不足方：
　　前胡　生姜各三两#9　甘草　朴消汤下　大黄别浸，各二两　芍药　茯苓　麦门冬　当归　半夏　滑石　石膏　栝蒌根　黄苓　附子人参各一两
　　右十六味，□咀，以水一斗二升，煮取六升，分四服。
　　治呕吐，四肢痹冷，上气腹热，三焦不调方：
　　前胡　芎藭　甘草　当归　石膏　人参　桂心　橘皮各二两　芍药三两　半夏四两　生姜五两　大枣三＋枚
　　右十二味，□咀，以水一斗二升#10，下黄苓三两合煮，取三升，分三服。一方不用黄苓。
　　小麦汤，治呕吐不止方：
　　小麦一升　人参　厚朴各四两　甘草一两　生姜汁三合　茯苓三两　青竹茹二两半
　　右七味，□咀，以水八升，煮取三升，去滓，分三服。
　　猪苓散，治呕而膈上寒方：
　　猪苓　茯苓　白朮各三两
　　右三味，治下筛，以饮服方寸匕，日三。渴者多饮水。
　　犀角人参饮子，治呕逆，胃气虚邪风热，不下食方：
　　犀角　人参各二两#11　薤白五两　粟米一合
　　右四味，□咀，以水四升半，煮取一升七合，下米煮令米熟。分四服，相去七里久进一服。
　　治春夏时行伤寒，寒伤於胃，胃冷变啘方：
　　橘皮　桂心　葛根各二两　白茅根一升
　　右四味，□咀，以水六升，煮取三升。分三服，数进服，尽更合。有热去桂。
　　小半夏加茯苓汤，治诸呕哕，心下坚痞，膈间有水痰，眩悸者。方见第十八卷中。
　　治呕哕方：
　　人参一两　胡麻仁八合　橘皮一分　枇杷叶八两
　　右四味，□咀，以水一斗，煮枇杷叶，取五升，下药，煮取三升，内麻仁，稍饮之。
　　又方：
　　芦根切三升，以水一斗，煮取四升，分作四服。
　　治气厥呕哕不得息方：
　　豉一升　半夏八两　生姜二两　人参　前胡　桂心　甘草各一两
　　右七味，□咀，以水九升，煮取三升，分三服。
　　又方：
　　大枣十五枚　附子一枚　橘皮二两　豉一升　生姜　甘草各一两
　　右六味，□咀，以水九升，煎取二升。分三服，日三。
　　治卒呕哕，厥逆方：
　　饮新汲冷水三升佳。
　　橘皮汤，治乾呕哕，若手足厥冷者方：
　　橘皮四两　生姜半斤
　　右二味，□咀，以水七升，煮取三升。分三服，不止，更合服之。
　　治伤寒后哕，乾呕不下食方：
　　生芦根切，一升　青竹茹一升　粳米三合　生姜二两
　　右四味，□咀，以水五升，煮取二升。分三服，不止，服三剂。
　　又方：
　　通草　橘皮各二两　生芦根切，一升　粳米三合
　　右四味，□咀，以水四升，煮取一升半，分三服。
　　治乾呕吐逆，涎沫出者方：
　　半夏　乾姜各等分
　　右二味，□咀，以浆水一升半，煮取七合。顿服之，日三。
　　治病人乾呕方：
　　取羊乳汁，饮一杯。
　　治乾呕方：
　　酒浸马屎一宿，取汁服之。
　　又方：
　　灸心主尺泽亦佳。
　　又，灸乳下一寸三十壮。
　　又方，乾呕不止，粥食、汤药皆吐不停，灸手间使三十壮。若四厥，脉沉绝不至者，灸之便通，此起死人法。
　　治秽方：
　　煮豉三升，饮汁佳。
　　又方：
　　空腹饮姜汁一升。
　　又方：
　　浓煮芦根汁饮之。
　　又方：
　　灸承浆七壮，炷如麦大。
　　又，灸脐下四指七壮。
　　治恶心方：
　　苦瓠禳并子一升，碎，以酒水三升，煮取一升，顿服。须臾吐，并下如虾蟆衣三升。
　　又方：
　　服小便一百日，佳。
　　又方：
　　麻子一升，熬令香，熟捣，取酒三升，熟研，滤取一升，饮尽，日二服，尽一石瘥。一切病自能饮食，不能酒，任性多少。
　　治食已吐其食方：
　　大黄四两 甘草二两
　　右二味，□咀，以水三升，煮取一升半，分再服。
　　治食饮辄吐方：
　　顿服生熟汤三升，即止。
　　灸法：余散见前。
　　吐逆呕不得食，灸心输百壮。
　　吐呕逆不得下食，今日食，明日吐者，灸膈输百壮。
　　吐变不得下食，灸胸堂百壮。
　　吐逆不得食，灸巨阙五十壮。
　　吐逆食不住，灸胃管百壮，三报。
　　吐逆，饮食却出，灸脾募百壮，三报。章门穴也。
　　吐呕宿汁，吞酸，灸神光一名胆募百壮，三报。《甲乙经》云：日月，胆募也，在期门下五分。
　　吐逆，霍乱吐血，灸手心主五十壮。
　　噫哕，膈中气闭塞，灸腋下聚毛下附胁宛宛中五十壮。
　　哕噫呕逆，灸石关百壮。
　　孙真人备急千金要方卷之五十二竟
　　#1一：影宋刻本作『二』。
　　#2若：影宋刻本作『苦』。
　　#3曰：原作『肉』，据影宋刻本改。
　　#4是：原作『也』，属上读，据影宋刻本改。
　　#5三：原作『上』，据影宋刻本改。
　　#6主：原作『止』，据影宋刻本改。
　　#7止：影宋刻本作『出』。
　　#8一：原脱，据影宋刻本补。
　　#9各三两：影宋刻本作『各二两』。
　　#10一斗二升：影宋刻本作『一斗三升』 。
　　#11各二两：影宋刻本作『各三两』。
　　孙真人备急千金要方卷之五十三
　　宋朝奉郎守太常少卿充秘阁校理林亿等校正
　　胃腑方
　　噎塞第六论　方
　　五噎圆，治胸中久寒，呕逆逆气，食饮不下，结气不消方：《古今录验》 云：五噎者，气噎、忧噎、劳噎、食噎、思噎。气噎者，心悸，上下不通，噫哕不彻，胸胁苦痛。忧噎者，天阴苦厥逆，心下悸动，手足逆冷。劳噎者，苦气膈，胁下支满，胸中填塞，令手足逆冷，不能自温。食噎者，食无多少，惟胸中苦塞，常痛，不得喘息。思噎者，心悸动，喜忘，目视□□。此皆忧恙嗔怒，寒气上入胸胁所致也。
　　乾姜　蜀椒　食茱萸　桂心　人参各五分　细辛　白朮　茯苓　附子各四分　橘皮六分
　　右十味，为末，蜜和丸如梧子大。以酒服三丸，日三。不止#1，稍加至十丸。
　　又方，治五种之气皆令人噎方：
　　人参　半夏　桂心　防风一作防葵　小草　附子　细辛　甘草各二两　紫菀　乾姜　食茱萸　芍药　乌头各六分　枳实一两
　　右十四味，为末，蜜丸如梧子大。以酒服五丸，日三，不止#3，加至十五丸。乌头与半夏相反，但去一味合之。
　　竹皮汤，治噎声不出方：
　　竹皮一用竹叶　细辛各二两　甘草　生姜　通草　人参　茯苓　麻黄　五味子　桂心各一两
　　右十味，□咀，以水一斗煮竹皮，减二升，去竹皮，下药，煮取三升，分三服。
　　乾姜汤，治饮食辄噎方：《集验》 名半夏汤。
　　乾姜　石膏各四两　栝蒌根《集验》作桔梗　人参　桂心各二两　半夏　小麦各一升　吴茱萸二升　甘草一两　赤小豆三＋粒
　　右十味，□咀，以酒五升，水一斗，煮枣二十枚，去滓，合煮取三升，分三日服。
　　通气汤，治胸满气噎方：
　　半夏八两　生姜六两　桂心三两　大枣三十枚
　　右四味，□咀，以水八升，煮取三升，分五服，日三夜二。
　　羚羊角汤，治气噎不通，不得食方：
　　羚羊角　通草　橘皮各二两　厚朴　吴茱萸　乾姜各三两　乌头五枚
　　右七味，□咀，以水九升，煮取三升，分三服，日三。
　　又方：
　　杏仁　桂心各三两
　　右二味，为末，蜜丸如枣大，稍稍咽之，临食先含，弥佳。
　　治卒噎方：
　　满口着蜜，食之即下。
　　又方：
　　捻取饭盆边零饭一粒，食之即下。
　　又方：
　　刮舂杵头细糠，含之即下，神验。
　　治诸噎方：
　　常食乾粳米饭，即不噎。
　　又方：
　　末火炭，蜜丸如弹子大。含，少少咽，即下。
　　又方：
　　老牛涎枣核大，水中饮之，终身不复噎。
　　论日：凡疗病者，皆以其类。至如治哽之法，岂宜以颅鹚主骨哽，狸虎治鱼哽耶？至於竹篾、薤白、嚼筋、绵蜜等事，乃可通为诸哽用耳。
　　治诸哽方：
　　取鹿筋，渍之令濡，合而索#3之，大如弹丸，以线系之，持筋端吞之入喉，推至哽处，徐徐引之，哽着筋出。
　　又方：
　　作竹篾，刮令滑净，绵裹，内咽中，令至哽处，可进退引之，哽即随出。
　　又方：
　　用绵二两，以蜜煎，使热的的尔，从外薄哽所在处，灼瓠以熨绵上。若故未出，复煮一段绵，以代前用者，并以皂荚屑，少少吹鼻中，使得嚏#4，哽出。《肘后方》云：治哽百日不出者。
　　又方：
　　煮薤白，令半熟，小嚼之，以线系菰中央，捉线，吞蓬，下喉，至哽处，牵引，哽即出矣。
　　治哽咽方：
　　以虎骨末，若狸骨，服方寸匕。
　　又方：
　　瞿麦末，服方寸匕。
　　治鱼骨哽方：
　　颅鹚屎，服方寸匕。
　　又方：
　　口称颅鹚，颅鹚，则下。
　　又方：
　　服橘皮汤。
　　又方：
　　服沙糖水。
　　又方：
　　烧鱼网灰，服方寸匕。《必效方》云：取鱼网覆头，立下。
　　治骨经在喉，众治不出方：
　　取饴糖，丸如鸡子黄大，吞之。不去，更吞，渐大作丸，可至十丸止。
　　又方：
　　烧虎狼屎，服之。
　　又方：
　　吞猪膏如鸡子。不瘥，更吞，瘥止。
　　治食中吞发，咽不去，绕喉方：
　　取乱发烧末，酒服一钱匕。
　　治吞钱方：
　　艾蒿五两，以水五升，煮取一升。顿服之，即下。
　　又方：
　　服蜜二升，即出。
　　又方：
　　末火炭，酒服方寸匕。水服亦得。
　　治吞金银镮及钗方：
　　白糖二斤，一顿渐渐食之，多食益佳。
　　又方：
　　吞水银一两，再服之。
　　误吞镮及指强方：
　　烧雁毛二七枚，末，服之。鹅羽亦得。
　　误吞钗方：
　　曝韭令萎，蒸熟，勿切，食一束，即出。或生麦叶筋缕，如韭法，皆可用，但力意多食自消。
　　误吞铜铁而哽者方：
　　烧铜弩牙令赤，内酒中，饮之立愈。
　　误吞钉、针及箭镞等方：
　　但多食脂肥肉，令饱，自裹出。
　　治误吞针方：
　　取悬针磁石末，饮服方寸匕，即下。《古今录验》云：今吞针在喉中而服磁石末入腹，若含磁石口中，或吸针而出耳也。
　　胀满第七论　方　灸法
　　论曰：病者腹满，按之不痛者为虚，按之痛者为实也。夫腹中满不减，减不惊人，此当下之。舌黄，未下者，下之，黄自去。腹满时减，复如故，此为寒，当得温药。腹满，口中苦乾燥，腹间有水，是饮。跗阳脉微弦，法当腹满，不满者，必下部闭塞，大便难，两胱下疼痛，此虚寒气从下向上，当以温药服之，取瘥。腹满转痛，来趣小腹，为欲自下利也。一云：腹中痛，若转气，下趣小腹，为欲自利。
　　温胃汤，治胃气不平，时胀咳，不能食方：
　　附子　当归　厚朴　人参　橘皮　芍药　甘草各一两　乾姜五分　蜀椒三合
　　右九味、□咀，以水九升，煮取三升，分三服。
　　大半夏汤，治胃中虚冷，腹满塞，下气方：
　　半夏一升　大枣二＋枚　甘草　附子　当归　人参　厚朴　茯苓　枳实各二两　桂心五两　生姜八两　蜀椒二百粒
　　右十二味，□咀，以水一斗，煮取三升，分三服。
　　附子粳米汤，治腹中寒#5气，胀满，肠鸣切痛，胸胁逆满，呕吐方：
　　附子一枚　半夏　粳米各半升　甘草一两　大枣十枚
　　右五味，□咀，以水八升，煮米熟，去滓。每服一升，日三服。《 集验》 加乾姜二两。
　　厚朴七物汤，治腹满气胀方：仲景云治腹满发热数十日，脉浮数，饮食如故者。
　　厚朴半斤　甘草　大黄各三两　大枣十枚　枳实五枚　桂心二两　生姜五两
　　右，□咀，以水一斗，煮取五升，去滓，内大黄，煮取四升，服八合，日三。呕逆者，加半夏五合；利者，去大黄；寒多者，加生姜至半斤。
　　厚朴三物汤，治腹满发热数十日，脉浮而数，饮食如故方：
　　厚朴半斤　大黄四两　陈枳实大者五枚
　　右，□咀，以水一斗二升，煮取五升，内大黄，煎取三升，去滓，服一升，腹中转动者，勿服；不动者，更服。一方加芒硝二两。
　　吴茱萸汤，治久寒，胸胁逆满，不能食方：
　　吴茱萸　半夏　小麦各一升　甘草　人参　桂心各一两　大枣二＋枚　生姜八两
　　右八味，□咀，以酒五升、水三升，煮取三升，分三服。
　　大桂汤，治虚赢，胸膈满方：
　　桂心　生姜各一斤　半夏一升　黄耆四两
　　右四味，□咀，以水一斗半，煮取五升。分五服，日三夜二。
　　治男子卒劳内伤，汗出中风，腹胀，大饥，食不下，心痛，小便赤黄，时白，大便不利方：
　　大黄　葶苈　寒水石　苦参　黄连　栝蒌根各等分
　　右六味，为末，蜜丸。以豉汁和饮服，如梧子大二丸，日三，加至十丸。
　　灸法：
　　胪胀，胁腹满，灸膈输百壮，三报。
　　胸满，心腹积聚，痞痛，灸肝输百壮，三报。
　　胀满，水肿，灸脾输，随年壮，三报。
　　腹中气胀，引脊痛，食饮多，身赢瘦，名曰食晦，先取脾输，后取季胁。
　　脏腑积聚，胀满，羸瘦，不能饮食，灸三焦输，随年壮。
　　胀满，雷鸣，灸大肠输百壮，三报。
　　胀满，气聚寒冷，灸胃管百壮，三报。穴在鸠尾下三寸。
　　腹胀满，绕脐结痛，坚不能食，灸中守百壮，穴在脐上一寸，一名水分。
　　胀满痕聚，滞下疼冷，灸气海十#6壮，穴在脐下一寸。忌不可针。
　　胀满气如水肿状，小腹坚如石，灸膀胱募百壮，穴在中极脐下四寸。
　　胀满肾冷，瘕聚泄利，灸天枢#7百壮，穴在脐傍相对，横去脐两傍各二寸。
　　痛冷积热第八论　方　灸法
　　论曰：凡人中寒者，喜欠，其人清涕出，发热，色和者，善嚏。凡觇#8病者，未脉望之，口燥，清涕出，善嚏欠，此人中寒，其人下利，以裹虚故也。欲嚏不能，此人腹中痛，凡寒，脉沉弦。脉双弦者，寒也。弦脉，状如张弓弦，按之不移。脉数弦者，当下其寒。脉双弦而迟者，心下坚。脉大而紧者，阳中有阴，可下之。右手寸口脉弦者，即胁下拘急而痛，其人濇濇恶寒。师曰：迟者为寒，涩为无血。寸口脉微，尺中紧而涩，紧即为寒，微即为虚，即为血不足，故知发汗而复下之。露宿丸主寒冷百病。方见第十七卷中。
　　匈奴露宿圆，治寒冷积聚方：
　　矾石　桂心　附子　乾姜各二两
　　右四味，为末，蜜丸如梧子大。每服十丸，日三，后稍加之。
　　露宿圆，治遇冷气，心下结紧，呕逆，寒食不消，并主伤寒，晨夜触寒冷恶气方：
　　附子　乌头　桂心　矾石各四两
　　右四味，为末，蜜丸如胡豆大。以酒服三丸，日三，加至十丸。药耐寒冷，忌热食近火，宜冷食饮。
　　治痼冷风眩，寒中，手足冷，胃口寒，脐下冷，百病五劳七伤。第一令人能食，二强盛，三益气，四有子，神验方：
　　大豆三升半　生地黄十五斤，取汁　乌头一百五十枚
　　右三味，以除日□咀乌头，以酒一斗半，和地黄汁，浸乌头，至破日，绞去大涩汁滓，内豆药汁中，至除日出，曝之，有，更浸曝之，至汁尽药成。初服从二豆起，可至二十豆，酒服之。有病空腹服，无病食后服。四时合，并得二月三月为上时。药令人能食，益气，强盛，有子，发白反黑，齿落重生。先病热人不可服。
　　治心腹痼冷，百治不酸方：
　　曲末三升　白朮五两　乾姜　桂心各三两　蜀椒　吴茱萸各二两
　　右六味，治下筛。以米饮服方寸匕，日二。不过五剂，诸冷顿愈。无忌，空腹服之。
　　治积年冷病方：
　　蜀椒二两　香豉一升
　　右二味，捣椒为末，和豉，更捣三千杵。丸如弹丸大#9，食前酒服，日再#10。
　　治诸冷极，医所不治方：
　　马蔺子九升，争治去土。空腹服一合，日三，饮及酒下之，服讫须臾，以食压之，取瘥乃止。
　　赤圆，治寒气厥逆方：
　　茯苓　桂心各四两　细辛一两　乌头　附子各二两　射罔如大枣一两#11
　　右六味，为末，内真珠为色，蜜丸，如麻子，空腹酒服一丸，日再夜一。不止#12，加至二丸，以止为度。一方用半夏四两，而不用桂。
　　半夏汤，治胸满有气，心腹中冷方：
　　半夏一升　桂心四两　生姜八两
　　右三味，□咀，以水七升，煮取二升。一服七合，日三服。
　　生姜汤，温中下气方：
　　生姜一斤　甘草三两　桂心四两
　　右三味，□咀，以水六升，煮取一升半。一服五合，日三服。
　　甘草汤，治虚羸惙惙，气欲绝方：
　　甘草　五味子　生姜各二两　吴茱萸一升　人参一两
　　右五味，□咀，以水四升煮茱萸，令小沸，去滓内药，煮取一升六合。分二服，服数剂佳。
　　茱萸消石汤，治久寒，不欲饮食，数十年僻饮方：
　　吴茱萸八合　消石一升　生姜一斤
　　右三味，以酒一斗，水解令得二斗，煮药取四升。服二升，病即下去，勿更服也。初下如泔，后如污泥，若如沫滓。吐者，更可服之。养如乳妇法。
　　大建中汤，治心胁中大寒大痛，呕不能饮食，饮食下咽，自知偏从一面下流，有声决决然。若腹中寒气上冲皮起，出见有头足，上下而痛，其头不可触近方：
　　蜀椒二合　乾姜四两　人参二两　饴糖一升
　　右四味，□咀，以水四升，煮取二升，去滓内糖，微火煮，令得一升半。分三服，服汤如炊三升米久，可饮粥二升许，更服。当一日食糜，温覆之。
　　大黄附子汤治胁下偏痛，发热，其脉紧弦，此寒也，当以温药下之之方：
　　大黄三两　附子三枚　细辛二两#12
　　右三味，□咀，以水五升，煮取二升，分再服。
　　论曰：寸口脉弦而紧，弦即卫气不行，卫气不行即恶寒；紧则不欲饮食，弦紧相搏，即为寒疝。跗阳脉浮而迟，浮即为风虚，迟即为寒疝。凡瘦人绕脐痛，必有风冷，谷气不行而反下之，其气必冲。不冲者，心下则痞。
　　大乌头汤，主寒疝绕脐苦痛，发即白汗出，手足厥寒，其脉沉弦者方：仲景名二物乌头煎。
　　乌头十五枚，熬黑，不切，以水三升渎煮取一升，去滓，内白蜜二斤，煎令水气尽，得二升。强人服七合，羸人五合，一服未效，明日更服，每日止一服，不可再也。
　　乌头桂枝汤，治大寒疝，腹中痛，逆冷，手足不仁，若一身尽痛，灸刺、诸药不能治方：
　　秋乾乌头实中者五枚，除去角　白蜜一斤
　　右二味，以蜜煎乌头，减半，去滓，以桂枝汤五合解之，令得一升许。初服二合，不止#14，更进三合，复不止，加至五合。其止者，如醉状，得吐者，为中病也。桂枝汤方见伤寒卷中。《外台方》云：以水二升半煮桂，取一升，以桂汁和蜜煎，合煎之一升许服。又云：《范汪方》云：以桂枝汤和前乌头煎服。
　　论曰：凡人患大热，皆须候脉。若大大热者，不得一准方用药皆准病用药。大热不可那者，当两倍、三倍。大大热者，乃至十倍用之，乃可制之尔。有人苦热不已，皆由服石所致，种种服饵不能制止，惟朴消煎可以定之。武德中有贵高人师市奴，谓之金石凌，非也。此方直用二硝、寒水石、石膏可也、即不劳金。有金者，贵高人所加也。
　　朴消煎方：
　　朴消一斤　芒硝八两　寒水石四两　石膏　金各二两
　　右五味，先内二硝於八升汤中，搅令消，以纸密封一宿，澄取清，内铜器中，别捣寒水石、石膏，碎如豆粒，以绢袋盛之，内汁中，以微火煎，候其上有沫#15起，以箸投中，着箸如凌雪凝白，急下泻着盆中，待凝取出，烈日曝乾。积热困闷不已者，以方寸匕白蜜一合，和冷水五合，搅和令消，顿服之，日三。热定即止。
　　五石汤，治胃间热，热病后不除，烦闷，口中乾渴方：
　　寒水石　消石　赤石脂　龙骨　栝蒌根　牡蛎　甘草　黄苓各五分　知母　桂心　石膏各三分　大黄二分
　　右十二味，□咀，以水七升，煮取三升。分四服，日三夜一。诸本只有四石。
　　竹叶汤，治五心热，手足烦疼，口乾唇燥，胸中热方：
　　竹叶　小麦各一升　知母　石膏各三两　茯苓　黄苓　麦门冬各二两　人参一两半　生姜五两　栝蒌根　甘草　半夏各一两
　　右十二味，□咀，以水一斗二升，煮竹叶、小麦，取八升，去滓内药，煮取三升。分三服，老小分五服。
　　半夏汤，治胸中客热，心中烦满气上，大小便难方：
　　半夏一升　生姜八两　前胡四两　茯苓　白朮各五两　甘草一两　黄苓　人参各二两　杏仁　枳实各三两
　　右十味，□咀，以水九升，煮取三升，分三服。胸中大热者，沉冷服之。大小便涩，加大黄二两。一方用栀子仁二两，为十一味。
　　承气汤，治气结胸中，热在胃管，饮食呕逆，渴方：
　　前胡　枳实　桂心　大黄　寒水石　知母　甘草各一两　消石　栝蒌根　石膏各二两
　　右十味，□咀，以水一斗，煮取三升，分三服。
　　治热气，手足心烦热如火方：
　　竹叶二升　枳实三两　青葙子　白前各一两　吴茱萸　黄苓各#16 分　栝蒌根　麦门冬各二两　生姜六两　前胡一作芍药　半夏各五两
　　右十一味，□咀，以水八升，煮取二升，分三服。
　　地黄煎，治热方：
　　地黄汁四升三合　茯神　知母　萎蕤各四两　栝蒌根五两　竹沥三合，一用竹叶　生姜汁　生地骨皮　生麦门冬汁　白蜜各二升#17石膏八两
　　右十一味，□咀，以水一斗二升，先煮诸药，取汁三升，去滓，下竹沥、地黄、麦门冬汁，微火煎四五沸，下蜜、姜汁，微火煎，取六升。初服四合，日三夜一，加至六七合。四月、五月作散服之。
　　治积热方：
　　枳实　黄苓　大黄　黄连　芒硝各二两#18
　　右五味，为末，蜜丸如梧子大。空心酒服三十丸，加至四十丸，日一服。
　　治膈上热方：
　　苦参十两　玄参五两　麦门冬三两　车前子二两
　　右四味，为末，蜜丸如梧子大。一服十五丸，日二服。
　　细圆，治客热结塞不流利方：
　　大黄　葶苈各三两　香豉三合　杏仁　巴豆各五分#19
　　右五味，为末，蜜丸如梧子大。每日饮服二丸，以利为度。
　　治骨蒸热，赢瘦，烦闷短气，喘息鼻张，日西即发方：
　　龙胆　黄连　栝蒌根各#20四分　芒硝二分　栀子十枚　苦参　大黄　黄苓　芍药　青葙子各二两
　　右十味，为末，蜜丸如梧子大。饮服二丸，日二，以止#21为度。一方无苦参已下，止五味。张文仲为散，饮服方寸匕。
　　治骨蒸方：
　　天灵盖如梳大，炙令黄，碎，以水五升，煮取二升，分三服。起死人神方。
　　又方：水服芒硝一方寸匕，日二服，神服良。
　　又方：取人屎灰，以酒服方寸匕，日二
　　治五脏热及身体热，脉弦急者方：
　　灸第十四椎，与脐相当，五十壮。老小增损之。若虚寒，至百壮，横三间寸灸之。
　　孙真人备急千金要方卷之五十三竟
　　#1止：影宋刻本作『知』。
　　#2止：影宋刻本作『知』。
　　#3 索：影宋刻本作『萦』。
　　#4嚏：原作『噎』，据影宋刻本改。
　　#5寒：原作『塞』，据影宋刻本改。
　　#6十：影宋刻本作『百』。
　　#7天柜：原作『太枢』，据影宋刻本改。
　　#8觇：影宋刻本作『瞻』。
　　#9 如弹丸大：影宋刻本『大』下有『七丸』二字。
　　#10日再：影宋刻本作『日一服』。
　　#11两：影宋刻本作『枚』。
　　#12止：影宋刻本作『知』。
　　#13二两：影宋刻本作『三两』 。
　　#14止：影宋刻本作『知』。下同。
　　#15沫：原作『汉』，据影宋刻本改。
　　#16二：原脱，据影宋刻本补。
　　#17各二升：影宋刻本『生麦门冬汁』用『一升』。
　　#18各二两：影宋刻本『芒消】 用『二两』，余四味用『三两』。
　　#19各五分：影宋刻本作『各三分』。
　　#20各：原脱，据影宋刻本补。
　　#21止：影宋刻本作『知』。
　　孙真人备急千金要方卷之五十四
　　宋朝奉郎守太常少卿充秘阁校理林亿等校正
　　肺脏方
　　肺脏脉论第一
　　论曰：肺主魄，魄脏者，任物之精也，为上将军，使在上行，所以肺为五脏之华盖。并精出入谓之魄，魄者，肺之藏也。鼻者，肺之官，肺气通於鼻，鼻和则能知香臭矣。循环紫宫，上出於颊，候於鼻下，回肺中，荣华於发，外主气，内主胸，与乳相当，左乳庚，右乳辛。肺重三斤三两，六叶两耳，凡八叶，有十四童子、七女子守之，神名鸿鸿#１。主藏魄，号为魄脏，随节应会，故云肺藏气，气舍魄，在气为咳，在液为涕。肺气虚则鼻息不#2利少气，实则喘喝，胸凭仰息。肺气虚则梦见白物，见人斩血藉藉，得其时则梦见兵战，气盛则梦恐惧哭泣。厥气客於肺，则梦#３飞扬，见金铁之器及奇物。
　　凡肺脏象金，与大肠合为腑，其经手太阴，与阳明为表裹。其脉浮，相於季夏，王於秋。秋时万物之所终，宿叶落柯，萋萋枝条，桃然独在。其脉为微浮，卫气迟，荣气数，数则在上，迟则在下，故名曰毛。阳当陷而不陷，阴当升而不升，为邪所中二气感激，故为风寒所中。阳中邪则卷，阴中邪则紧。卷则恶寒，紧则为栗，寒栗相搏，故名曰疟。弱则发热，浮乃来出，旦中旦发，暮中暮发。脏有远近，脉有迟疾，周有度数，行有漏刻，迟在上伤毛采，数在下伤下焦。中焦有恶则见，有善则匿，阳气下陷，阴气则温，阳反在下，阴反在巅，故名曰长而且留。
　　秋脉如浮，秋脉肺也，西方金也，万物之所以收成也，故其气来轻虚而浮，来急去散，故曰浮，反此者病。何如而反？其气来毛，而中央坚，两傍虚，此谓太过，病在外。其气来毛而微，此谓不及，病在中。太过则令人气逆而背痛，愠愠然。不及则令人喘，呼吸少气而咳，上气见血，下闻病音。
　　肺脉来厌厌聂聂，如落榆荚，曰肺平，秋以胃气为本。肺脉来不上不下如循鸡羽，曰肺病。《巢源》无不字。肺脉来如物之浮，如风吹毛，曰肺死。
　　真肺脉至，大而虚，如以毛羽中人肤，色白赤不泽，毛折乃死。
　　秋胃微毛日平，毛多胃少曰肺病，但毛无胃曰死，毛而有弦曰春病，弦甚曰今病。
　　肺藏气，气舍魄，喜乐无极则伤魄，魄伤则狂。狂者意不存人，皮革焦，毛悴色夭，死於夏。
　　手太阴气绝，则皮毛焦。太阴者，行气温皮毛者也，气弗营则皮毛焦，皮毛焦则津液去，津液去则皮节伤，皮节伤者则爪一作皮枯毛折，毛折者则气先死，丙笃丁死，火胜金也。
　　肺死脏，浮之虚，按之弱如葱叶，下无根者死。秋金肺王，其脉微涩而短曰平。反得大而缓者，是脾之乘肺，母之归子，为虚邪，虽病易治。反得沉濡而滑者，是肾之乘肺，子之乘母，为实邪，虽病自愈。反得浮大而洪者，是心之乘肺，火之克金，为贼邪，大逆，十死不治。反得弦细而长者，是肝之乘肺，木之陵金，为微邪，虽病即瘥。肝乘肺，必作虚。
　　右手关前寸口阴绝者，无肺脉也，若#4短气咳逆，喉中塞，噫逆，刺手阳明治阳。
　　右手关前寸口阴实者，肺实也，苦少气，胸中满膨膨，与肩相引，刺手太阴治阴。
　　肺脉来，泛泛轻如微风吹乌背上毛，再至曰平，三至曰惟#5经病，四至脱精，五至死，六至命尽，手太阴脉也。
　　肺脉急甚为癫疾，微急为肺寒热，怠惰，咳唾血，引腰背胸，若鼻息肉不通。缓甚为多汗，微缓为痿，漏风一作偏风，头已下汗出不可止。大甚为经肿，微大为肺痹，引胸背，起腰内。小甚为飧泄，微小为消瘅。滑甚为息贲上气，微滑为上下出血。涩甚为呕血，微涩为鼠，在颈肢腋之间，下不胜其上，其能喜酸。
　　肺脉搏坚而长，当病唾血。其濡而散者，当病漏一作灌汗，至今不复发散。
　　白脉之至也，喘而浮，上虚下实，惊，有积气在胸中。喘而虚，名曰肺痹，寒热，得之醉而使内也。
　　黄帝问曰：经脉十二，而手太阴之脉独动不休，何也？手太阴本在寸口中。岐伯对曰：足阳明，胃脉也。胃者，五脏六腑之海，胃脉在足趺上大趾间，上行三寸骨解中是也。其精气上清，注於肺，肺气从太阴而行之。其行之也，以息往来，故人一呼脉再动，一吸脉亦再动，呼吸不已，脉动不止。
　　黄帝问曰：气口何以独为五脏主？岐伯曰：胃者，水谷之海，六腑胃居其大，五味入於口，藏於胃，以养五脏气。气口者，太阴是也，脏腑之气味皆出於胃，变见於气口，气口属腑脏主，即呼寸口者也。
　　扁鹊曰：肺有病则鼻口张，实热则喘逆，胸凭仰息。其阳气壮，则梦恐惧等。虚寒则咳息，下利少气。其阴气壮，则梦涉水等。肺在声为哭，在变动为咳，在志为忧。忧伤肺，精气并於肺则悲也。
　　味主秋，结满而血者，病在胸，及以饮食不节得病者，取之合，故命曰味主合。
　　病先发於肺，喘咳。三日之肝，胁痛支满；一日之脾，闭塞不通，身痛体重；五日之胃，腹胀；十日不已，死，冬日入，夏日出。
　　病在肺，下晡慧，日中甚，夜半静。
　　假令肺病，南行若食马肉及獐肉得之，不者当以夏时发，得病以丙丁日也，宜赤药。
　　凡肺病之状，必喘咳逆气，肩息背痛，汗出，尻阴股膝挛，髀端腑足皆痛，虚则少气不能报息，耳聋嗌乾，取其经手太阴足太阳之外，厥阴内少阴血者。
　　肺脉沉之而数，浮之而喘，苦洗洗寒热，腹满，肠中热，小便赤，肩背痛，从腰已上汗出，得之房内汗出当风。
　　肺病其色白，身体但寒无热，时时咳，其脉微迟，为可治，宜服五味子大补肺汤、泻肺散。春当刺少商，夏刺鱼际，皆泻之；季夏刺太渊，秋刺经渠，冬刺尺泽，皆补之。又当灸膻中百壮，背第三椎二十五壮。
　　邪在肺，则皮肤痛，发寒壮#6，上气气喘，汗出，咳动肩背。取之膺中外输，背第三椎之傍，以手痛按之快然，乃刺之，取之缺盆中以越之。
　　形寒寒饮则伤肺，以其两寒相感，中外皆伤，故气逆而上行。肺伤，其人劳倦则咳唾血，其脉细紧浮数，皆吐血，此为躁扰嗔怒得之，肺伤气拥所致也。
　　肺中风者，口燥而喘，身运而重，冒而肿胀。
　　肺中寒者，其人肚烛梯。
　　肺水者，其人身体肿而小便难，时斗，时而大便鸭溏。
　　肺胀者，虚而满，喘咳，月如脱状，其脉浮大。
　　趺阳脉浮缓，少阳脉微紧，微为血虚，紧为微寒，此为鼠乳。
　　诊得肺积，脉浮而毛，按之辟易，胁下时时痛，逆背相引痛，少气，善忘，目瞑，结痈，皮肤寒，秋愈夏剧，主皮中时痛，如虱缘之状，甚者如针刺之状，时痒，色白也。
　　肺之积名曰息贲，在右胁下，覆大如杯，久久不愈，病洒寒热，气逆喘咳，发肺痈。以春甲乙日得之。何也？心病传肺，肺当传肝，肝适以春王，王者不受邪，肺复欲还心，心不肯受，因留结为积，故知息贲以春得之。
　　肺病身当有热，咳嗽短气，唾出脓血，其脉当短涩，今反浮大，其色当白而反赤者，此是火之克金，为大逆，十死不治。
　　商音人者，主肺声也，肺声哭，其音磬，其志乐，其经手太阴。厥逆阳明，则荣卫不通，阴阳反祚，阳气内击，阴气外伤，伤则寒，寒则虚，虚则厉风所中，嘘吸战掉，语声嘶塞而散下，气息短惫，四肢僻弱，面色青葩，遗矢便利，甚则不可治，依源麻黄续命汤主之。方见第八卷中。
　　又言音喘急，短气，好唾，此为火克金，阳击阴，阴气沉，阳气升，升则实，实则热，热则狂，狂则闭眼，悸，言非常所说，口赤而张，饮无时度，此热伤肺，肺化为血，不治。若面赤而鼻不欹，可治也。
　　肺病为疟者，令人心寒，寒甚则热，热间善惊，如有所见者，恒山汤主之。方见第十卷中。若其人本来语声雄烈，忽尔不亮，拖气用力，方得出言，而反於常，人呼共语，直视不应，虽曰未病，势当不久，此则肺病声之候也，察观疾病，表裹相应，依源审治，乃不失也。
　　白为肺，肺合皮，白如豕膏者吉。肺主鼻，鼻是肺之余，其人金形，相比於上商，白色，小头，方面，小肩背，小腹，小手足，发动身轻，精廉#7，急心静悍，性喜为吏。耐秋冬不耐春夏，春夏感而生病，主手太阴。廉廉然，肩膺厚薄正竦，则肺应之。正白色小理者则肺小，小则少饮，不病喘喝；粗理者则肺大，大则虚，虚则寒，喘鸣，多饮，善病胸喉痹，逆气；巨肩反膺陷喉者，则肺高，高则实，实则热，上气肩息，咳逆；合腋张胁者则肺下，下则逼贲迫肝，善胁下痛，鼻塞，或壅而涕，生息肉；好肩背厚者则肺坚，坚则不病咳上气；肩背薄者则肺脆，脆则易伤於热，喘息，鼻衄；肩膺好者则肺端正，端正则和利难伤；膺偏歌者则肺偏倾，偏倾则病胸偏痛，鼻亦偏疾。
　　凡人分部陷起者，必有病生。大肠阳明为肺之部，而脏气通於内外，部亦随而应之。沉浊为内，浮清为外。若外病内入，则所部起；内病裹出，则所部陷。外入前治阳，后治阴；内出前治阴，后治阳，实泻虚补。阳主外，阴主内。
　　凡人死生休否，则脏神前变形於外。人肺前病，鼻则为之孔开焦枯。若肺前死，鼻则为之梁折孔闭，青黑色。若天中等分，墓色应之，必死不治。看色深浅，斟酌赊促，远不出一年，促不延时月。肺疾少愈而卒死，何以知之？曰：赤色#8黑如拇指黡点见颜颊上，此必卒死。肺绝三日死，何以知之？口张，但气出而不还，面白目青，是谓乱经。饮酒当风，风入肺经，胆气妄泄，目则为青，虽有天救，不可复生。面黄目白如枯骨，死。吉凶之色，在於分部，顺顺而见，赤白入鼻，必病，不出其年，若年间不应，三年之中祸必应也。
　　秋金肺脉色白，主手太阴脉也，秋取经输，秋者金始治，肺将收杀，金将胜火，阳气在合，阴气初胜，湿气及体，阴气未盛，未能深入，故取输以泻阴邪，取合以虚阳邪，阳气始衰，故取於合。其脉本在寸口之中，掌后两筋间二寸中，应在腋下动脉，其脉根於太仓，太仓在脐上三寸，一夫#9是也。
　　其筋起於手大指之上，循指上行，结於鱼后，行寸口外侧，上循臂，结肘中，上臑内廉，入腋下，上出缺盆，结肩髑前，上结缺盆，下结胸裹，散贯贲下，抵季胁。
　　其脉起於中焦，下络大肠，还循胃口，上膈属肺。从肺系横出腋下，下循臑内，行少阴心主之前，下肘中，后循臂内上骨下廉，入寸口，上鱼，循鱼际，出大指之端。其支者，从腕后直次指内廉，出其端。合手阳明为表裹。阳明之本在肘骨中，同会於手太阴。
　　太阴之别名列缺，起於腋下分间，并太阴之经直入掌中，散入於鱼际，别走手阳明，主肺生病，病实则大肠热，热则手兑掌起，起则阳病，阳脉反逆大於寸口三倍，病则咳，上气喘渴#10，烦心胸满，臑臂内前廉痛，掌中热，气盛有余，则肩背痛风，汗出中风，虚则大肠寒，寒则欠咳#11，小便遗数，数则阴病，阴脉反小於寸口一倍，病则肩背寒痛，少气不足以息，季胁空痛，尿色变，卒遗矢无度。
　　秋三月者，主肺、大肠，白气狸病也，其源从太阳击手太阴，太阴受淫邪之气，则经络壅滞，毛皮紧坚#12；发泄邪生，则脏腑伤温，随秋受疠，其病相反。若腑虚，则为阴邪所伤，乍寒乍热，损肺伤气，暴嗽呕逆。若脏实，则为阳毒所损，体热生斑，气喘引饮，故曰白气狸病也。
　　扁鹊云：灸心肺二输，主治丹毒白狸病。当依源为疗，调其阳，理其阴，则脏腑之病不生矣。
　　肺虚实第二脉方　灸法
　　肺实热
　　右手寸口气口以前脉阴实者，手太阴经也，病苦肺胀，汗出若露，上气喘逆，咽中塞如欲呕状，名曰肺实热也。
　　治肺实热，胸凭仰息，泄气除热方：
　　石膏八两　白前　杏仁各三两　橘皮　白朮各五两　赤蜜七合　枸杞根皮切、二升
　　右七味，□咀，以水七升，煮取二升，去滓下蜜，煮三沸，分三服。
　　治肺热，言音喘息短气，好唾脓血方：
　　生地黄切，二升　石膏八两　麻黄五两　杏仁四两　升麻　羚羊角　芒硝各三两　淡竹茹鸡子大一枚　赤蜜一升
　　右九味，□咀，以水七升，煮取二升，去滓下蜜，煮两沸，分三服。
　　治肺热，闷不止，胸中喘急，惊悸，客热来去，欲死，不堪服药，泄胸中喘气方：
　　桃皮　芫花各一升
　　右二味，□咀，以水四斗，煮取一斗五升，去滓，以故布手巾内汁中，薄胸，温四肢，不盈数日即歇。
　　橘皮汤，治肺热气上，咳息奔喘方：
　　橘皮　麻黄各三两　柴胡　乾紫苏《删繁》作乾蓝，各二两　宿姜　杏仁各四两　石膏八两
　　右七味，□咀，以水九升，煮麻黄两沸，去沫，下诸药，煮取三升，去滓，分三服，不瘥，与两剂。
　　治肺热喘息，鼻衄血方：
　　羚羊角　玄参　射干　鸡苏　芍药　升麻　柏皮各三两　生地黄切，一升　栀子仁四两　淡竹茹鸡子大一枚
　　右十味，□咀，以水九升，煮取三升，分三服。须利者，下芒硝三两，更煮三沸。
　　治肺热，饮酒当风，风入肺，胆气妄泄，目青，气喘方：
　　麻黄四两　甘草　五味子各三两　杏仁五十枚　母姜五两　淡竹叶切，一升
　　右六味，□咀，以水七升，先煮麻黄，去沫，下诸药，煮取三升#13；去滓，分三服。
　　泻肺散，治酒客劳倦，或出当风，喜怒气舍於肺，面目黄肿，起即头眩，咳逆上气，时忽忽欲绝，心下弦急，不能饮食，或吐脓血，胸痛引背，支满欲呕方：
　　五味子　百部各二两半　茯苓　附子　苁蓉　当归　石斛　远志　续断各一两　细辛　甘草各七分　防风　蜀椒　紫菀　桂心　款冬花乾姜各一两半　桃仁六十枚　杏仁三十枚
　　右十九味，治下筛，以酒服方寸匕，日三，稍加至二匕。
　　灸法：
　　肺胀，气抢胁下热痛，灸阴都随年壮。穴在侠胃管两边相去一寸。胃管在心下三寸。
　　肺胀胁满，呕吐上气等病，灸大椎并两乳上第三肋间，各止七壮。
　　肺与大肠俱实
　　右手寸口气口以前脉阴阳俱实者，手太阴与阳明经俱实也。病苦头痛目眩，惊狂，喉痹痛，手臂卷，唇吻不收，名曰肺与大肠俱实也。
　　治肺与大肠俱实，令人气凭满，煮散方：
　　茯苓  麻黄各六分  黄耆  大青  桂心各三分  细辛  杏仁各五分 石膏二两  丹参半两  五味子  甘草  贝母  橘皮  芎藭各一两  根实三枚
　　右十五味，治下筛，为粗散，帛裹一方寸匕半，井花水一升五合，煮取七合为一服，日再。
　　肺虚冷
　　右手寸口气口以前脉阴虚者，手太阴经也，病苦少气不足以息，嗌乾不津液，名曰肺虚冷也。
　　治肺虚冷，声嘶伤，语言用力，战掉缓弱，虚瘠，风入肺方：
　　防风　独活　芎藭　秦椒　乾姜　黄耆各四十二铢　天雄　麻黄　五味子　山茱萸　甘草各三＋六铢　秦艽　桂心　薯蓣　杜仲　人参细辛　防己各三十铢　甘菊花　紫菀各二十四铢　贯众二枚　附子七分
　　右二十二味，治下筛，以酒服方寸匕，日二。一方有石膏六分、当归五分。
　　酥蜜膏酒，治肺虚寒，疠风所伤，语声嘶塞，气息喘惫，咳唾止气嗽通声方：
　　酥　崖蜜　饴糖　生姜汁　生百部汁　枣肉　杏仁各一升，研　甘皮五具，末
　　右八味，合和，微火煎，常搅，三#14上三下，约一炊久，取姜汁等各减半止。温酒一升，服方寸匕，细细咽之，日二夜一。
　　又方：
　　猪胰三具　大枣百枚
　　右二味，以酒五升渍之，秋冬七日，春夏五日出，布绞去滓，七日服尽。二七日忌盐。羊胰亦得。治咳嗽，胸胁支满，多喘上气，尤良。《肘后方》治久咳上气二十年，诸治不痊者。
　　治肺寒损伤，气嗽及涕唾鼻塞方：
　　枣肉二升，研作脂　杏仁一升，熬研为脂　酥　生姜汁　白糖　白蜜　生百部汁各一升
　　右七味，合和，微火煎，常搅，约一炊久下之，细细温清酒服二合，日二。
　　补肺汤，治肺气不足，逆满上气，咽中闷塞，短气，寒从背起，口中如含霜雪，言语失声，甚者吐血方：
　　五味子三两　乾姜　桂心　款冬花各二两　麦门冬一升　大枣一百枚　粳米二合　桑根白皮一斤
　　右八味，□咀，以水一斗，先煮桑白皮五沸，下药，煮取三升，分三服。
　　又方：
　　黄耆五两　甘草　锺乳　人参各二两　乾地黄　桂心　茯苓　白石英　桑白皮　厚朴　乾姜　紫菀　橘皮　当归　五味子　远志　麦门冬各三两　大枣二十枚
　　右十八味，□咀，以水一斗四升，煮取四升。分五服，日三夜二。
　　又方，治肺气不足，咳逆上气，牵绳而坐，吐沫唾血，不能饮食方：
　　苏子一升　桑白皮五两　半夏六两　紫菀　人参　甘草　五味子　杏仁各二两　款冬花　射干各一两　麻黄　乾姜　桂心各三两　细辛一两半
　　右十四味，□咀，以水一斗二升，煮取三升半。分五服，日三夜二。
　　又方，治肺气不足，咳逆短气，寒从背起，口中如含霜雪，语无音声而渴，舌本乾燥方：
　　五味子　苏子各一升　白石英　锺乳各三两　款冬花　竹叶　橘皮　桂心　桑白皮　茯苓　紫菀各二两　粳米二合　麦门冬四两　生姜五两　杏仁五十枚　大枣十枚
　　右十六味，□咀，以水一斗三升，先煮桑白皮、粳米、大枣，米熟去滓，内诸药，煮取五升。分六服，日三。
　　又方，治肺气不足，心腹支满，咳嗽，喘逆上气，唾脓血，胸背痛，手足烦热，惕然自惊，皮毛起，或哭，或歌，或怒，乾呕心烦，耳中闻风雨声，面色白方：
　　款冬花　桂心各二两　桑白皮一斤　生姜　五味子　锺乳各三两　粳米五合　大枣十枚　麦门冬四两
　　右九味，□咀，以水一斗二升，先煮粳米、枣令熟，去之内药，煎取二升。分三服，温服之。一方用白石英二两。《广济》用紫菀、人参各二两，名紫菀汤。
　　麻子汤，治肺气不足，咳唾脓血，气短不得卧方：
　　麻子一升　桑白皮　饧各一斤　桂心　人参各二两　阿胶　紫菀各一两　生姜三两　乾地黄四两
　　右九味，□咀，以酒一斗五升、水一斗五升，合煮取四升，分五服。
　　饧煎，治肺气不足，咽喉苦乾方：
　　作肠任多少，取乾枣一升，去核，熟捣，水五升，和使相得，绞去滓，澄去上清，取浊者，内饴中搅，火上煎，勿令坚。令连连服，如鸡子大，渐渐吞之，日三夜二。
　　治肺风气痿绝，四肢满胀，喘逆胸满方：
　　灸肺输各二壮。肺输对乳引绳度之，在第三椎下两傍相去各一寸五分。
　　肺与大肠俱虚
　　右手寸口气口以前脉阴阳俱虚者，手太阴与阳明经俱虚也。病苦耳鸣嘈嘈，时妄见光明，情中不乐，或如恐怖，名曰肺与大肠俱虚也。
　　小建中汤，治肺与大肠俱不足，虚寒乏气，小腹拘急，腰痛，羸瘠百病方：
　　大枣十二枚　生姜　桂心各三两　甘草二两　芍药六两
　　右五味，□咀，以水八升，煮取三升，去滓，内糖八两，煮三沸，分三服。《肘后》用黄耆、人参各二两，名黄耆建中汤。
　　肺劳第三论 方 灸法
　　论曰：凡肺劳病者，补肾气以益之，肾王则感於肺矣。人逆秋气，则手太阴不收，肺气焦满。顺之则生，逆之则死。顺之则治，逆之则乱。反顺为逆，是谓关格，病则生矣。
　　麻黄引气汤，治肺劳实，气喘鼻张，面目苦肿方：
　　麻黄　杏仁　生姜　半夏各五分　紫苏四分　白前　细辛　桂心各三分　橘皮二分　石膏八两　竹叶切，一升
　　右十一味，□咀，以水一斗，煮取三升，去滓，分三服。
　　半夏汤，治肺劳虚寒，心腹冷，气逆游气，胸胁气满，从胸达背痛，忧气往来，呕逆，饮食即吐，虚乏不足方：
　　半夏一升　生姜一斤　桂心四两　甘草　厚朴各二两　人参　橘皮　麦门冬各三两
　　右八味，□咀，以水一斗，煮取四升，分四服。腹痛加当归二两。
　　厚朴汤，治肺劳风虚冷，痰澼水气，昼夜不得卧，头不得近枕，上气胸满，喘息气绝，此痰水盛溢方：
　　厚朴　麻黄　桂心　黄苓　石膏　大戟　橘皮各二两　枳实　甘草　秦艽　杏仁　茯苓各三两　细辛一两　半夏一升　生姜一两#15  大枣十五枚
　　右十六味，□咀，以水一斗三升，煮取四升，分五服。
　　治喉痹，气逆咳嗽，口中涎唾方：
　　灸肺输七壮。亦可随年壮至百壮。
　　孙真人备急千金要方卷之五十四竟
　　#1鸿鸿：影宋刻本作『鸟鸿』。
　　#2不：原脱，据《灵柜□本神》补。
　　#3梦：原脱，据影宋刻本补。
　　#4若：影宋刻本作『苦』。
　　#5惟：影宋刻本作『离』。
　　#6壮：影宋刻本作『热』。
　　#7廉：影宋刻本作『瘦』。
　　#8色：影宋刻本无『色』字。
　　#9夫：原作『分』，据影宋刻本改。
　　#10渴：影宋刻本作『喝』。
　　#11咳：影宋刻本作『□』。
　　#12坚：原作『肾』，据影宋刻本改。
　　#13三升：影宋刻本作『二升』。
　　#14三：原作『二』，据影宋刻本改。
　　#15一两：影宋刻本作『十两』。
　　孙真人备急不金要方卷之五十五
　　宋朝奉郎守太常少卿充秘阁校理林亿等校正
　　肺脏方
　　气极第四论 方 灸法
　　论曰：凡气极者，主肺也。肺应气，气与肺合。又曰：以秋遇病为皮痹，皮痹不已，复感於邪，内舍於肺，则寒湿之气客於六腑也。若肺有病，则先发气，气上冲胸，常欲自恚。以秋庚辛日伤风邪之气，为肺风。肺风之状，多汗。若阴伤则寒，寒则虚，虚则气逆咳，咳则短气，暮则甚，阴气至，湿#1气生，故甚。阴畏阳气，昼日则瘥。若阳伤则热，热则实，实则气喘息上胸臆，甚则唾血。然阳病治阴，阴是其裹。阴病治阳，阳是其表。是以阴阳表裹，衰王之源，故知以阳调阴，以阴调阳，阳气实则决，阴气虚则引。善治病者，初入皮毛、肌肤、筋脉则治之，若至六腑五脏，半死矣。
　　扁鹊曰：气绝不治，喘一作奔而冷汗出，二日死。气应手太阴，太阴气绝则皮毛焦，气先死矣。
　　锺乳散，治气极虚寒，阴畏阳气，昼酸暮甚，气短息寒，亦治百病，令人力强，能饮食，去风冷方：
　　锺乳别研　乾姜　桔梗　茯苓　细辛　桂心　附子　人参各一两六铢　白朮一两　防风　栝蒌根　牡蛎各二两半
　　右十二味，治下筛，酒服方寸匕，日三，渐加至二匕。五十以上，可数服，得力乃止。《千金翼》云：有冷加椒，有热加黄苓，各三两。
　　黄耆汤，治气极虚寒，皮毛焦，津液不通，虚劳百病，气力损乏方：
　　黄耆四两　人参　白朮　桂心各二两　生姜八两　大枣十枚　附子三十铢，一方不用
　　右七味，□咀，以水八升，煮取三升，去滓，分四服。
　　大露宿圆，治气极虚寒，皮痹不已，内舍於肺，寒气入客於六腑，腹胀虚满，寒冷积聚百病方：
　　誉石《肘后》作矾石　乾姜　桂心　皂荚　桔梗　附子各三两
　　右六味，为末，蜜丸梧子大。酒服十丸，日三，渐加之。慎热及近火等。
　　硫黄圆，治气极虚寒澼饮，胸中痰满，心腹痛，气急，不下饮食方：
　　硫黄　誉石　乾姜　附子　乌头　桂心　细辛　白朮　桔梗　茯苓各二两
　　右十味，为末，蜜丸如梧子。酒服十丸，日三，渐加之，以知#2为度。《肘后》无白朮、桔梗、茯苓，用昊茱萸、蜀椒、人参、皂荚、当归，十二种为丸，用治人大冷，夏月温饮食，不解衣者。
　　大前胡汤，治气极伤热，喘息冲胸，常欲自恚，心腹满痛，内外有热，烦呕不安方：
　　前胡八两　半夏　麻黄　芍药各四两　生姜五两　黄苓三两　枳实四枚　大枣十二枚
　　右八味，□咀，以水九升，煮取三升，去滓，分温三服#3。
　　竹叶汤，治气极伤热，气喘，甚则唾血，气短乏，不欲食，口燥咽乾方：
　　竹叶二升　麦门冬　小麦　生地黄各一升　生姜　石膏各六两　麻黄三两　甘草一两　大枣十枚
　　右九味，□咀，以水一斗，煮取三升，去滓，分三服。
　　灸法：
　　呕吐上气，灸尺泽，不三则七壮。尺泽者，在腕后肘中横文。
　　腹中雷鸣相逐，食不化，逆气，灸上管下一寸名太仓七壮。
　　积气第五论 方 灸法
　　论曰：七气者，寒气，热气，怒气，恚气，喜气，忧气，愁气，凡七种气。积聚坚，大如杯若盘，在心下，腹中疾痛，不能饮食，时来时去，每发欲死，如有祸祟，此皆七气所生。寒气，即呕逆恶心；热气，即说物不竟而迫；怒气，即上气不可忍，热痛上抢心，短气欲死不得息；恚气，即积聚在心下，不得饮食；喜气，即不可疾行，不能久立；忧气，即不可剧作，暮卧不安；愁气，即喜忘，不识人语，置物四方，还取不得去处，若闻急，即四肢驸肿，手足筋挛，捉不能举。如得病此，是七气所生，男子卒得，饮食不时所致，妇人即产后中风诸疾也。
　　七气圆方：
　　乌头　大黄各七分　紫菀　半夏　前胡　细辛　丹参　茯苓　芎藭　桃仁《胡洽》作杏仁　菖蒲一作芍药　石膏　吴茱萸　桂心　桔梗各三分　人参　甘草　防葵各一两　乾姜　蜀椒各半两
　　右二十味，为末，蜜丸如梧子大。酒服三丸，日三，加至十丸。一方去半夏，加甘遂三分。《胡洽》无丹参、甘草。
　　七气圆，主七气。七气者，寒气、热气、怒气、恚气、喜气、忧气、愁气。此之为病，皆生积聚，坚牢如杯，心腹绞痛，不能饮食，时去时来，发则欲死。凡寒气状，吐逆心满；热气状，恍惚，眩冒，失精；怒气状，不可当热，痛上荡心，短气欲绝，不得息；恚气状，积聚心满，不得食饮；喜气状，不可疾行久立；忧气状，不可苦作，卧不安席；愁气状，平故如怒，喜忘，四肢肘肿，不得举止。亦治产后中风余疾方：
　　大黄二两半　人参　半夏　吴茱萸　柴胡　乾姜　细辛　桔梗　菖蒲各二分　茯苓　芎藭　甘草　蜀椒一用桂心　石膏　桃仁各三分
　　右十五味，为末，蜜丸如梧子大。每服酒下三丸，日三服，渐加至十丸。《千金翼》十味，无茯苓、芎藭、甘草、石膏、桃仁。
　　七气汤，治寒气、热气、忧气、劳气、愁气，或饮食为膈气，或劳气内伤，五脏不调，气衰少力方：
　　乾姜　黄苓　厚朴《深师》作桂心　半夏　甘草　乾地黄　芍药　栝蒌根各二两#4，《深师》作橘皮　蜀椒三两，《深师》作桔梗　枳实五枚　人参一两　吴茱萸五合
　　右十二味，□咀，以水一斗，煮取三升。分三服，日三。
　　又方，治虚冷上气，劳气等方：
　　半夏一升　人参　生姜　桂心　甘草各一两
　　右五味，□咀，以水一斗，煮取三升。分三服，日三。
　　五膈圆，治忧膈、气膈、食膈、饮膈。五病同三#5服，以忧恚、饮食得之，若冷食及生菜便发。病苦心满，不得气息、引背痛如刺之状，食即心下坚，大如粉絮，大痛欲吐，吐即瘥，饮食不得下，甚者及手足冷，上气咳逆，喘息短气方：
　　麦门冬　甘草各五两　蜀椒　远志　桂心　细辛各二两#6　附子一两半　人参四两　乾姜二两
　　右九味，为末，蜜和丸。微使淖，先食含如弹丸一枚，细细咽之，喉中、胸中当热，药力稍尽，复含一丸，日三夜二，服药七日愈。《延年方》云：若不能含者，可分一大丸作七小圆，尽服之，夏月含益麦门冬、甘草、人参。《胡洽》云：亦可梧子大十丸，酒服之。《经心录》以吴茱萸代桂心，酒服如梧子五丸，空腹服之，治寒冷则心痛，咽中有物，吐之不出，咽之不入，食饮少者。
　　治结气冷症积在胁下，及脚气上入小腹，腹中胀满，百病方：
　　大蒜去心皮，三升，捣令极熟，以水三升和令调，绞取汁，更捣余滓令熟，更以水三升和令调，绞取汁，更捣余滓令熟，更以水三升和令调，绞取其汁，合得九升，所得滓可桃颗大，弃却，以微火煎取三升，下牛乳三升，合煎，取三升。旦起空腹一顿温服令尽，至申时食。三日服一剂，三十日服十剂止。
　　大蒜煎，治疝瘕积聚，冷癖痰饮，心腹胀满，上气咳嗽，刺风，风癫偏风，半身不随夕腰疼膝冷，气息否塞，百病方：
　　蒜六斤四两，去皮，切，水四斗，煮取一斗，去滓　酥一升，内蒜汁中　牛乳二升　摹茨　胡椒　乾姜各三两　石蜜　阿魏　戎盐各二两　石菖蒲　木香各一两　乾蒲桃四两
　　右十二味，为末，合内蒜汁中，以铜器微火煎取一斗。空腹酒下一两，五日已上稍加至三两，二十日觉四体安和，更加至六两。此治一切冷气，甚良。
　　桔梗破气圆，治气上下否塞不能息方：
　　桔梗　橘皮　乾姜　厚朴　枳实　细辛　葶苈各三分　吴茱萸　白朮各六分　胡椒　蜀椒　乌头各七分#7　荜茇十分　人参　桂心　附子　茯苓　前胡　防葵　芎藭各五分　甘草　大黄　槟榔　当归各八分
　　右二十四味，为末，蜜丸如梧子大。每服酒下十丸，日三。有热者，空腹服之。
　　槟榔汤，治气实若积聚，不得食息方：
　　槟榔三七枚　附子一枚　半夏一升　细辛一两　生姜八两　大黄　紫菀　柴胡各三两　橘皮　甘草　紫苏冬用子　茯苓各二两
　　右十二味，□咀，以水一斗，煮取三升。分三服，相去如人行十里久。若有症结坚实如石，加鳖甲二两、防葵二两。气上，加桑白皮切二升，枳实、厚朴各二两。消息气力强弱，进二剂，后隔十日，更服前桔梗破气圆。
　　治积年患气，发作有时，心腹绞痛，忽然气绝，腹中坚实，医所不治，复谓是蛊方：
　　槟榔大者四七枚　附子一枚　半夏一升　柴胡三两　生姜八两　橘皮　甘草　桂心　当归　枳实各二两
　　右十味，□咀，以水一斗，煮取三升。分三服，五日一剂。服三剂，永除根本。
　　半夏汤，治逆气心腹满，气上胸胁痛，寒冷心腹痛，呕逆及吐，不下食，忧气结聚方：
　　半夏一升　生姜　桂心各五两　橘皮四两
　　右四味，□咀，以水七升，煮取三升。分四服，日三夜一。人强者，作三服。亦治霍乱后吐逆腹痛。
　　又方，治逆气心中烦满，气闷不理，气上。方见第十六卷呕吐篇，四味者是。
　　贝母汤，治上气咽喉窒塞，短气不得卧，腰背痛，胸满不得食，面色萎黄方：
　　贝母一两　生姜五两　桂心　麻黄　石膏　甘草各二两#8　杏仁三＋枚　半夏五合#9
　　右八味，□咀，以水一斗，煮取三升。分为三服，日三。
　　麻黄汤，治上气，脉浮，咳逆，喉中水鸡声，喘息不通，呼吸欲死方：
　　麻黄八两　甘草四两　大枣三＋枚　射干如博棋子二枚
　　右四味，□咀，以井花水一斗，煮麻黄三沸，去沫内药，煮取四升。分四服，日三夜一。
　　奔气汤，治大气上奔，胸膈中诸病，发时迫满，短气不得卧，剧者便愒欲死，腹中冷湿气，肠鸣相逐，成结气方：
　　生姜一斤　半夏　吴茱萸各一升　桂心五两　人参　甘草各三两#10
　　右六味，□咀，以水一斗，煮取三升，分四服。
　　枳实汤，下气，治胸中满闷方：
　　枳实三枚　附子二枚　大枣十四枚　半夏五两　人参　甘草　白朮　乾姜　厚朴各二两
　　右九味，□咀，以水七升，煮取二升半。每服八合，日三。
　　下气，治气满腹胀方：
　　半夏一升　生姜一斤　人参一两半　橘皮三两
　　右四味，□咀，以水七升，煮取三升，去滓。分三服，日三。一方无人参，止三味。
　　治气，两胁满急，风冷方：
　　杏仁　茯苓　防葵各八分　吴茱萸　橘皮　桂心　防风　泽泻各五分　白朮　射干　芍药　苏子　桔梗　枳实各六分
　　右十四味，为末，蜜丸梧子大。酒服十丸，日二，加至三十丸。
　　治气满闭塞不能食，喘息方：
　　诃梨勒十枚，为末，蜜丸如梧子。食后服三丸。不忌，得利即止。
　　治上气咳逆方：
　　苏子一升　五味子五合　麻黄　细辛　紫菀　人参　黄苓　甘草各二两　桂心　当归各一两　生姜五两　半夏三两
　　右十二味，□咀，以水一斗，煮取三升，分作三服。
　　治气上不得卧，神秘方：
　　橘皮　生姜　紫苏　人参　五味子各五两，一方作桔梗
　　右五味，□咀，以水七升，煮取三升，分三服。
　　治热发，气上冲不得息，欲死，不得卧方：
　　桂心半两　白石英　麦门冬　枳实　白鲜皮　贝母　茯神　槟榔仁　天门冬各二两半　车前子二两#11人参　前胡　橘皮　白薇　杏仁各一两半　郁李仁三两　桃仁五分
　　右十七味，为末，蜜和丸如梧子大。以竹叶饮服十丸，日二，加至三十丸。
　　竹叶饮法：
　　竹叶　紫苏子各一升#13　紫菀　白前各二两　百部　甘草　生姜各三两
　　右七味，□咀，以水八升，煮取三升，温下前丸，药尽更合。
　　人参汤，安食下气，理胸胁，并治客热方：
　　人参　麦门冬　乾姜　当归　茯苓　甘草　五味子　黄耆　芍药　枳实各二两#13　桂心三两　半夏一升　大枣十五枚
　　右十三味，□咀，以水九升，煮取三升，去滓。每服九合，从旦至晡令尽，皆热服，慎勿冷。
　　海藻橘皮圆，下气，治风虚支满，膀胱虚冷，气上冲肺息奔，令咽喉气闷往来方：
　　海藻　橘皮　白前各三分　杏仁　茯苓　芍药　桂心各五分　苏子五合　枣肉　桑根白皮　昆布各二两　吴茱萸　人参　白朮　葶苈各一两
　　右十五味，为末，蜜丸如梧子大。饮服十丸，日二，加至十五丸，以利小便为度。
　　治气上方：
　　硇砂　细辛　牛膝各等分
　　右三味，末。气发，酒服方寸匕，后三日忌酒，余禁如药法。
　　治上气方：
　　上酥一升　独头蒜五颗
　　右二味，先以酥煎蒜，蒜黄出之，用生姜汁一合，共煎令熟。空腹温服一方寸匕。
　　治上气呕吐方：
　　芥子二升，为末，蜜丸。寅时以井花水服如梧子七丸，日二。亦可作散，空腹服之。及有酒浸服。并治脐下绞痛。
　　治劳气方：
　　小芥子三升，捣末，绢袋盛，酒三斗浸之，密封七日，去滓。温服半升，渐至一升半，得方更合。忌如药法。
　　治上气三十年不瘥方：
　　大枣　杏仁各一百枚　豉一百二＋粒　蜀椒二百粒
　　右四味，先捣杏仁、豉令熟后，内枣、椒更捣，为丸如枣核大。含，稍稍咽之，日三夜一。
　　治积年上气不瘥，垂死者方：
　　莨菪子熬令色变　熟羊肝薄切，曝乾
　　右二味，各捣，等分，以七月七日神酢拌令相着。夜不食，空腹服二方寸匕，须拾针，两食间以冷浆白粥二匕止之，隔日一服，永瘥。四十日内，得煮饭汁作芜菁羹食之，已外一切禁断。
　　下气方：
　　生姜五两　小麦一升
　　右二味，以水七升，煮取一升，顿服。
　　又方：
　　大枣二七枚　紫苏茎叶切，一升
　　右二味，以酒三升，煮取一升半，分再服。水煮亦得。一方加橘皮半两。《肘后方》无枣，用橘皮。
　　治气方：
　　桃皮二斤，去黄者，□咀，以水五升，煮取三升。每服一升，瘥止。
　　又方：
　　酒服驴脂二合，日二，瘥止。
　　又方：
　　黄牛乳二升，煎取一升，和生乳一升。空腹服之，日二。
　　又方：
　　驴乳，初服三合，三日后，日别五合#14，后至七合，七日后至一升。忌葵菜、猪、鱼、油等。
　　又方：
　　尿空腹服，百日即止，治一切病。
　　又方：
　　乌牛尿，空腹服，日再，至三升止。
　　补气虚逆方：
　　大枣三升　甘皮去脉，十具　乾姜二两　乾地黄八两
　　右四味，治下筛，酒四升，渍枣三宿，洒出枣，取酒为炊汁，将枣内甑中，微火蒸，令枣膏，入釜中酒裹，煎酒令余二升许，候甑中枣只留皮核在，乃止火，贮器中，将前散及热下，搅之令调，大略与糖相似。以酒服二合，日再。此方非止补气，亦通治一切短气，并形体赢瘦，甚良。
　　大补气方：
　　乾地黄五两　甘草　秦椒各一两　乾姜　昆布　地骨皮各四两　白朮　桂心　人参　厚朴　海藻各三两　羊肾一具，去膏，四枚　羊肚一具，治如食法，去膏膋
　　右十三味，治下筛，内羊肚中，合肾缝塞肚口，蒸极熟为度，及热，木臼合捣，取肚、肾与诸药为一家，曝乾，更捣为散。酒服方寸匕，日二。
　　白石英散，明目，利小便，治气及补五劳七伤，无所不治方：
　　炼成白石英十两，白石英无多少，以锤子砧上细硗，向明选去魇翳色暗黑黄赤者，惟取白净者为佳，捣，绢下之，瓷器中研令极细熟，以生绢袋於铜器中水飞之，如作粉法，如此三度，研讫，澄之，渐渐去水，水尽至石英，曝得乾，看中有粗恶不净者去之，取中央好者，在下有粗恶者亦去之，更研堪用者使熟，白绢袋子盛，着瓷碗中，以瓷碗盖之，於三斗米下蒸之，饭熟讫出取，悬之使乾，更以瓷器中研七之为成　石斛　苁蓉各六分　泽泻　茯苓　橘皮各一两　菟丝子三两
　　右七味，治下筛，总於瓷器中，研令相得，重筛。酒服方寸匕，日二，不得过之。忌猜、鱼、鹅、鸭、蒜、冷、酢、滑。
　　补伤散，治肺伤，善泄咳，善惊恐，不能动筋，不可远行，膝不可久立，汗出鼻乾，少气喜悲，心下急痛，痛引胸中，卧不安席，忽忽喜梦，寒热，小便赤黄，目不远视，唾血方：
　　天门冬一升　防风　泽泻　人参　阿胶各一两半　栝蒌根　前胡　芍药　石膏　乾姜　大豆卷各#15二两　紫菀　白敛各一两　桂心白朮各四两　乾地黄　甘草　薯蓣　当归各二两半
　　右十九味，治下筛。食上酒服方寸匕，日三。
　　白石英圆，补养肺气方：
　　白石英一作白石脂　阳起石　磁石　菟丝子　苁蓉　乾地黄各二两半　石斛　栝蒌根　白朮　五味子各二两#16　防风　巴戟天各五分　桂心　人参各一两　蛇床子半两
　　右十五味，为末，蜜丸如梧子。酒下十五丸，加至三十丸，日二服。
　　理气圆，治气不足方：
　　杏仁　桂心各一两　乾姜　益智子各二两
　　右四味，为末，蜜丸如梧子。未食服三丸，以知#17为度。
　　治冷气，气短方：
　　蜀椒五两，绢袋盛，酒一斗浸二七日，服之任意多少。
　　治读诵劳极，疲乏困顿方：
　　酥　油　糖　酒　白蜜各二升
　　右五味，合於铜器中，微火煎二十沸下之为准，七日七夜服令尽。宜慎生冷。
　　又方：
　　人参　甘草　茯苓　当归各二两　地骨皮　芎藭　芍药　乾地黄　黄耆各三两　大枣二＋枚
　　右十味，□咀，以水一斗，煮取三升，分三服。方用桂心三两。
　　治卒短气方：
　　捣韭汁，服一升，立瘥。《肘后方》治卒上气鸣息便欲绝。
　　治乏气方：
　　生姜　枸杞叶各二两
　　右二味，□咀，以水三升，煮取一升，顿服。
　　治少年房多短气方：
　　豉七合　栀子二七枚
　　右二味，以水二升煮豉，取一升半，去豉，内栀子，煮取八合。服半升，不瘥更服。
　　灸法：
　　凡上气冷发，腹中雷呜转叫，呕逆不食，灸太冲，不限壮数，从痛至不痛，从不痛至痛止。
　　上气厥逆，灸胸堂百壮，穴在两乳间。
　　胸膈中气，灸阙输，随年壮。扁鹊云：第四椎下两傍各一寸半，名阙输。
　　心腹诸病，坚满烦痛，忧思结气，寒冷霍乱，心痛吐下，食不消，肠鸣泄利，灸太仓百壮。太仓一穴，一名胃募，在心下四寸，乃胃管下一寸。
　　结气囊裹，针药所不及，灸肓募随年壮。肓募二穴，从乳头即#18度至脐，中屈去半，从乳下行，度头是穴。
　　下气，灸肺输百壮，又灸太冲五十壮。
　　凡脐下绞痛，流入阴中，发作无时，此冷气，灸关元百壮。穴在脐下三寸。
　　短气不得语，灸天井百壮，穴在肘后两筋间。
　　又，灸大椎随年壮。
　　又，灸肺输百壮。
　　又，灸肝输百壮。
　　又，灸尺泽百壮。
　　又，灸小指、第四指间交脉上七壮。
　　又，灸手十指头，合十壮。
　　少年房多，短气，灸鸠尾头五十壮。
　　又，盐灸脐孔中二七壮。
　　乏气，灸第五椎下随年壮。
　　论曰：凡卒厥逆上气，气攻两胁，心下痛满，奄奄欲绝，此为奔豚气，即急作汤以浸两手足，数数易之。
　　奔豚，灸气海百壮。穴在脐下一寸半。
　　又，灸关元百壮。穴在脐下三寸。
　　奔豚，灸期门百壮。穴直两乳下第二肋#19端傍一寸五分。
　　奔豚，腹肿，灸章门百壮。章门，一名长平，二穴在大横外，直脐季肋端。
　　奔豚抢心不得息，灸中极五十壮。中极，一名玉泉，在脐下四寸。
　　奔豚上下，腹中与腰相引痛，灸中府百壮。穴在乳上三肋间。
　　奔豚上下，灸四满二七壮。穴侠丹田两傍相去三寸，即心下八寸，脐下横文是也。
　　孙真人备急千金要方卷之五十五竟
　　#1湿：原作『温』，据影宋刻本改。
　　#2知：原作『止』，据影宋刻本改。
　　#3分温三服：原作『分三服温』，据影宋刻本改。
　　#4各二两：影宋刻本作『各一两』。
　　#5三：影宋刻本作『药』。
　　#6各二两：影宋刻本作『各三两』。
　　#7各七分：影宋刻本作『各二分』。
　　#8各二两：影宋刻本作『各三两』。
　　#9五合：影宋刻本作『三合』。
　　#10各三两：影宋刻本作『各二两』。
　　#11二两：影宋刻本作『一两』。
　　#12各一升：影宋刻本作『各二升』。
　　#13各二两：影宋刻本作『各一两』。
　　#14五合：原作『三合』，据影宋刻本改。
　　#15各：原脱，据影宋刻本补。
　　#16各二两：影宋刻本作『各一两』。
　　#17知：原作『止』，据影宋刻本改。
　　#18即：影宋刻本作『斜』。
　　#19肋：原作『胁』，据影宋刻本改。下『肋』仿此。
　　孙真人备急不金要方卷之五十五
　　宋朝奉郎守太常少卿充秘阁校理林亿等校正
　　肺脏方
　　气极第四论 方 灸法
　　论曰：凡气极者，主肺也。肺应气，气与肺合。又曰：以秋遇病为皮痹，皮痹不已，复感於邪，内舍於肺，则寒湿之气客於六腑也。若肺有病，则先发气，气上冲胸，常欲自恚。以秋庚辛日伤风邪之气，为肺风。肺风之状，多汗。若阴伤则寒，寒则虚，虚则气逆咳，咳则短气，暮则甚，阴气至，湿#1气生，故甚。阴畏阳气，昼日则瘥。若阳伤则热，热则实，实则气喘息上胸臆，甚则唾血。然阳病治阴，阴是其裹。阴病治阳，阳是其表。是以阴阳表裹，衰王之源，故知以阳调阴，以阴调阳，阳气实则决，阴气虚则引。善治病者，初入皮毛、肌肤、筋脉则治之，若至六腑五脏，半死矣。
　　扁鹊曰：气绝不治，喘一作奔而冷汗出，二日死。气应手太阴，太阴气绝则皮毛焦，气先死矣。
　　锺乳散，治气极虚寒，阴畏阳气，昼酸暮甚，气短息寒，亦治百病，令人力强，能饮食，去风冷方：
　　锺乳别研　乾姜　桔梗　茯苓　细辛　桂心　附子　人参各一两六铢　白朮一两　防风　栝蒌根　牡蛎各二两半
　　右十二味，治下筛，酒服方寸匕，日三，渐加至二匕。五十以上，可数服，得力乃止。《千金翼》云：有冷加椒，有热加黄苓，各三两。
　　黄耆汤，治气极虚寒，皮毛焦，津液不通，虚劳百病，气力损乏方：
　　黄耆四两　人参　白朮　桂心各二两　生姜八两　大枣十枚　附子三十铢，一方不用
　　右七味，□咀，以水八升，煮取三升，去滓，分四服。
　　大露宿圆，治气极虚寒，皮痹不已，内舍於肺，寒气入客於六腑，腹胀虚满，寒冷积聚百病方：
　　誉石《肘后》作矾石　乾姜　桂心　皂荚　桔梗　附子各三两
　　右六味，为末，蜜丸梧子大。酒服十丸，日三，渐加之。慎热及近火等。
　　硫黄圆，治气极虚寒澼饮，胸中痰满，心腹痛，气急，不下饮食方：
　　硫黄　誉石　乾姜　附子　乌头　桂心　细辛　白朮　桔梗　茯苓各二两
　　右十味，为末，蜜丸如梧子。酒服十丸，日三，渐加之，以知#2为度。《肘后》无白朮、桔梗、茯苓，用昊茱萸、蜀椒、人参、皂荚、当归，十二种为丸，用治人大冷，夏月温饮食，不解衣者。
　　大前胡汤，治气极伤热，喘息冲胸，常欲自恚，心腹满痛，内外有热，烦呕不安方：
　　前胡八两　半夏　麻黄　芍药各四两　生姜五两　黄苓三两　枳实四枚　大枣十二枚
　　右八味，□咀，以水九升，煮取三升，去滓，分温三服#3。
　　竹叶汤，治气极伤热，气喘，甚则唾血，气短乏，不欲食，口燥咽乾方：
　　竹叶二升　麦门冬　小麦　生地黄各一升　生姜　石膏各六两　麻黄三两　甘草一两　大枣十枚
　　右九味，□咀，以水一斗，煮取三升，去滓，分三服。
　　灸法：
　　呕吐上气，灸尺泽，不三则七壮。尺泽者，在腕后肘中横文。
　　腹中雷鸣相逐，食不化，逆气，灸上管下一寸名太仓七壮。
　　积气第五论 方 灸法
　　论曰：七气者，寒气，热气，怒气，恚气，喜气，忧气，愁气，凡七种气。积聚坚，大如杯若盘，在心下，腹中疾痛，不能饮食，时来时去，每发欲死，如有祸祟，此皆七气所生。寒气，即呕逆恶心；热气，即说物不竟而迫；怒气，即上气不可忍，热痛上抢心，短气欲死不得息；恚气，即积聚在心下，不得饮食；喜气，即不可疾行，不能久立；忧气，即不可剧作，暮卧不安；愁气，即喜忘，不识人语，置物四方，还取不得去处，若闻急，即四肢驸肿，手足筋挛，捉不能举。如得病此，是七气所生，男子卒得，饮食不时所致，妇人即产后中风诸疾也。
　　七气圆方：
　　乌头　大黄各七分　紫菀　半夏　前胡　细辛　丹参　茯苓　芎藭　桃仁《胡洽》作杏仁　菖蒲一作芍药　石膏　吴茱萸　桂心　桔梗各三分　人参　甘草　防葵各一两　乾姜　蜀椒各半两
　　右二十味，为末，蜜丸如梧子大。酒服三丸，日三，加至十丸。一方去半夏，加甘遂三分。《胡洽》无丹参、甘草。
　　七气圆，主七气。七气者，寒气、热气、怒气、恚气、喜气、忧气、愁气。此之为病，皆生积聚，坚牢如杯，心腹绞痛，不能饮食，时去时来，发则欲死。凡寒气状，吐逆心满；热气状，恍惚，眩冒，失精；怒气状，不可当热，痛上荡心，短气欲绝，不得息；恚气状，积聚心满，不得食饮；喜气状，不可疾行久立；忧气状，不可苦作，卧不安席；愁气状，平故如怒，喜忘，四肢肘肿，不得举止。亦治产后中风余疾方：
　　大黄二两半　人参　半夏　吴茱萸　柴胡　乾姜　细辛　桔梗　菖蒲各二分　茯苓　芎藭　甘草　蜀椒一用桂心　石膏　桃仁各三分
　　右十五味，为末，蜜丸如梧子大。每服酒下三丸，日三服，渐加至十丸。《千金翼》十味，无茯苓、芎藭、甘草、石膏、桃仁。
　　七气汤，治寒气、热气、忧气、劳气、愁气，或饮食为膈气，或劳气内伤，五脏不调，气衰少力方：
　　乾姜　黄苓　厚朴《深师》作桂心　半夏　甘草　乾地黄　芍药　栝蒌根各二两#4，《深师》作橘皮　蜀椒三两，《深师》作桔梗　枳实五枚　人参一两　吴茱萸五合
　　右十二味，□咀，以水一斗，煮取三升。分三服，日三。
　　又方，治虚冷上气，劳气等方：
　　半夏一升　人参　生姜　桂心　甘草各一两
　　右五味，□咀，以水一斗，煮取三升。分三服，日三。
　　五膈圆，治忧膈、气膈、食膈、饮膈。五病同三#5服，以忧恚、饮食得之，若冷食及生菜便发。病苦心满，不得气息、引背痛如刺之状，食即心下坚，大如粉絮，大痛欲吐，吐即瘥，饮食不得下，甚者及手足冷，上气咳逆，喘息短气方：
　　麦门冬　甘草各五两　蜀椒　远志　桂心　细辛各二两#6　附子一两半　人参四两　乾姜二两
　　右九味，为末，蜜和丸。微使淖，先食含如弹丸一枚，细细咽之，喉中、胸中当热，药力稍尽，复含一丸，日三夜二，服药七日愈。《延年方》云：若不能含者，可分一大丸作七小圆，尽服之，夏月含益麦门冬、甘草、人参。《胡洽》云：亦可梧子大十丸，酒服之。《经心录》以吴茱萸代桂心，酒服如梧子五丸，空腹服之，治寒冷则心痛，咽中有物，吐之不出，咽之不入，食饮少者。
　　治结气冷症积在胁下，及脚气上入小腹，腹中胀满，百病方：
　　大蒜去心皮，三升，捣令极熟，以水三升和令调，绞取汁，更捣余滓令熟，更以水三升和令调，绞取汁，更捣余滓令熟，更以水三升和令调，绞取其汁，合得九升，所得滓可桃颗大，弃却，以微火煎取三升，下牛乳三升，合煎，取三升。旦起空腹一顿温服令尽，至申时食。三日服一剂，三十日服十剂止。
　　大蒜煎，治疝瘕积聚，冷癖痰饮，心腹胀满，上气咳嗽，刺风，风癫偏风，半身不随夕腰疼膝冷，气息否塞，百病方：
　　蒜六斤四两，去皮，切，水四斗，煮取一斗，去滓　酥一升，内蒜汁中　牛乳二升　摹茨　胡椒　乾姜各三两　石蜜　阿魏　戎盐各二两　石菖蒲　木香各一两　乾蒲桃四两
　　右十二味，为末，合内蒜汁中，以铜器微火煎取一斗。空腹酒下一两，五日已上稍加至三两，二十日觉四体安和，更加至六两。此治一切冷气，甚良。
　　桔梗破气圆，治气上下否塞不能息方：
　　桔梗　橘皮　乾姜　厚朴　枳实　细辛　葶苈各三分　吴茱萸　白朮各六分　胡椒　蜀椒　乌头各七分#7　荜茇十分　人参　桂心　附子　茯苓　前胡　防葵　芎藭各五分　甘草　大黄　槟榔　当归各八分
　　右二十四味，为末，蜜丸如梧子大。每服酒下十丸，日三。有热者，空腹服之。
　　槟榔汤，治气实若积聚，不得食息方：
　　槟榔三七枚　附子一枚　半夏一升　细辛一两　生姜八两　大黄　紫菀　柴胡各三两　橘皮　甘草　紫苏冬用子　茯苓各二两
　　右十二味，□咀，以水一斗，煮取三升。分三服，相去如人行十里久。若有症结坚实如石，加鳖甲二两、防葵二两。气上，加桑白皮切二升，枳实、厚朴各二两。消息气力强弱，进二剂，后隔十日，更服前桔梗破气圆。
　　治积年患气，发作有时，心腹绞痛，忽然气绝，腹中坚实，医所不治，复谓是蛊方：
　　槟榔大者四七枚　附子一枚　半夏一升　柴胡三两　生姜八两　橘皮　甘草　桂心　当归　枳实各二两
　　右十味，□咀，以水一斗，煮取三升。分三服，五日一剂。服三剂，永除根本。
　　半夏汤，治逆气心腹满，气上胸胁痛，寒冷心腹痛，呕逆及吐，不下食，忧气结聚方：
　　半夏一升　生姜　桂心各五两　橘皮四两
　　右四味，□咀，以水七升，煮取三升。分四服，日三夜一。人强者，作三服。亦治霍乱后吐逆腹痛。
　　又方，治逆气心中烦满，气闷不理，气上。方见第十六卷呕吐篇，四味者是。
　　贝母汤，治上气咽喉窒塞，短气不得卧，腰背痛，胸满不得食，面色萎黄方：
　　贝母一两　生姜五两　桂心　麻黄　石膏　甘草各二两#8　杏仁三＋枚　半夏五合#9
　　右八味，□咀，以水一斗，煮取三升。分为三服，日三。
　　麻黄汤，治上气，脉浮，咳逆，喉中水鸡声，喘息不通，呼吸欲死方：
　　麻黄八两　甘草四两　大枣三＋枚　射干如博棋子二枚
　　右四味，□咀，以井花水一斗，煮麻黄三沸，去沫内药，煮取四升。分四服，日三夜一。
　　奔气汤，治大气上奔，胸膈中诸病，发时迫满，短气不得卧，剧者便愒欲死，腹中冷湿气，肠鸣相逐，成结气方：
　　生姜一斤　半夏　吴茱萸各一升　桂心五两　人参　甘草各三两#10
　　右六味，□咀，以水一斗，煮取三升，分四服。
　　枳实汤，下气，治胸中满闷方：
　　枳实三枚　附子二枚　大枣十四枚　半夏五两　人参　甘草　白朮　乾姜　厚朴各二两
　　右九味，□咀，以水七升，煮取二升半。每服八合，日三。
　　下气，治气满腹胀方：
　　半夏一升　生姜一斤　人参一两半　橘皮三两
　　右四味，□咀，以水七升，煮取三升，去滓。分三服，日三。一方无人参，止三味。
　　治气，两胁满急，风冷方：
　　杏仁　茯苓　防葵各八分　吴茱萸　橘皮　桂心　防风　泽泻各五分　白朮　射干　芍药　苏子　桔梗　枳实各六分
　　右十四味，为末，蜜丸梧子大。酒服十丸，日二，加至三十丸。
　　治气满闭塞不能食，喘息方：
　　诃梨勒十枚，为末，蜜丸如梧子。食后服三丸。不忌，得利即止。
　　治上气咳逆方：
　　苏子一升　五味子五合　麻黄　细辛　紫菀　人参　黄苓　甘草各二两　桂心　当归各一两　生姜五两　半夏三两
　　右十二味，□咀，以水一斗，煮取三升，分作三服。
　　治气上不得卧，神秘方：
　　橘皮　生姜　紫苏　人参　五味子各五两，一方作桔梗
　　右五味，□咀，以水七升，煮取三升，分三服。
　　治热发，气上冲不得息，欲死，不得卧方：
　　桂心半两　白石英　麦门冬　枳实　白鲜皮　贝母　茯神　槟榔仁　天门冬各二两半　车前子二两#11人参　前胡　橘皮　白薇　杏仁各一两半　郁李仁三两　桃仁五分
　　右十七味，为末，蜜和丸如梧子大。以竹叶饮服十丸，日二，加至三十丸。
　　竹叶饮法：
　　竹叶　紫苏子各一升#13　紫菀　白前各二两　百部　甘草　生姜各三两
　　右七味，□咀，以水八升，煮取三升，温下前丸，药尽更合。
　　人参汤，安食下气，理胸胁，并治客热方：
　　人参　麦门冬　乾姜　当归　茯苓　甘草　五味子　黄耆　芍药　枳实各二两#13　桂心三两　半夏一升　大枣十五枚
　　右十三味，□咀，以水九升，煮取三升，去滓。每服九合，从旦至晡令尽，皆热服，慎勿冷。
　　海藻橘皮圆，下气，治风虚支满，膀胱虚冷，气上冲肺息奔，令咽喉气闷往来方：
　　海藻　橘皮　白前各三分　杏仁　茯苓　芍药　桂心各五分　苏子五合　枣肉　桑根白皮　昆布各二两　吴茱萸　人参　白朮　葶苈各一两
　　右十五味，为末，蜜丸如梧子大。饮服十丸，日二，加至十五丸，以利小便为度。
　　治气上方：
　　硇砂　细辛　牛膝各等分
　　右三味，末。气发，酒服方寸匕，后三日忌酒，余禁如药法。
　　治上气方：
　　上酥一升　独头蒜五颗
　　右二味，先以酥煎蒜，蒜黄出之，用生姜汁一合，共煎令熟。空腹温服一方寸匕。
　　治上气呕吐方：
　　芥子二升，为末，蜜丸。寅时以井花水服如梧子七丸，日二。亦可作散，空腹服之。及有酒浸服。并治脐下绞痛。
　　治劳气方：
　　小芥子三升，捣末，绢袋盛，酒三斗浸之，密封七日，去滓。温服半升，渐至一升半，得方更合。忌如药法。
　　治上气三十年不瘥方：
　　大枣　杏仁各一百枚　豉一百二＋粒　蜀椒二百粒
　　右四味，先捣杏仁、豉令熟后，内枣、椒更捣，为丸如枣核大。含，稍稍咽之，日三夜一。
　　治积年上气不瘥，垂死者方：
　　莨菪子熬令色变　熟羊肝薄切，曝乾
　　右二味，各捣，等分，以七月七日神酢拌令相着。夜不食，空腹服二方寸匕，须拾针，两食间以冷浆白粥二匕止之，隔日一服，永瘥。四十日内，得煮饭汁作芜菁羹食之，已外一切禁断。
　　下气方：
　　生姜五两　小麦一升
　　右二味，以水七升，煮取一升，顿服。
　　又方：
　　大枣二七枚　紫苏茎叶切，一升
　　右二味，以酒三升，煮取一升半，分再服。水煮亦得。一方加橘皮半两。《肘后方》无枣，用橘皮。
　　治气方：
　　桃皮二斤，去黄者，□咀，以水五升，煮取三升。每服一升，瘥止。
　　又方：
　　酒服驴脂二合，日二，瘥止。
　　又方：
　　黄牛乳二升，煎取一升，和生乳一升。空腹服之，日二。
　　又方：
　　驴乳，初服三合，三日后，日别五合#14，后至七合，七日后至一升。忌葵菜、猪、鱼、油等。
　　又方：
　　尿空腹服，百日即止，治一切病。
　　又方：
　　乌牛尿，空腹服，日再，至三升止。
　　补气虚逆方：
　　大枣三升　甘皮去脉，十具　乾姜二两　乾地黄八两
　　右四味，治下筛，酒四升，渍枣三宿，洒出枣，取酒为炊汁，将枣内甑中，微火蒸，令枣膏，入釜中酒裹，煎酒令余二升许，候甑中枣只留皮核在，乃止火，贮器中，将前散及热下，搅之令调，大略与糖相似。以酒服二合，日再。此方非止补气，亦通治一切短气，并形体赢瘦，甚良。
　　大补气方：
　　乾地黄五两　甘草　秦椒各一两　乾姜　昆布　地骨皮各四两　白朮　桂心　人参　厚朴　海藻各三两　羊肾一具，去膏，四枚　羊肚一具，治如食法，去膏膋
　　右十三味，治下筛，内羊肚中，合肾缝塞肚口，蒸极熟为度，及热，木臼合捣，取肚、肾与诸药为一家，曝乾，更捣为散。酒服方寸匕，日二。
　　白石英散，明目，利小便，治气及补五劳七伤，无所不治方：
　　炼成白石英十两，白石英无多少，以锤子砧上细硗，向明选去魇翳色暗黑黄赤者，惟取白净者为佳，捣，绢下之，瓷器中研令极细熟，以生绢袋於铜器中水飞之，如作粉法，如此三度，研讫，澄之，渐渐去水，水尽至石英，曝得乾，看中有粗恶不净者去之，取中央好者，在下有粗恶者亦去之，更研堪用者使熟，白绢袋子盛，着瓷碗中，以瓷碗盖之，於三斗米下蒸之，饭熟讫出取，悬之使乾，更以瓷器中研七之为成　石斛　苁蓉各六分　泽泻　茯苓　橘皮各一两　菟丝子三两
　　右七味，治下筛，总於瓷器中，研令相得，重筛。酒服方寸匕，日二，不得过之。忌猜、鱼、鹅、鸭、蒜、冷、酢、滑。
　　补伤散，治肺伤，善泄咳，善惊恐，不能动筋，不可远行，膝不可久立，汗出鼻乾，少气喜悲，心下急痛，痛引胸中，卧不安席，忽忽喜梦，寒热，小便赤黄，目不远视，唾血方：
　　天门冬一升　防风　泽泻　人参　阿胶各一两半　栝蒌根　前胡　芍药　石膏　乾姜　大豆卷各#15二两　紫菀　白敛各一两　桂心白朮各四两　乾地黄　甘草　薯蓣　当归各二两半
　　右十九味，治下筛。食上酒服方寸匕，日三。
　　白石英圆，补养肺气方：
　　白石英一作白石脂　阳起石　磁石　菟丝子　苁蓉　乾地黄各二两半　石斛　栝蒌根　白朮　五味子各二两#16　防风　巴戟天各五分　桂心　人参各一两　蛇床子半两
　　右十五味，为末，蜜丸如梧子。酒下十五丸，加至三十丸，日二服。
　　理气圆，治气不足方：
　　杏仁　桂心各一两　乾姜　益智子各二两
　　右四味，为末，蜜丸如梧子。未食服三丸，以知#17为度。
　　治冷气，气短方：
　　蜀椒五两，绢袋盛，酒一斗浸二七日，服之任意多少。
　　治读诵劳极，疲乏困顿方：
　　酥　油　糖　酒　白蜜各二升
　　右五味，合於铜器中，微火煎二十沸下之为准，七日七夜服令尽。宜慎生冷。
　　又方：
　　人参　甘草　茯苓　当归各二两　地骨皮　芎藭　芍药　乾地黄　黄耆各三两　大枣二＋枚
　　右十味，□咀，以水一斗，煮取三升，分三服。方用桂心三两。
　　治卒短气方：
　　捣韭汁，服一升，立瘥。《肘后方》治卒上气鸣息便欲绝。
　　治乏气方：
　　生姜　枸杞叶各二两
　　右二味，□咀，以水三升，煮取一升，顿服。
　　治少年房多短气方：
　　豉七合　栀子二七枚
　　右二味，以水二升煮豉，取一升半，去豉，内栀子，煮取八合。服半升，不瘥更服。
　　灸法：
　　凡上气冷发，腹中雷呜转叫，呕逆不食，灸太冲，不限壮数，从痛至不痛，从不痛至痛止。
　　上气厥逆，灸胸堂百壮，穴在两乳间。
　　胸膈中气，灸阙输，随年壮。扁鹊云：第四椎下两傍各一寸半，名阙输。
　　心腹诸病，坚满烦痛，忧思结气，寒冷霍乱，心痛吐下，食不消，肠鸣泄利，灸太仓百壮。太仓一穴，一名胃募，在心下四寸，乃胃管下一寸。
　　结气囊裹，针药所不及，灸肓募随年壮。肓募二穴，从乳头即#18度至脐，中屈去半，从乳下行，度头是穴。
　　下气，灸肺输百壮，又灸太冲五十壮。
　　凡脐下绞痛，流入阴中，发作无时，此冷气，灸关元百壮。穴在脐下三寸。
　　短气不得语，灸天井百壮，穴在肘后两筋间。
　　又，灸大椎随年壮。
　　又，灸肺输百壮。
　　又，灸肝输百壮。
　　又，灸尺泽百壮。
　　又，灸小指、第四指间交脉上七壮。
　　又，灸手十指头，合十壮。
　　少年房多，短气，灸鸠尾头五十壮。
　　又，盐灸脐孔中二七壮。
　　乏气，灸第五椎下随年壮。
　　论曰：凡卒厥逆上气，气攻两胁，心下痛满，奄奄欲绝，此为奔豚气，即急作汤以浸两手足，数数易之。
　　奔豚，灸气海百壮。穴在脐下一寸半。
　　又，灸关元百壮。穴在脐下三寸。
　　奔豚，灸期门百壮。穴直两乳下第二肋#19端傍一寸五分。
　　奔豚，腹肿，灸章门百壮。章门，一名长平，二穴在大横外，直脐季肋端。
　　奔豚抢心不得息，灸中极五十壮。中极，一名玉泉，在脐下四寸。
　　奔豚上下，腹中与腰相引痛，灸中府百壮。穴在乳上三肋间。
　　奔豚上下，灸四满二七壮。穴侠丹田两傍相去三寸，即心下八寸，脐下横文是也。
　　孙真人备急千金要方卷之五十五竟
　　#1湿：原作『温』，据影宋刻本改。
　　#2知：原作『止』，据影宋刻本改。
　　#3分温三服：原作『分三服温』，据影宋刻本改。
　　#4各二两：影宋刻本作『各一两』。
　　#5三：影宋刻本作『药』。
　　#6各二两：影宋刻本作『各三两』。
　　#7各七分：影宋刻本作『各二分』。
　　#8各二两：影宋刻本作『各三两』。
　　#9五合：影宋刻本作『三合』。
　　#10各三两：影宋刻本作『各二两』。
　　#11二两：影宋刻本作『一两』。
　　#12各一升：影宋刻本作『各二升』。
　　#13各二两：影宋刻本作『各一两』。
　　#14五合：原作『三合』，据影宋刻本改。
　　#15各：原脱，据影宋刻本补。
　　#16各二两：影宋刻本作『各一两』。
　　#17知：原作『止』，据影宋刻本改。
　　#18即：影宋刻本作『斜』。
　　#19肋：原作『胁』，据影宋刻本改。下『肋』仿此。
　　孙真人备急千金要方卷之五十六
　　宋朝奉郎守太常少卿充秘阁校理林亿等校正
　　肺脏方
　　肺痿第六论方
　　论曰：寸口脉数，其人病咳，口中反有浊唾涎沫出，何也？师曰：此为肺痿之病。何从得之？师曰：病热在上焦，因咳为肺痿，或从汗出，或从呕吐，或从痛渴，小便利数，或从便难，数被鴂药下，重亡津液，故得肺痿。又寸口脉不出而反发汗#1；阳脉早索，阴脉不涩，三焦踟蹰，入而不出。阴脉不涩，身体反冷，其内反烦，多唾唇燥，小便反难，此为肺痿，伤於津液，便如烂瓜，下如豚脑，但坐发汗故也。其病欲咳不得咳，咳出乾沫，久久小便不利，其脉平弱。肺痿吐涎沫而不咳者，其人不渴，必遗溺，小便数，所以然者，上虚不能制下故也，此为肺中冷，必眩。师曰：肺痿咳唾，咽燥欲饮者，自愈。自张口者，短气也。
　　甘草乾姜汤，温脏，治肺痿，多涎唾，小便数，肺中冷，必眩，不渴不咳若渴者属痛渴法，上虚，下不能制没，服此汤已，小温覆之方：
　　甘草四两　乾姜二两，《集验》、《肘后》有大枣十二枚。
　　右二味，□咀，以水三升，煮取一升半，去滓，分二服。
　　甘草汤，治肺痿，涎唾多，出血，心中温温液液方：《千金翼》名温液汤。
　　甘草二两，□咀，以水三升，煮取一升半，去滓，分三服。
　　生姜甘草汤，治肺痿，咳唾涎沫不止，咽燥而渴方：
　　生姜五两　甘草四两　人参三两　大枣十二枚
　　右四味，□咀，以水七升，煮取三升，去滓，分三服。
　　桂枝皂荚汤，治肺痿，吐涎沫不止方：去芍药加皂荚。
　　桂枝　生姜各三两　甘草二两　皂荚一两#2　大枣十五枚#3
　　右五味，□咀，以水七升，煮取三升，去滓，分三服。
　　麻黄汤，治肺胀，咳而上气，咽燥而喘，脉浮者，心下有水方：
　　麻黄　芍药　生姜仲景用乾姜　细辛　桂心各三两　半夏　五味子各半升　石膏四两
　　右八味，□咀，以水一斗，煮取三升，分三服。仲景名此为小青龙加石膏汤，用甘草三两，为九味。
　　肺瘫第七论 方
　　论曰：病咳唾脓血，其脉数，实者属肺痈，虚者属肺痿。咳而口中自有津液，舌上胎滑，此为浮寒，非肺痿。若口中辟辟燥，咳即胸中隐隐痛，脉反滑数，此为肺痈也。问曰：病者咳逆，师脉之，何以知为肺痈？当有脓血，吐之则死，后竟吐脓死。其脉何类？何以别之？师曰：寸口脉#4微而数，微则为风，数则为热，微则汗出，数则恶寒，风中於卫，呼气不入，热过於荣，吸而不出，风伤皮毛，热伤血脉。风舍於肺，其人则咳，口乾喘满，咽燥不渴，多唾浊沫，时时振寒。热之所过，血为凝滞，蓄结痈脓，吐如米粥。始萌可救，脓已成则难治。寸口脉数，趺阳脉紧，寒热相搏，故振寒而咳。趺阳脉浮缓，胃气如经，此为肺痈。师曰：振寒发热，寸口脉滑而数，其人饮食起居如故，此为痈肿病，医反不知，而以伤寒治之，不应愈也。何以知有脓？脓之所在，何以别知其处？师曰：假令脓在胸中者，为肺痈，其脉数，咳唾有脓血。设脓未成，其脉自紧数，紧去但数，脓为已成也。
　　桔梗汤，治咳，胸中满而振寒，脉数，咽乾而不渴，时时出浊唾腥臭，久久吐脓如粳米粥，是为肺痈者方：
　　桔梗三两，《集验》用二两，《古今录验》用一两　甘草二两
　　右二味，□咀，以水三升，煮取一升，去滓，分二服，必吐脓血也。一方有款冬花一两半。
　　泻肺扬#5，治肺痈，喘不得外方：
　　葶苈三两，为末　大枣二＋枚
　　右二味，先以水三升煮枣，取一#6升，去枣，内药一枣大，煎取七合，顿服令尽。三日服一剂，可至三四剂。治肺痈，胸胁胀，一身面目浮肿，鼻塞，清涕出，不闻香臭，咳逆上气，喘鸣迫塞，未进此方宜先服小青龙汤却服前药。其青龙汤方在十八卷。
　　黄昏汤，治咳有微热，烦满，胸心甲错，是为肺痈者方：
　　黄昏手掌大一片，是合昏皮也，□咀，以水三升，煮取一升，分二服。
　　又方：
　　薏苡仁半升#7　瓜瓣半升　桃仁五十枚#8　苇茎切，二升，水二斗，煮取五升，去滓
　　右四味，□咀，内苇汁中，煮取二升，服一升，当有所见，吐脓血。
　　飞尸鬼佳第八论方 灸法
　　论曰：凡诸心腹痛，服众方热药，入腹寂然不动，但益气息急者，此尸疰病也。宜先服甘草汁一升，消息少时，服瞿麦汤尽一剂，得下便觉稍宽。并暴症坚结，宿食，及女人血坚痛，发作无定者，神良。
　　五疰汤，治卒中贼风，遁尸鬼邪，心腹刺痛，大胀急方：
　　大黄　甘草各三两　当归　芍药各二两　乌头十枚　生姜　蜜各一斤　桂心四两
　　右八味，□咀，别渍大黄，以水九升，煮取三升，乌头别内蜜中煎，令得一升，拌汤中，去滓。分服三合，如人行三十里久，更进一服，日三，不知#9加至四合。
　　蜈蚣汤，治恶疰邪气往来，心痛彻背，或走入皮肤，移动不定，苦热，四肢烦疼，赢乏短气方：
　　娱蚣一枚　牛黄一分　大黄二两　丹砂　人参各三分　细辛　鬼臼　当归　桂心　乾姜各一两　黄苓　麝香各半两　附子四枚
　　右十三味，□咀，以水一斗，煮取三升，去滓，下牛黄、麝香末，分三服。
　　治卒中恶，贼风寒冷，入腹便绞痛，或飞尸、遁尸，发作无时，抢心胸满，胁痛如刀刺，口噤者方：
　　甘草　乾姜　茯苓　乾地黄　羊脂　当归　细辛各一两　芍药　吴茱萸　桂心各二两　栀子仁十五枚
　　右十一味，□咀，以水八升，煮取三升，去滓，内脂烊尽，分三服。欲利者，加大黄三两#10。
　　治卒中恶风，角弓反张，或飞尸、遁尸，心腹绞痛者方：
　　乾地黄　茯苓　芎藭　当归　甘草各一两　吴茱萸　桂心　乾姜　芍药各二两　栀子仁十四枚
　　右十味，□咀，以水八升，煮取三升，分三服。痛甚者，加羊脂三两，当归、人参、芍药各一两；心腹坚急，加大黄三两。
　　桃皮汤，治中恶气，心腹痛，胸胁胀满，短气方：
　　桃白皮一握，东引者　真珠　附子各一两　栀子仁十四枚　当归三两　吴茱萸　豉各五合　桂心二两
　　右八味，□咀，以水五升，煮取二升，去滓，内真珠末，分作二服。一方无当归以下四味。
　　桃奴汤，治中恶诸尸#11蛊疰，心腹卒绞痛方：
　　桃奴　当归　人参　乾姜各二两　芎藭　甘草各三两　丹砂　麝香　茯苓　犀角　鬼箭羽　桂心各一两
　　右十二味，□咀，以水九升，煮取二升半，去滓。分二#12服，未食服。大便不通，腹满者，加大黄三两，芒硝二两。《胡洽》有雄黄一两，无丹砂、芎藭。
　　治卒中风，寒冷温气入腹，虚胀急满，抢心，胸胁叉痛，气息不通，脉弦紧，汗不出，及得伤寒方：
　　吴茱萸　当归　麻黄　独活　甘草　桔梗　茯苓各二两　桂心　青木香　石膏　大黄　犀角各三两#13
　　右十二味，□咀，以水九升，煮取三升#14。分三服，日三。
　　治风冷气入腹，忽绞痛，紧急如吹，大小便闭，小腹有气结如斗大，胀满起，其脉弦，老者沉迟方：
　　瞿麦　当归　茯苓　鬼箭羽　桔梗　防己　海藻　吴茱萸　芎藭各二两　桂心　大黄各三两，一用犀角二两
　　右十一味，吹咀，以水九升，煮取三升，分三服。
　　治诸杂疰相连续死，亦治三十年众痉方：
　　桃根白皮一斤，□咀，以水二斗，煮取一斗，去滓。分八九服，须令二日服尽。《崔氏》用桃根白皮，治疰在心腹，痛不可忍者。
　　又方：
　　捣桃仁二七枚，研，酒服。
　　又方：
　　小芥子，末，鸡子白和傅。
　　尸疰、鬼疰者，即五尸之中尸疰，又挟诸鬼邪为害者也。其变动乃有三十六种至九十九种，大略令人寒热淋沥，沉沉默默，不的知其所苦，而无处不恶，累年积月，渐就顿滞，以至於死，死后复疰易傍人，乃至灭门。觉如此候者，宜急疗之之方：
　　獭肝一具，阴乾，治下筛。水服一方寸匕，日三。如一具不瘥，更作。
　　小附着散#15，治飞尸贼风，发时急痛，不在一处，针则移发，一日半日乃瘥，须臾复发者方：
　　细辛　甘草一作莽草　天雄各一分　桂心三分　附子　乌头　乾姜各一两　雄黄　真珠各半两
　　右九味，治下筛，酒服方寸匕。不知稍增，以知为度。《胡洽》有蜀椒四分，不用桂心、附子。
　　大附着散，治五尸疰忤，与前状同者方：
　　黄苓　由跋　椒目　细辛　雄黄　乾姜　黄连各一两　金牙　犀角　麝香　牛黄各一分　天雄　桂心各半两　真珠三分　蜈蚣一枚
　　右十五味，治下筛。酒服一钱匕，日三，以知为度。
　　大金牙散，治一切疰病。方见别卷中。
　　金牙散，治鬼疰风邪，鬼语尸疰，或在腰脊胸胁，流无常处，不喜见人，志意不定，面脱色，目赤鼻张，唇乾甲黄者方：
　　金牙　雄黄　铁精　野葛　露蜂房　芎藭　大黄　甘草　曾青　蛇蜕皮　真珠　丹砂　茹#16　乾漆各一分　石长生　狸骨一作鹳骨　桔梗　鬼臼　鬼箭羽　鬼督邮　椒目　乌头　狼毒　芜荑　苈芦　雷丸　鳖甲　滑石各二分，一作消石　毒公　胡燕屎　牛黄各三分#17　人参　狼牙　寒水石　桂心各四分#18石膏五分　蜈蚣　蜥蜴　附子各一枚蜣螂　亭长各七枚　元青　徐长卿　斑猫各十四枚　贝母二枚
　　右四十五味，治下筛，先食以酒服一刀圭，日再，不知渐加之，虫随大小便出。《崔氏》名蜀金牙散。
　　白朮散，治风入脏腑，闷绝，常自躁痛，或风疰入身，冷疰鬼痉，飞尸恶气，肿起，或左或右，或前或后，或内或外，针灸流移，无有常处，惊悸腹胀，气满叉#19心，头痛，或恍惚悲惧，不能饮食，或进或退，阴下湿痒，或大便有血，小便赤黄，房中劳极方：
　　白朮十四枚　附子　秦艽　人参　牡蛎　蜀椒　细辛　黄苓　芎藭　牛膝各三分　乾姜　桂心　防风各五分　茯苓　桔梗　当归　独活柴胡各四分　乌头　甘草　麻黄　石南　莽草　栝蒌根　天雄　杜仲各二分
　　右二十六味，治下筛。平旦酒服五分匕，讫，如人行七里久，势欲解，更饮酒五合为佳。
　　太乙备急散，治卒中恶客忤，五尸入腹，鬼刺鬼痱，及中蛊疰，吐血下血，及心腹卒痛，腹满，伤寒热毒病六七日方：
　　雄黄　桂心　芫花各二两　丹砂　蜀椒各一两　藜芦　巴豆各一分　野葛三分　附子五分
　　右九味，巴豆别治如脂，余合治下筛，以巴豆合和，更捣合和调，置铜器中密贮之，勿泄。有急疾，以水服钱五匕，可加至半钱匕，老小半之。病在头当鼻衄，在膈上吐，在膈下利，在四肢当汗出。此之所为，如汤沃雪，手下皆愈。方宜秘之，非贤不传。
　　龙牙散，治百疰邪鬼，飞尸万病方：
　　龙牙　茯苓各二两半　雄黄　枣膏　芍药各五分　乾地黄　石斛　胡燕屎各三分　鬼箭羽　乌头　羌活　露蜂房　曾青　真珠　桂心　杏仁　防风　桃奴　鬼臼　鹳骨各一两　人参　大黄各一两半　白朮二两　苏子四合　铜镜鼻　甘草　橘皮　芎藭　鬼督邮　远志　鳖甲各半两　狸阴二具　蜈蚣一枚
　　右三十三味，治下筛。酒服一刀圭，以知为度，当有虫从大便出。
　　治鬼#20疰蛊痉，毒气变化无常者方：
　　犀角　麝香　丹砂　雄黄　蜈蚣　鲛鱼皮　丁香　鹿角　龙骨　蘘荷根　蜀椒　乾姜各一分　贝子十枚
　　右十三味，治下筛，酒服方寸匕，加至二匕，日三。
　　备急散，治卒中恶风，气忤迷绝不知人。方见别卷。三味备急丸是。
　　治暴心痛，面无颜色，欲死者方：
　　以布裹盐，如弹丸大，烧令赤，置酒中消，服之，利即愈。
　　治蛊症方：
　　烧猫儿屎灰，水服之。用雄猫儿。
　　墨奴散，治卒得恶疰，腹胀方：
　　釜下墨一合　盐二合
　　右二味，合治，以水一升半，煮取八合。、一服令尽，须臾吐下，即瘥。
　　治哭疰方：
　　梳齿间刮取垢，水服之。
　　又方：
　　乱发一两　腊月猪脂一合
　　右二味，取猪脂煎发令消烊，服之，虫死矣。
　　又方：
　　熬大豆，帛裹熨之。
　　治一切病食疰方：凡食上得病，名为食疰。
　　取釜下土鸡子大，为末，酢泔清一升和服之。行五十步，吐即瘥。
　　又方：
　　还取本食，种数多少相似，各少许，和合，布裹烧灰，如杏仁大，水服之。
　　鹳骨圆，治遁尸，飞尸，积聚，胸痛连背，走无常处，或在脏，或肿在腹，或奄奄然而痛者方：
　　鹳骨三寸　丹砂一作丹参　牡蛎一作牡丹　雄黄　莽草各四分　藜芦　桂心　野葛各二分　斑猫　元青各十四枚　巴豆四十枚　蜈蚣一枚
　　右十二味，为末，蜜丸如小豆。每服二丸，日三，以知为度。
　　蜥蜴圆，治症坚水肿，飞尸遁尸，寒尸丧尸，尸疰，骨血相注，恶气鬼忤，蛄毒邪气往来，梦寤存亡，流饮结积，虎狼所啮，猘#21犬所咋，鸩毒入人五脏。服药以杀其毒，毒即消。妇人邪气鬼性亦能遣之之方：方与积聚篇重。
　　蜥蜴　蜈蚣各二枚　虻虫　杏仁各三十枚#22地胆五十枚　□虫四十枚　朴消　巴豆各七分　泽漆　鬼督邮　桑赤鸡　桃奴　犀角各二分　乾姜四分　虎骨六分　甘草一两　芍药　甘遂各五分　款冬花三分　蜣螂十四枚
　　右二十味，别治巴豆、杳仁如膏，内诸药末，研调，下蜜，捣二万杵，丸如麻子大。食前服三丸，日一，不下加之。不取吐下者，一丸旦服。有人风冷疰，癖坚二十年，得愈。
　　桔梗圆，治毒疰，鬼疰，食疰，冷疰，痰饮宿食不消，酒癖诸病方：
　　桔梗　藜芦　皂荚　巴豆　附子各二两
　　右五味，为末，蜜和，捣万杵，丸如梧子，宿不食，平旦饮服二丸，仰卧，服勿眠。至食时，膈上吐，膈下下，去恶物如蝌蚪虾蟆子，或长一二尺。下后当大虚，口乾，可作鸡羹，饮五合，太极饮食粥一升，三四日，病未尽，更服。忌如药法。
　　十疰圆，治十种疰：气疰，劳疰，鬼疰，冷疰，生人疰，死人疰，尸疰，食疰，水疰，土疰等方：
　　雄黄　巴豆各二两　人参　甘草　麦门冬　细辛一作稿本　桔梗　附子　皂荚　蜀椒各一两
　　右十味，末，蜜丸如梧子，空腹服五丸，日再，稍加，以知为度。
　　太乙神明陷冰圆，治诸病，破积聚，心下支满，寒热鬼疰，长病咳逆唾噫，辟除众恶，鬼逐邪气，鬼击客，中恶，胸中结气，咽中闭塞，有进有退，绕脐绞痛恻恻，随上下按之挑手，心中愠愠如有虫状，毒疰相染，甚至灭门者方：
　　雄黄　桂心　丹砂　矾石一作礜石　藜芦　大黄各二两　元青五枚　真珠　附子各一两半　麝香　人参　犀角　鬼臼　射罔　牛黄各一两　蜈蚣　蜥蜴各一枚　乌头八枚　杏仁三＋枚　斑猫　樗鸡　地胆各七枚　当归三两　巴豆一分
　　右二十四味，为末，蜜和，捣三万杵，丸如小豆。先食服二丸，日再，不知#23稍增。以药二丸着门上，令众邪不近。伤寒服之，无不愈。若至病家及视病人，夜行独宿，服二丸，众邪不能近也。《胡洽》无元青、桂心、真珠、康香、人参、犀角、乌头、射罔、蜥蜴、樗鸡、牛黄、当归，只十二味，与积聚篇重。
　　江南度世圆，治万病，症结积聚，伏尸，长病寒热，疰气流行皮中，久病着床，肌肉消尽，四肢烦热，呕逆不食，伤寒，时气恶疰，汗出，口噤不开，心痛方：
　　蜀椒三两　人参　细辛　甘草各二两　茯苓　真珠　大黄　乾姜　丹砂　野葛　桂心　雄黄　麝香　鬼臼各一两　乌头　牛黄各二分　附子　紫菀各六分　巴豆六十枚　蜈蚣一枚#24
　　右二十味，为末，蜜丸如小豆。饮服二丸，加至四丸，日二。加獭肝一具尤良。
　　大度世圆，治万病，与前状同者方：
　　牛黄　大黄　雄黄　细辛　附子　真珠　甘草　人参　射罔　丹砂　鬼臼　莽草各一两　蜀椒　麝香　鬼箭羽　茯苓　桂心　紫菀各二两　乾姜三两　野葛一尺　蜥蜴　娱蚣各一枚　地胆五十枚　芫青二＋枚　樗鸡三十枚#25巴豆仁八十枚
　　右二十六味，为末，蜜丸如小豆。饮服二丸，日二，先食服之。
　　治疰病相染易，及霍乱中恶，小儿客忤长病方：
　　獭肝一具　蜈蚣一枚　麝香一分　雄黄　莽草　丹砂　鬼臼　犀角　巴豆　大黄　牛黄各一两
　　右十一味，末，蜜丸如麻子。空腹服二丸，至三丸，以知#26为度。
　　雷氏千金圆，治行诸气，宿食不消，饮食中恶，心腹痛如刺及疟方：
　　消石五分#27大黄五分　桂心　乾姜各#28二两　巴豆仁六＋牧
　　右五味，为末，捣三千杵，蜜丸如大豆，服二丸，神验无比。已死者，折齿灌之。
　　治卒得尸疰毒痛往来方：
　　杏仁　乱发灰各等分
　　右二味，研如脂，丸如梧子，每服酒下三丸，日三。姚氏猪膏和丸。
　　治遁尸，尸疰，心腹刺痛，不可忍者方：
　　桂心　乾姜各一两　巴豆仁二两
　　右三味，治下筛，以上酢和如泥，傅病上，乾即易之。
　　治遁尸，尸疰，心腹及身有痛处不得近者方：
　　取艾小挼令碎，着痛上，厚一寸余，热汤和灰令强，热置艾上，冷即易，不过二三度瘥。
　　治遁尸，飞尸，又治暴风毒肿流入四肢、头面方：
　　白芥子一升，蒸熟，捣，以黄丹二两搅和，分作两分，用疏布袋盛，更蒸使热，以薄痛上，当更迭蒸袋，常使热薄之，如此三五度即定。
　　治人皮肤中痛，名曰症疰方：
　　醋和燕窠土，傅之。
　　治走疰方：
　　烧车釭令热，暂入水，以湿布裹，熨病上。
　　治三十年气疰方：
　　豉心半升　生椒一合
　　右二味，以水二升，煮取半升，适寒温，用竹筒缩取汁。令病者侧卧，手擘大孔射灌之，少时当出恶物。此法垂死悉治，得痒百千，不可具说。
　　灸法
　　凡五尸者，飞尸，遁尸，风尸，沉尸，尸疰也，今皆取一方兼治之。其状腹痛胀急不得气息，上冲心胸，傍攻两胁，或垒块踊起，或孪引腰背。治之之法，灸乳后三寸，男左女右，可二七壮。不止者，多其壮数，取愈止。
　　又，灸两手大拇指头各七壮。
　　又，灸心下三寸十壮。
　　又，灸乳下一寸，随病左右多其壮数。
　　又，以细绳量患人两乳头内，即裁断，中屈之，又从乳头向外量，使当肋罅於绳头，灸三壮或七壮，男左女右。
　　卒疰忤攻心胸，灸第七椎随年壮。
　　又，灸心下一寸三壮。
　　又，灸手肘文随年壮。
　　一切病食疰，灸手小指头，随年壮，男左女右。
　　五毒疰，不能饮食，百病，灸心下三寸胃管十壮。
　　水疰口中涌水，经云肺来乘肾，食后吐水，灸肺输，又灸三阴交，又灸期门。穴在乳下二肋间。泻肺补肾也。各随年壮。
　　一切疰，无新久，先仰卧，灸两乳边邪下三寸，第三肋间，随年壮，可至三百壮。又治诸气，神良。一名疰市。
　　孙真人备急千金要方卷之五十六竟
　　#1汗：原作『太』，据影宋刻本改。
　　#2一两：影宋刻本作『一挺』 。
　　#3十五枚：影宋刻本作『十二枚』。
　　#4脉：原作『肺』，据影宋刻本改。下『脉』字仿此。
　　#5泻肺扬：影宋刻本作『葶苈大枣泻肺汤』。
　　#6一：影宋刻本作『二』。
　　#7半升：原脱，据影宋刻本补。
　　#8五十枚：影宋刻本作『 二十枚』 。
　　#9知：原作『止』，据影宋刻本改。
　　#10三两：影宋刻本作『二两』。
　　#11诸尸：影宋刻本作『毒气』。
　　#12二：影宋刻本作『三』。
　　#13各三两；影宋刻本作『各二两』。
　　#14三升：影宋刻本作『二升』。
　　#15散：原作『汤』，据影宋刻本改。
　　#16蔺茹：此二字原空缺，据影宋刻本补。
　　#17各三分：影宋刻本『牛黄、胡燕屎』用『二分』。
　　#18各四分：此三字原脱，据影宋刻本补。
　　#19叉：原脱，据影宋刻本补。
　　#20治鬼：此二字原空缺，据影宋刻本补。
　　#21州：原作『痸』，锯影宋刻本改。
　　#22三十枚：影宋刻本作『二十枚』。
　　#23知：原作『止』，据影宋刻本改。
　　#24一枚：影宋刻本作『二枚』。
　　#25三十枚：影宋刻本作『二十枚』。
　　#26知：原作『止』，据影宋刻本改。
　　#27五分：影宋刻本作『三分』。
　　#28各：原脱，据影宋刻本补。
　　孙真人备急千金要方卷之五十六
　　宋朝奉郎守太常少卿充秘阁校理林亿等校正
　　肺脏方
　　肺痿第六论方
　　论曰：寸口脉数，其人病咳，口中反有浊唾涎沫出，何也？师曰：此为肺痿之病。何从得之？师曰：病热在上焦，因咳为肺痿，或从汗出，或从呕吐，或从痛渴，小便利数，或从便难，数被鴂药下，重亡津液，故得肺痿。又寸口脉不出而反发汗#1；阳脉早索，阴脉不涩，三焦踟蹰，入而不出。阴脉不涩，身体反冷，其内反烦，多唾唇燥，小便反难，此为肺痿，伤於津液，便如烂瓜，下如豚脑，但坐发汗故也。其病欲咳不得咳，咳出乾沫，久久小便不利，其脉平弱。肺痿吐涎沫而不咳者，其人不渴，必遗溺，小便数，所以然者，上虚不能制下故也，此为肺中冷，必眩。师曰：肺痿咳唾，咽燥欲饮者，自愈。自张口者，短气也。
　　甘草乾姜汤，温脏，治肺痿，多涎唾，小便数，肺中冷，必眩，不渴不咳若渴者属痛渴法，上虚，下不能制没，服此汤已，小温覆之方：
　　甘草四两　乾姜二两，《集验》、《肘后》有大枣十二枚。
　　右二味，□咀，以水三升，煮取一升半，去滓，分二服。
　　甘草汤，治肺痿，涎唾多，出血，心中温温液液方：《千金翼》名温液汤。
　　甘草二两，□咀，以水三升，煮取一升半，去滓，分三服。
　　生姜甘草汤，治肺痿，咳唾涎沫不止，咽燥而渴方：
　　生姜五两　甘草四两　人参三两　大枣十二枚
　　右四味，□咀，以水七升，煮取三升，去滓，分三服。
　　桂枝皂荚汤，治肺痿，吐涎沫不止方：去芍药加皂荚。
　　桂枝　生姜各三两　甘草二两　皂荚一两#2　大枣十五枚#3
　　右五味，□咀，以水七升，煮取三升，去滓，分三服。
　　麻黄汤，治肺胀，咳而上气，咽燥而喘，脉浮者，心下有水方：
　　麻黄　芍药　生姜仲景用乾姜　细辛　桂心各三两　半夏　五味子各半升　石膏四两
　　右八味，□咀，以水一斗，煮取三升，分三服。仲景名此为小青龙加石膏汤，用甘草三两，为九味。
　　肺瘫第七论 方
　　论曰：病咳唾脓血，其脉数，实者属肺痈，虚者属肺痿。咳而口中自有津液，舌上胎滑，此为浮寒，非肺痿。若口中辟辟燥，咳即胸中隐隐痛，脉反滑数，此为肺痈也。问曰：病者咳逆，师脉之，何以知为肺痈？当有脓血，吐之则死，后竟吐脓死。其脉何类？何以别之？师曰：寸口脉#4微而数，微则为风，数则为热，微则汗出，数则恶寒，风中於卫，呼气不入，热过於荣，吸而不出，风伤皮毛，热伤血脉。风舍於肺，其人则咳，口乾喘满，咽燥不渴，多唾浊沫，时时振寒。热之所过，血为凝滞，蓄结痈脓，吐如米粥。始萌可救，脓已成则难治。寸口脉数，趺阳脉紧，寒热相搏，故振寒而咳。趺阳脉浮缓，胃气如经，此为肺痈。师曰：振寒发热，寸口脉滑而数，其人饮食起居如故，此为痈肿病，医反不知，而以伤寒治之，不应愈也。何以知有脓？脓之所在，何以别知其处？师曰：假令脓在胸中者，为肺痈，其脉数，咳唾有脓血。设脓未成，其脉自紧数，紧去但数，脓为已成也。
　　桔梗汤，治咳，胸中满而振寒，脉数，咽乾而不渴，时时出浊唾腥臭，久久吐脓如粳米粥，是为肺痈者方：
　　桔梗三两，《集验》用二两，《古今录验》用一两　甘草二两
　　右二味，□咀，以水三升，煮取一升，去滓，分二服，必吐脓血也。一方有款冬花一两半。
　　泻肺扬#5，治肺痈，喘不得外方：
　　葶苈三两，为末　大枣二＋枚
　　右二味，先以水三升煮枣，取一#6升，去枣，内药一枣大，煎取七合，顿服令尽。三日服一剂，可至三四剂。治肺痈，胸胁胀，一身面目浮肿，鼻塞，清涕出，不闻香臭，咳逆上气，喘鸣迫塞，未进此方宜先服小青龙汤却服前药。其青龙汤方在十八卷。
　　黄昏汤，治咳有微热，烦满，胸心甲错，是为肺痈者方：
　　黄昏手掌大一片，是合昏皮也，□咀，以水三升，煮取一升，分二服。
　　又方：
　　薏苡仁半升#7　瓜瓣半升　桃仁五十枚#8　苇茎切，二升，水二斗，煮取五升，去滓
　　右四味，□咀，内苇汁中，煮取二升，服一升，当有所见，吐脓血。
　　飞尸鬼佳第八论方 灸法
　　论曰：凡诸心腹痛，服众方热药，入腹寂然不动，但益气息急者，此尸疰病也。宜先服甘草汁一升，消息少时，服瞿麦汤尽一剂，得下便觉稍宽。并暴症坚结，宿食，及女人血坚痛，发作无定者，神良。
　　五疰汤，治卒中贼风，遁尸鬼邪，心腹刺痛，大胀急方：
　　大黄　甘草各三两　当归　芍药各二两　乌头十枚　生姜　蜜各一斤　桂心四两
　　右八味，□咀，别渍大黄，以水九升，煮取三升，乌头别内蜜中煎，令得一升，拌汤中，去滓。分服三合，如人行三十里久，更进一服，日三，不知#9加至四合。
　　蜈蚣汤，治恶疰邪气往来，心痛彻背，或走入皮肤，移动不定，苦热，四肢烦疼，赢乏短气方：
　　娱蚣一枚　牛黄一分　大黄二两　丹砂　人参各三分　细辛　鬼臼　当归　桂心　乾姜各一两　黄苓　麝香各半两　附子四枚
　　右十三味，□咀，以水一斗，煮取三升，去滓，下牛黄、麝香末，分三服。
　　治卒中恶，贼风寒冷，入腹便绞痛，或飞尸、遁尸，发作无时，抢心胸满，胁痛如刀刺，口噤者方：
　　甘草　乾姜　茯苓　乾地黄　羊脂　当归　细辛各一两　芍药　吴茱萸　桂心各二两　栀子仁十五枚
　　右十一味，□咀，以水八升，煮取三升，去滓，内脂烊尽，分三服。欲利者，加大黄三两#10。
　　治卒中恶风，角弓反张，或飞尸、遁尸，心腹绞痛者方：
　　乾地黄　茯苓　芎藭　当归　甘草各一两　吴茱萸　桂心　乾姜　芍药各二两　栀子仁十四枚
　　右十味，□咀，以水八升，煮取三升，分三服。痛甚者，加羊脂三两，当归、人参、芍药各一两；心腹坚急，加大黄三两。
　　桃皮汤，治中恶气，心腹痛，胸胁胀满，短气方：
　　桃白皮一握，东引者　真珠　附子各一两　栀子仁十四枚　当归三两　吴茱萸　豉各五合　桂心二两
　　右八味，□咀，以水五升，煮取二升，去滓，内真珠末，分作二服。一方无当归以下四味。
　　桃奴汤，治中恶诸尸#11蛊疰，心腹卒绞痛方：
　　桃奴　当归　人参　乾姜各二两　芎藭　甘草各三两　丹砂　麝香　茯苓　犀角　鬼箭羽　桂心各一两
　　右十二味，□咀，以水九升，煮取二升半，去滓。分二#12服，未食服。大便不通，腹满者，加大黄三两，芒硝二两。《胡洽》有雄黄一两，无丹砂、芎藭。
　　治卒中风，寒冷温气入腹，虚胀急满，抢心，胸胁叉痛，气息不通，脉弦紧，汗不出，及得伤寒方：
　　吴茱萸　当归　麻黄　独活　甘草　桔梗　茯苓各二两　桂心　青木香　石膏　大黄　犀角各三两#13
　　右十二味，□咀，以水九升，煮取三升#14。分三服，日三。
　　治风冷气入腹，忽绞痛，紧急如吹，大小便闭，小腹有气结如斗大，胀满起，其脉弦，老者沉迟方：
　　瞿麦　当归　茯苓　鬼箭羽　桔梗　防己　海藻　吴茱萸　芎藭各二两　桂心　大黄各三两，一用犀角二两
　　右十一味，吹咀，以水九升，煮取三升，分三服。
　　治诸杂疰相连续死，亦治三十年众痉方：
　　桃根白皮一斤，□咀，以水二斗，煮取一斗，去滓。分八九服，须令二日服尽。《崔氏》用桃根白皮，治疰在心腹，痛不可忍者。
　　又方：
　　捣桃仁二七枚，研，酒服。
　　又方：
　　小芥子，末，鸡子白和傅。
　　尸疰、鬼疰者，即五尸之中尸疰，又挟诸鬼邪为害者也。其变动乃有三十六种至九十九种，大略令人寒热淋沥，沉沉默默，不的知其所苦，而无处不恶，累年积月，渐就顿滞，以至於死，死后复疰易傍人，乃至灭门。觉如此候者，宜急疗之之方：
　　獭肝一具，阴乾，治下筛。水服一方寸匕，日三。如一具不瘥，更作。
　　小附着散#15，治飞尸贼风，发时急痛，不在一处，针则移发，一日半日乃瘥，须臾复发者方：
　　细辛　甘草一作莽草　天雄各一分　桂心三分　附子　乌头　乾姜各一两　雄黄　真珠各半两
　　右九味，治下筛，酒服方寸匕。不知稍增，以知为度。《胡洽》有蜀椒四分，不用桂心、附子。
　　大附着散，治五尸疰忤，与前状同者方：
　　黄苓　由跋　椒目　细辛　雄黄　乾姜　黄连各一两　金牙　犀角　麝香　牛黄各一分　天雄　桂心各半两　真珠三分　蜈蚣一枚
　　右十五味，治下筛。酒服一钱匕，日三，以知为度。
　　大金牙散，治一切疰病。方见别卷中。
　　金牙散，治鬼疰风邪，鬼语尸疰，或在腰脊胸胁，流无常处，不喜见人，志意不定，面脱色，目赤鼻张，唇乾甲黄者方：
　　金牙　雄黄　铁精　野葛　露蜂房　芎藭　大黄　甘草　曾青　蛇蜕皮　真珠　丹砂　茹#16　乾漆各一分　石长生　狸骨一作鹳骨　桔梗　鬼臼　鬼箭羽　鬼督邮　椒目　乌头　狼毒　芜荑　苈芦　雷丸　鳖甲　滑石各二分，一作消石　毒公　胡燕屎　牛黄各三分#17　人参　狼牙　寒水石　桂心各四分#18石膏五分　蜈蚣　蜥蜴　附子各一枚蜣螂　亭长各七枚　元青　徐长卿　斑猫各十四枚　贝母二枚
　　右四十五味，治下筛，先食以酒服一刀圭，日再，不知渐加之，虫随大小便出。《崔氏》名蜀金牙散。
　　白朮散，治风入脏腑，闷绝，常自躁痛，或风疰入身，冷疰鬼痉，飞尸恶气，肿起，或左或右，或前或后，或内或外，针灸流移，无有常处，惊悸腹胀，气满叉#19心，头痛，或恍惚悲惧，不能饮食，或进或退，阴下湿痒，或大便有血，小便赤黄，房中劳极方：
　　白朮十四枚　附子　秦艽　人参　牡蛎　蜀椒　细辛　黄苓　芎藭　牛膝各三分　乾姜　桂心　防风各五分　茯苓　桔梗　当归　独活柴胡各四分　乌头　甘草　麻黄　石南　莽草　栝蒌根　天雄　杜仲各二分
　　右二十六味，治下筛。平旦酒服五分匕，讫，如人行七里久，势欲解，更饮酒五合为佳。
　　太乙备急散，治卒中恶客忤，五尸入腹，鬼刺鬼痱，及中蛊疰，吐血下血，及心腹卒痛，腹满，伤寒热毒病六七日方：
　　雄黄　桂心　芫花各二两　丹砂　蜀椒各一两　藜芦　巴豆各一分　野葛三分　附子五分
　　右九味，巴豆别治如脂，余合治下筛，以巴豆合和，更捣合和调，置铜器中密贮之，勿泄。有急疾，以水服钱五匕，可加至半钱匕，老小半之。病在头当鼻衄，在膈上吐，在膈下利，在四肢当汗出。此之所为，如汤沃雪，手下皆愈。方宜秘之，非贤不传。
　　龙牙散，治百疰邪鬼，飞尸万病方：
　　龙牙　茯苓各二两半　雄黄　枣膏　芍药各五分　乾地黄　石斛　胡燕屎各三分　鬼箭羽　乌头　羌活　露蜂房　曾青　真珠　桂心　杏仁　防风　桃奴　鬼臼　鹳骨各一两　人参　大黄各一两半　白朮二两　苏子四合　铜镜鼻　甘草　橘皮　芎藭　鬼督邮　远志　鳖甲各半两　狸阴二具　蜈蚣一枚
　　右三十三味，治下筛。酒服一刀圭，以知为度，当有虫从大便出。
　　治鬼#20疰蛊痉，毒气变化无常者方：
　　犀角　麝香　丹砂　雄黄　蜈蚣　鲛鱼皮　丁香　鹿角　龙骨　蘘荷根　蜀椒　乾姜各一分　贝子十枚
　　右十三味，治下筛，酒服方寸匕，加至二匕，日三。
　　备急散，治卒中恶风，气忤迷绝不知人。方见别卷。三味备急丸是。
　　治暴心痛，面无颜色，欲死者方：
　　以布裹盐，如弹丸大，烧令赤，置酒中消，服之，利即愈。
　　治蛊症方：
　　烧猫儿屎灰，水服之。用雄猫儿。
　　墨奴散，治卒得恶疰，腹胀方：
　　釜下墨一合　盐二合
　　右二味，合治，以水一升半，煮取八合。、一服令尽，须臾吐下，即瘥。
　　治哭疰方：
　　梳齿间刮取垢，水服之。
　　又方：
　　乱发一两　腊月猪脂一合
　　右二味，取猪脂煎发令消烊，服之，虫死矣。
　　又方：
　　熬大豆，帛裹熨之。
　　治一切病食疰方：凡食上得病，名为食疰。
　　取釜下土鸡子大，为末，酢泔清一升和服之。行五十步，吐即瘥。
　　又方：
　　还取本食，种数多少相似，各少许，和合，布裹烧灰，如杏仁大，水服之。
　　鹳骨圆，治遁尸，飞尸，积聚，胸痛连背，走无常处，或在脏，或肿在腹，或奄奄然而痛者方：
　　鹳骨三寸　丹砂一作丹参　牡蛎一作牡丹　雄黄　莽草各四分　藜芦　桂心　野葛各二分　斑猫　元青各十四枚　巴豆四十枚　蜈蚣一枚
　　右十二味，为末，蜜丸如小豆。每服二丸，日三，以知为度。
　　蜥蜴圆，治症坚水肿，飞尸遁尸，寒尸丧尸，尸疰，骨血相注，恶气鬼忤，蛄毒邪气往来，梦寤存亡，流饮结积，虎狼所啮，猘#21犬所咋，鸩毒入人五脏。服药以杀其毒，毒即消。妇人邪气鬼性亦能遣之之方：方与积聚篇重。
　　蜥蜴　蜈蚣各二枚　虻虫　杏仁各三十枚#22地胆五十枚　□虫四十枚　朴消　巴豆各七分　泽漆　鬼督邮　桑赤鸡　桃奴　犀角各二分　乾姜四分　虎骨六分　甘草一两　芍药　甘遂各五分　款冬花三分　蜣螂十四枚
　　右二十味，别治巴豆、杳仁如膏，内诸药末，研调，下蜜，捣二万杵，丸如麻子大。食前服三丸，日一，不下加之。不取吐下者，一丸旦服。有人风冷疰，癖坚二十年，得愈。
　　桔梗圆，治毒疰，鬼疰，食疰，冷疰，痰饮宿食不消，酒癖诸病方：
　　桔梗　藜芦　皂荚　巴豆　附子各二两
　　右五味，为末，蜜和，捣万杵，丸如梧子，宿不食，平旦饮服二丸，仰卧，服勿眠。至食时，膈上吐，膈下下，去恶物如蝌蚪虾蟆子，或长一二尺。下后当大虚，口乾，可作鸡羹，饮五合，太极饮食粥一升，三四日，病未尽，更服。忌如药法。
　　十疰圆，治十种疰：气疰，劳疰，鬼疰，冷疰，生人疰，死人疰，尸疰，食疰，水疰，土疰等方：
　　雄黄　巴豆各二两　人参　甘草　麦门冬　细辛一作稿本　桔梗　附子　皂荚　蜀椒各一两
　　右十味，末，蜜丸如梧子，空腹服五丸，日再，稍加，以知为度。
　　太乙神明陷冰圆，治诸病，破积聚，心下支满，寒热鬼疰，长病咳逆唾噫，辟除众恶，鬼逐邪气，鬼击客，中恶，胸中结气，咽中闭塞，有进有退，绕脐绞痛恻恻，随上下按之挑手，心中愠愠如有虫状，毒疰相染，甚至灭门者方：
　　雄黄　桂心　丹砂　矾石一作礜石　藜芦　大黄各二两　元青五枚　真珠　附子各一两半　麝香　人参　犀角　鬼臼　射罔　牛黄各一两　蜈蚣　蜥蜴各一枚　乌头八枚　杏仁三＋枚　斑猫　樗鸡　地胆各七枚　当归三两　巴豆一分
　　右二十四味，为末，蜜和，捣三万杵，丸如小豆。先食服二丸，日再，不知#23稍增。以药二丸着门上，令众邪不近。伤寒服之，无不愈。若至病家及视病人，夜行独宿，服二丸，众邪不能近也。《胡洽》无元青、桂心、真珠、康香、人参、犀角、乌头、射罔、蜥蜴、樗鸡、牛黄、当归，只十二味，与积聚篇重。
　　江南度世圆，治万病，症结积聚，伏尸，长病寒热，疰气流行皮中，久病着床，肌肉消尽，四肢烦热，呕逆不食，伤寒，时气恶疰，汗出，口噤不开，心痛方：
　　蜀椒三两　人参　细辛　甘草各二两　茯苓　真珠　大黄　乾姜　丹砂　野葛　桂心　雄黄　麝香　鬼臼各一两　乌头　牛黄各二分　附子　紫菀各六分　巴豆六十枚　蜈蚣一枚#24
　　右二十味，为末，蜜丸如小豆。饮服二丸，加至四丸，日二。加獭肝一具尤良。
　　大度世圆，治万病，与前状同者方：
　　牛黄　大黄　雄黄　细辛　附子　真珠　甘草　人参　射罔　丹砂　鬼臼　莽草各一两　蜀椒　麝香　鬼箭羽　茯苓　桂心　紫菀各二两　乾姜三两　野葛一尺　蜥蜴　娱蚣各一枚　地胆五十枚　芫青二＋枚　樗鸡三十枚#25巴豆仁八十枚
　　右二十六味，为末，蜜丸如小豆。饮服二丸，日二，先食服之。
　　治疰病相染易，及霍乱中恶，小儿客忤长病方：
　　獭肝一具　蜈蚣一枚　麝香一分　雄黄　莽草　丹砂　鬼臼　犀角　巴豆　大黄　牛黄各一两
　　右十一味，末，蜜丸如麻子。空腹服二丸，至三丸，以知#26为度。
　　雷氏千金圆，治行诸气，宿食不消，饮食中恶，心腹痛如刺及疟方：
　　消石五分#27大黄五分　桂心　乾姜各#28二两　巴豆仁六＋牧
　　右五味，为末，捣三千杵，蜜丸如大豆，服二丸，神验无比。已死者，折齿灌之。
　　治卒得尸疰毒痛往来方：
　　杏仁　乱发灰各等分
　　右二味，研如脂，丸如梧子，每服酒下三丸，日三。姚氏猪膏和丸。
　　治遁尸，尸疰，心腹刺痛，不可忍者方：
　　桂心　乾姜各一两　巴豆仁二两
　　右三味，治下筛，以上酢和如泥，傅病上，乾即易之。
　　治遁尸，尸疰，心腹及身有痛处不得近者方：
　　取艾小挼令碎，着痛上，厚一寸余，热汤和灰令强，热置艾上，冷即易，不过二三度瘥。
　　治遁尸，飞尸，又治暴风毒肿流入四肢、头面方：
　　白芥子一升，蒸熟，捣，以黄丹二两搅和，分作两分，用疏布袋盛，更蒸使热，以薄痛上，当更迭蒸袋，常使热薄之，如此三五度即定。
　　治人皮肤中痛，名曰症疰方：
　　醋和燕窠土，傅之。
　　治走疰方：
　　烧车釭令热，暂入水，以湿布裹，熨病上。
　　治三十年气疰方：
　　豉心半升　生椒一合
　　右二味，以水二升，煮取半升，适寒温，用竹筒缩取汁。令病者侧卧，手擘大孔射灌之，少时当出恶物。此法垂死悉治，得痒百千，不可具说。
　　灸法
　　凡五尸者，飞尸，遁尸，风尸，沉尸，尸疰也，今皆取一方兼治之。其状腹痛胀急不得气息，上冲心胸，傍攻两胁，或垒块踊起，或孪引腰背。治之之法，灸乳后三寸，男左女右，可二七壮。不止者，多其壮数，取愈止。
　　又，灸两手大拇指头各七壮。
　　又，灸心下三寸十壮。
　　又，灸乳下一寸，随病左右多其壮数。
　　又，以细绳量患人两乳头内，即裁断，中屈之，又从乳头向外量，使当肋罅於绳头，灸三壮或七壮，男左女右。
　　卒疰忤攻心胸，灸第七椎随年壮。
　　又，灸心下一寸三壮。
　　又，灸手肘文随年壮。
　　一切病食疰，灸手小指头，随年壮，男左女右。
　　五毒疰，不能饮食，百病，灸心下三寸胃管十壮。
　　水疰口中涌水，经云肺来乘肾，食后吐水，灸肺输，又灸三阴交，又灸期门。穴在乳下二肋间。泻肺补肾也。各随年壮。
　　一切疰，无新久，先仰卧，灸两乳边邪下三寸，第三肋间，随年壮，可至三百壮。又治诸气，神良。一名疰市。
　　孙真人备急千金要方卷之五十六竟
　　#1汗：原作『太』，据影宋刻本改。
　　#2一两：影宋刻本作『一挺』 。
　　#3十五枚：影宋刻本作『十二枚』。
　　#4脉：原作『肺』，据影宋刻本改。下『脉』字仿此。
　　#5泻肺扬：影宋刻本作『葶苈大枣泻肺汤』。
　　#6一：影宋刻本作『二』。
　　#7半升：原脱，据影宋刻本补。
　　#8五十枚：影宋刻本作『 二十枚』 。
　　#9知：原作『止』，据影宋刻本改。
　　#10三两：影宋刻本作『二两』。
　　#11诸尸：影宋刻本作『毒气』。
　　#12二：影宋刻本作『三』。
　　#13各三两；影宋刻本作『各二两』。
　　#14三升：影宋刻本作『二升』。
　　#15散：原作『汤』，据影宋刻本改。
　　#16蔺茹：此二字原空缺，据影宋刻本补。
　　#17各三分：影宋刻本『牛黄、胡燕屎』用『二分』。
　　#18各四分：此三字原脱，据影宋刻本补。
　　#19叉：原脱，据影宋刻本补。
　　#20治鬼：此二字原空缺，据影宋刻本补。
　　#21州：原作『痸』，锯影宋刻本改。
　　#22三十枚：影宋刻本作『二十枚』。
　　#23知：原作『止』，据影宋刻本改。
　　#24一枚：影宋刻本作『二枚』。
　　#25三十枚：影宋刻本作『二十枚』。
　　#26知：原作『止』，据影宋刻本改。
　　#27五分：影宋刻本作『三分』。
　　#28各：原脱，据影宋刻本补。
　　孙真人备急千金要方卷之五十七
　　宋朝奉郎守太常少卿充秘阁校理林亿等校正
　　大肠腑方
　　大肠腑脉论第一
　　论曰：大肠腑者，主肺也，鼻柱中央是其候也。肺合气於大肠，大肠者，为行道传泻之腑也．号监仓掾。重二斤十二两，长一丈二尺，广六寸，当脐右回迭积还反十二曲，贮水谷一斗二升，主十二时，定血脉，和利精神。《千金》、《明堂》、《外台》同。《难经》云长二丈一尺，大四寸，径一寸之少半，十六曲，盛谷一斗，水七升半。鼻遂以长，以候大肠。
　　右手关前寸口阳绝者，无大肠脉也。苦少气，心下有水气，立秋节即咳。刺手太阴治阴，在鱼际间。
　　右手关前寸口阳实者，大肠实也。苦肠中切痛，如针刀所刺，无休息时。刺手阳明治阳，在手腕中，泻之。
　　大肠病者，肠中切痛而呜擢濯，冬日重感於寒则泄，当脐而痛，不能久立，与胃同候。取巨虚上廉。
　　肠中雷鸣，气上冲胸膈#1，不能久立，邪在大肠。刺育之原、巨虚上廉、三里。
　　大肠胀者，肠鸣而痛，寒则泄，食不化。
　　大肠有寒鹜溏，有热便肠垢。
　　大肠有宿食，寒栗发热有时，如疟状。
　　肺前受病，移於大肠，肺咳不已，咳则遗失便利。厥气客於大肠，则梦田野。
　　肺应皮，皮厚者，大肠厚；皮薄者，大肠薄；皮缓腹裹大者，大肠缓而长；皮急者，大肠急而短；皮滑者，大肠直；皮肉不相离者，大肠结。
　　扁鹊云：手太阴与阳明为表裹，大肠若病，实则伤热，热则胀满不通，口为生疮。食下入肠，肠实而胃虚，食下胃，胃实而肠虚，所以实而不满，乍实乍虚，乍来乍去。虚则伤寒，寒则肠中雷鸣，泄青白之利而发於气水，根在,大肠。方见治水篇中。大肠绝，不治，何以知之？泄利无度，利绝则死。
　　手阳明之脉，起於大指次指之端外侧，循指上廉，出合谷两骨之间，上入两筋之中，循臂上廉，上入肘外廉，循臑外前廉，上肩，出髃骨之前廉，上出柱骨之会上，下入缺盆，络肺，下膈，属大肠。其支#2者，从缺盆直而上颈，贯颊，入下齿缝中，还出侠口，交人中，左之右，右之左，上侠鼻孔。是动则病齿痛颊#3肿。是主津所生病者，目黄口乾，凯衄，喉痹，肩前臑痛，大指次指痛不用。气盛有余，则当脉所过者热肿，虚则寒栗不复。盛者，则人迎大三倍於寸口，虚者则人迎反小於寸口也。
　　大肠虚实第二脉　方　灸法
　　大肠实热
　　右手寸口气口以前脉阳实者，阳明经也。病苦肠满，善喘咳，面赤身热，喉咽中如核状，名曰大肠实热也。
　　生姜泄肠汤，治大肠实热，腹胀不通，口为生疮者方：
　　生姜　橘皮　青竹茹　黄苓　栀子仁　白朮各三两　桂心一两　茯苓　芒硝各二两　生地黄十两　大枣十四枚
　　右十一味，以水七升，煮取三升，去滓，下芒硝，分二服。
　　治肠中胪胀不消方：
　　灸大肠输四十九壮。
　　大肠有热，肠鸣腹满，侠脐痛，食不化，喘，不能久立，巨虚上廉主之。
　　大肠虚冷
　　右手寸口气口以前脉阳虚者，手阳明经也。病苦胸中喘，肠呜虚渴，唇乾目急，善惊泄白，名曰大肠虚冷也。
　　黄连补汤，治大肠虚冷，痢下青白，肠中雷鸣相逐方：
　　黄连四两　茯苓　芎藭各三两　酸石榴皮五片　伏龙肝鸡子大一枚　地榆五两
　　右六味#4；以水七升，煮取二升半，去滓，下伏龙肝末，分三服。
　　治肠中雷鸣相逐，痢下方：
　　灸承满五十壮。穴在侠巨关相去五寸。巨阙在心下一寸，灸之者，侠巨阙两边各二寸半。
　　治肠中常鸣，时上冲心方：
　　灸脐中。
　　食饮不下，腹中雷鸣，大便不节，小便赤黄，阳纲主之。
　　腹胀肠鸣，气上冲胸，不能久立，腹中痛濯濯，冬日重感於寒则泄，当脐而痛，肠胃间游气切痛，食不化，不嗜食，身肿，侠脐急，天枢主之。
　　肠鸣而痛，温留主之。
　　肛门论第三
　　论曰：肛门者，主大行道，肺、大肠候也。号为通事令史。重十二两，长一尺二寸，广二寸三#5分，应十二时。若脏伤热，则肛门闭塞，大行不通，或肿，缩入生疮。若腑伤寒，则肛门开，大行洞泻，肛门凸出，良久乃入。热则通之，寒则补之，虚实和平，依经调理。方见别卷中。
　　皮虚实第四论 方
　　论曰：夫五脏六腑者，内应骨髓，外合皮毛肤肉。若病从外生，则皮毛肤肉关格强急；若病从内发，则骨髓□疼。然阴阳表裹，外皮内髓，其病源不可不详之也。皮虚者寒，皮实者热。凡皮虚实之应，主於肺、大肠，其病发於皮毛，热则应脏，寒则应腑。
　　蒴藋蒸汤，治皮虚，主大肠病，寒气关格方：
　　蒴藋根叶切，三升　菖蒲叶切，二升　桃叶皮枝锉，三升　细糠一斗　秫米五升#6
　　右五味，以水一石五斗煮，取米熟为度，大盆器贮之，於盆上作小竹床子罩盆，人身坐床中，四面周回将席荐障风，身上以衣被盖覆。若气急，时开孔对中泄气，取通身接汗，可得两食久许，如此三日，蒸还温药足汁用之。若盆裹不过热，盆下安炭火。非但治寒，但是皮肤一切劳冷，悉皆治之。
　　栀子煎，治皮实，主肺病热气方：
　　栀子仁　枳实　大青　杏仁　柴胡　芒硝各二两　生地黄　淡竹叶切，各一升　生玄参五两　石膏八两
　　右十味#7，以水九升，煮取三升，去滓，下芒硝，分为三服。
　　咳嗽第五论 证方 灸法
　　论曰：经云五脏六腑皆令咳。肺居外而近上，合於皮毛，皮毛喜受邪，故肺独易为咳也。邪客於肺，则寒热上气喘，汗出，咳动肩背，喉鸣，甚则唾血。肺咳经久不已，传入大肠，其状咳则遗粪。肾咳者，其状引腰背痛，甚则咳涎；肾咳经久不已，传入膀胱，其状咳则遗尿。肝咳者，其状左胁痛，甚者不得转侧；肝咳经久不已，传入胆，其状咳则清苦汁出。心咳者，其状引心痛，喉中介介如梗，甚者喉痹咽肿；心咳经久不已，传入小肠，其状咳则失#8气。脾咳者，其状右胁痛，阴阴引肩背，甚者不得动，动则咳剧；经久不已，传入胃，其状咳而呕，呕甚则长虫出。久咳不已，三焦受之，三焦咳之状，咳而腹满，不能饮食，此皆聚#9於胃，关於肺，使人多涕唾而面浮肿，气逆也。右顺时有风寒冷，人触冒解脱，伤皮毛间，入腑脏，为咳上气，如此也。有非时忽然暴寒，伤皮肤中与肺合，则咳嗽上气，或胸胁叉痛，咳唾有血者，是其热得非时之寒，暴薄之不得渐散，伏结深，喜肺痈也。因咳服温药，咳尤剧及壮热，吐脓血，汗出，恶寒是也。天有非时寒者，急看四时方也。
　　问曰：咳病有十，何谓也？师曰：有风咳，有寒咳，有支#10咳，有肝咳，有心咳，有脾咳，有肺咳，有肾咳，有胆咳，有厥阴咳。问曰：十咳之证，以何为异？师曰：欲语因咳，言不得竟，谓之风咳。饮冷食寒，因之而咳，谓之寒咳。心下坚满，咳则支痛，其脉反迟，谓之支咳。咳则引胁下痛，谓之肝咳。咳而唾血，引手少阴，谓之心咳。咳而涎出，续续不止，引小腹，谓之脾咳。咳引颈项，而唾涎沫，谓之肺咳。咳则耳无所闻，引腰并脐中，谓之肾咳。咳而引头痛，口苦，谓之胆咳。咳而引舌本，谓之厥阴咳。风咳者，不下之；寒咳、支咳、肝咳，刺足太冲；心咳，刺手神门；脾咳，刺足太白；肺咳，刺手太泉；肾咳，刺足太溪；胆咳，刺足阳陵泉；厥阴咳，刺手大陵。
　　夫久咳为□，咳而时发热，脉在九菽一作卒弦者，非虚也，此为胸中寒实所致也，当吐之。
　　夫咳家，其脉弦，欲行吐药，当相人强弱而无热，乃可吐耳。
　　咳家，其人脉弦为有水，可与十枣汤下之，方见下。不能卧出者，阴不受邪故也。留饮咳者，其人咳不得卧，引项上痛，咳者如小儿掣纵状。夫酒客咳者，必致吐血，此坐久极饮过度所致也，其脉沉者不可发汗。久咳数岁，其脉弱者可治，实大数者死，其脉虚者，必善冒，其人本有支饮在胸中故也，治属饮家。上气汗出而咳，属饮家。咳而小便利，若失溺，不可发汗，汗出即厥逆冷。
　　夫病吐血，喘咳上气，其脉数，有热不得卧者死。寒家咳而上气，其脉数者死，谓其人形损故也。脉大而散，散者为气实而血虚，名曰有表无裹。上气、面驸肿、肩息，其脉浮大不治，加痢尤甚。上气躁而喘者，属肺胀，欲作风水，发汗愈。
　　小青龙汤，洽咳逆倚息不得卧方：
　　麻黄　芍药　细辛　桂心　乾姜　甘草各三两　五味子　半夏各半升
　　右八味，□咀，以水一斗，先煮麻黄减二升，去上沫，乃内诸药，煮取三升，去滓，分三服，弱者服半升。若渴，去半夏，加栝蒌根三两。若微痢，去麻黄，加荛花如鸡子大。若食饮噎者，去麻黄，加附子一枚。若小便不利，小腹满者，去麻黄，加茯苓四两。若喘者，去麻黄，加杏仁半升。
　　青龙汤下已，多唾口燥，寸脉沉、尺脉微，手足厥逆，气从小腹上冲胸咽，手足痹，其面翕热如醉状，因复下流阴股，小便难，时复冒者，与茯苓桂心甘草五味子汤，治其气冲方：
　　茯苓四两　桂心　甘草各二两#11　五味子半升
　　右四味，□咀，以水八升，煮取三升，去滓，分三服，温服。
　　冲气即低而反更咳胸满者，用茯苓、甘草、五味子，去桂加乾姜、细辛，以治其咳满方：
　　茯苓四两　甘草　乾姜　细辛各三两　五味子半升
　　右五味，□咀，以水八升，煮取三升，去滓。温服半升，日三。
　　咳满即止而更复渴，冲气复发者，以细辛、乾姜为热药也，服之当遂渴，而渴反止者，为支饮也，支饮法当冒，冒者必呕，呕者复内半夏以去其水方：
　　半夏　五味子各半升　茯苓四两　细辛　乾姜　甘草各二两
　　右六味，□咀，以水八升，煮取三升，去滓。温服半升，日三。
　　水去呕止，其人形肿者，应内麻黄，以其人遂痹，故不内麻黄内杏仁方：
　　杏仁　五味子　半夏各半升　茯苓四两　细辛　乾姜　甘草各三两
　　右七味，□咀，以水一斗，煮取三升，去滓。温服半升，日三。若逆而内麻黄者；其人必厥。所以然者，以其人血虚，麻黄发其阳故也。
　　若面热如醉，此为胃热上冲熏其面，加#12大黄利之方：
　　大黄　乾姜　细辛　甘草各三两　茯苓四两　五味子　半夏　杏仁各半升
　　右八味，□咀，以水一斗，煮取三升，去滓。温服半升，日三。
　　咳而上气，肺胀，其脉浮，心下有水气，胁下痛引缺盆，设若有实者，必躁，其人常倚伏，小青龙加石膏汤主之之方：
　　石膏　乾姜　桂心　细辛各二两　芍药　甘草各三两　麻黄四两　半夏半升　五味子一升
　　右九味，□咀，以水一斗，先煮麻黄减二升，下药，煮取二升半。强者服一升，羸者减之，小儿四合。仲景用治肺胀，咳而上气，烦躁而喘，脉浮者，心下有水。《外台》同。
　　泽漆汤，治上气，其脉沉者方：
　　泽漆三斤，细切，以东流水五斗，煮取一斗五升，去滓，澄清　半夏半升　生姜　紫菀一作紫参　白前各五两　黄苓　甘草　桂心　人参各三两
　　右九味#13，内泽漆汁中，煮取五升。每服五合，日三夜一。
　　麦门冬汤，下气止逆，治大逆上气，咽喉不利方：
　　麦门冬汁三升　半夏一升　粳米三合#14人参　甘草各二两#15　大枣二十枚
　　右六味#16，以水一斗二升，煮取六升，去滓。每服半升，日三夜一。
　　射干麻黄汤，治咳而上气，喉中如水鸡声者方：
　　射干　细辛　款冬花　紫菀各三两　麻黄　生姜各四两　大枣七枚　半夏　五味子各半升
　　右九味，□咀，以东流水一斗二升，先煮麻黄去#17上沬，内药，煮取三升，去滓。分三服，日三。
　　厚朴麻黄汤，治咳而大逆，上气胸满，喉中不利如水鸡声，其脉浮者方：
　　厚朴五两　麻黄四两　石膏　细辛　乾姜各二两#18　小麦一升　杏仁　半夏　五味子各半升
　　右九味，□咀，以水一斗二升，煮小麦熟，去麦内药，煮取三升，去滓。分三服，日三。
　　麻黄石膏汤，治上气胸满者方：
　　麻黄四两　石膏一枚，鸡子大　厚朴五两　小麦一升　杏仁半升
　　右五味#19，以水一斗，先煮小麦熟，去之，下药，煮取三升，去滓，分三服。《深师》用治久逆上气，喉中如水鸡鸣，名小投杯汤。咳者加五味子、半夏各半升，乾姜三累。
　　皂荚圆，治咳逆上气，时时唾浊，但坐不得卧方：
　　皂荚八两，为末，蜜丸如梧子大。
　　以枣膏和汤服三丸，日三夜一。《必效方》以酥炙皂荚。
　　十枣汤，夫有支饮家，咳烦胸中痛者，不卒死，至一百日、一岁，可与此方：
　　大枣十枚　大戟　甘遂　芫花各等分
　　右大戟、甘遂、芫花捣为末，以水一升五合，煮枣取八合，去滓，内药末。强者一钱匕，赢者半钱，顿服之，平旦服。而不下者，明旦更加药半钱。下后自然补养。
　　咳而引胁下痛者，亦十枣汤主之。方见前。
　　温脾汤，治食饱而咳者方：
　　甘草四两　大枣二十枚
　　右二味，□咀，以水五升，煮取二升。分三服，温服之。若咽中痛而声鸣者，加乾姜一两#20。
　　百部根汤，治嗽，不得卧，两眼突出方：
　　百部根　生姜各一斤#21　细辛　甘草各三两　贝母　五味子　白朮各二两#22　桂心四两　麻黄六两
　　右九味，□咀，以水一斗二升，煮取三升，去滓，分三服。《古今录验》用杏仁四两，紫菀三两。
　　海藻汤，治咳而下利，胸中痞而短气，心中时悸，四肢不欲动，手足烦，不欲食，肩背痛，时恶寒方：
　　海藻四两　五味子　半夏各半升　生姜一两　细辛二两　茯苓六两　杏仁五十枚
　　右七味，□咀，以水一斗，煮取三升，去滓。分三服，日三。一方无五味子、生姜。
　　白前汤，治水咳逆上气，身体浮肿，短气胀满，昼夜倚壁不得卧，咽中作水鸡鸣方：
　　白前　紫菀　半夏　大戟各二两
　　右四味，□咀，以水一斗浸一宿，明旦煮取三升，分三服。
　　治九种气嗽欲死，百病方：
　　乾姜　半夏　细辛　紫菀　吴茱萸　荛花一作芫花　茯苓　甘草　甘遂　防葵　人参　乌头　大黄　杏仁各一分　葶苈二分　巴豆　厚朴　白薇各三分　五味子　远志　前胡　菖蒲　枳实　蜀椒　皂荚　当归　大戟　桂心各半分
　　右二十八味，为末，蜜丸如梧子大，先食服二丸，日三服，以知为度，不知增之。
　　麻黄散#23，治上气嗽方：
　　麻黄半斤　杏仁百枚　甘草三两　桂心一两
　　右四味，治下筛，别研杏仁如脂，内药末和合。临气上时服一方寸匕，食久气未下，更服一方寸匕，可至三匕。气发便服，即止。一方去桂心、甘草。
　　太医令王叔和所撰御服蜀椒圆，治上气咳嗽甚良方：
　　蜀椒五分　乌头　杏仁　菖蒲　誉石一云矾石　皂荚各一分　细辛　款冬花　紫菀　乾姜各三分　吴茱萸　麻黄各四分
　　右十二味，为末，蜜丸如梧子大。暮卧吞二丸。治二十年久咳，不过二十丸。
　　通气圆，治久上气咳嗽，咽中腥臭，虚气搅心痛，眼疼#24，耳中嘈嘈，风邪毒疰，时气，食不生肌，胸中膈塞，呕逆，多唾，恶心，心下坚满，饮多食少，恶疰，淋痛病方：
　　饴糖三升　蜀椒二升　杏仁一升　蜈蚣五节　大附子五枚　乾姜　人参各四分　桂心六分　乌头七分　天门冬十分
　　右十味，为末，别治杏仁如脂，稍稍内药末，捣千杵，烊糖，乃内药末中，令调和。含如半枣一枚，日六七，夜三四服，以胸中温如度。若梦与鬼交通及饮食者，全用蜈蚣；食不消，加杏仁五合；小腹急，腰痛，加天门冬、杜仲；有风，加乌头三枚、附子一枚，立夏后勿加也；有留饮，加葶苈一两。
　　治咳嗽上气方：
　　蜀椒　桂心　海蛤各四分　昆布　海藻　乾姜　细辛各六分　麦门冬十分
　　右八味，为末，蜜丸梧子大。饮服十丸，加至二十丸，日三服。有人风虚中冷，胸中满，上气，喉中如吹管声，吸吸气上欲咳，服此方得瘥。
　　治咳嗽，胸胁支满，多唾，上气方：
　　誉石一作矾石　乌头一方不用　菖蒲各一分　细辛　黄环各二分　款冬花　紫菀　杏仁各三分　吴茱萸四分　乾姜五分　蜀椒五合
　　右十一味，为末，蜜丸梧子大。每服一丸，着牙上咽汁，日五六服，剧者常含不止。
　　又方：
　　姜汁一升半　砂糖五合
　　右二味，煎姜汁减半，内糖更煎服之。
　　又方：
　　白糖五分#25　皂荚末，一方寸匕
　　右二味，先微暖，糖令消，内皂荚末，合和相得，丸如小豆。先食服二丸。
　　又方：
　　酒一升半，浸肥皂荚两挺，经宿，煮取半升。分三服，七日忌如药法。若吐多，以酢饭三四口止之。
　　又方：
　　巴豆炮去皮，勿伤破肉，白饮吞下，初日二枚，二日三枚。
　　又方：
　　服芥#26子七丸，以油酒下之。
　　射干煎，治咳嗽上气方：
　　生射干　款冬花各二两　紫菀　细辛　桑白皮　附子　甘草各二分　白蜜　竹沥　生姜汁各一升，一云乾姜五两　饴糖五两
　　右十一味，以射干先内白蜜并竹沥中，煎五六沸，去之，吹□六物，以水一升，合浸一宿，煎七上七下，去滓，乃合饴、姜汁煎如餔，服如酸枣一丸，日三，剧者夜二。不知#27加之，以知为度。
　　杏仁煎，治冷嗽上气，鼻中不利方：
　　杏仁五合　五味子　款冬花各三合　紫菀　乾姜各二两　桂心三两#28　甘草四两　麻黄一斤
　　右八味，以水一斗煮麻黄，取四升，治诸药为末，又内胶饴半斤，白蜜一斤，合内汁中，搅令相得，煎如饴。先食服如半枣许，日三服。不知加之，以知为度。
　　又方，治忽暴嗽失声，语不出方：
　　杏仁　姜汁　砂糖　蜜各一升　五味子　紫菀各三两　通草　贝母各四两　桑根白皮五两
　　右九味，□咀，以水九升，煮取三升，去滓，内杏仁脂、姜汁、蜜、糖和搅，微火煎取四升。初服三合，日再夜一。后稍加。
　　通声膏方：
　　五味子　款冬花　通草各三两　人参　细辛　青竹皮　桂心　菖蒲各二两　杏仁　姜汁各一升　白蜜二升　枣膏三升　酥五升
　　右十三味，□咀，以水五升，微火煎，三上三下，去滓，内姜汁、枣膏、酥、蜜，煎令调和，酒服枣大二丸。
　　杏仁饮子，治暴热嗽方：
　　杏仁四十枚　紫苏子一升　橘皮一两　柴胡四两
　　右四味，□咀，以水一斗，煮取三升。分三服，常作饮服。
　　苏子煎，治上气咳嗽方：
　　苏子　生姜汁　地黄汁　白蜜　杏仁各二升
　　右五味，捣苏子，以地黄汁、姜汁浇之，以绢绞取汁，更捣，以汁浇，又绞令味尽，去滓，熬杏仁令黄黑，治如脂，又以向汁浇之，绢　　　　绞往来六七度，令味尽，去滓，内蜜合和，置铜器中，於汤上煎之，令如饴。每服方寸匕，日三夜一。《崔氏》无地黄汁。
　　又方：
　　乾姜末三两　胶饴一斤
　　右二味，和令调，蒸五升米下，冷，以枣大含，稍稍咽之，日五夜二。
　　芫花煎，治新久嗽方：
　　芫花　乾姜各二两　白蜜二升#29
　　右三味，为末，内蜜中令相和，微火煎令如糜。每服如枣核大一枚，日三夜一，以知为度。欲利者，多服。《深师》以治冷饮嗽，又治三十年久嗽者，以水五升煮芫花，取三升，去滓，内姜加蜜，合煎如糜，服之。
　　款冬煎，治同前：
　　款冬花　乾姜末　紫菀各三两　五味子二两　芫花一两，熬令赤
　　右五味，□咀，先以水一斗，煮三味，取三升半，去滓，内芫花、乾姜末，加蜜三升，合投汤中令调，於铜器中微火煎令如糖。每服半枣许，日三。
　　治三十年咳嗽，或饮或咳，寒气嗽，虽不同，悉主之之方：
　　细辛　款冬花　防风　紫菀各三两　藜芦二两　蜀椒五合
　　右六味，□咀，取藜芦先着铜器中，次紫菀，次细辛，次款冬花，次椒，以大枣百枚，间着诸药间，以水一斗二升，微火煮令汁尽，出枣，曝令燥。呜时服半枣，不知，明旦服一枚，以中温温为度。若强人欲嗽吐者，可小#30增，服之便吐脓囊裹结，吐后勿冷饮食。咳愈止药，药势静乃食，不尔，令人吐不已。
　　治三十年久嗽方：
　　百部根二十斤，捣取汁，煎如饴。服一方寸匕，日三服。《外台》和饴一斤煎成煎，以温粥饮调下。《深师方》以白蜜二升，更煎五六沸，服三合。
　　又方：
　　紫菀二两　款冬花三两
　　右二味，治下筛。先食饮服一方寸匕，日三服，七日瘥。
　　又方：
　　白蜜一斤　生姜二斤，取汁
　　右二味，先秤铜铫知斤两讫，内蜜复秤知数，次内姜汁，以微火煎令姜汁尽，惟有蜜斤两在，止。旦服如枣大，含一丸，日三服。禁一切杂食。
　　治久嗽不瘥方：
　　兔屎四＋九枚　硇砂二分　胡桐律一分
　　右三味，为末，蜜和丸如梧子大。服三丸，以粥饮下，日三。吐令物尽，即瘥。
　　治积年咳嗽，喉中呀声，一发不得坐卧方：
　　紫菀　贝母　半夏　桑根白皮　五味子　射干　百部各五分　款冬花　皂荚　乾姜　橘皮　鬼督邮　细辛各四分　白石英　杏仁各八分　蜈蚣二枚
　　右十六味，为末，蜜和丸如梧子大。饮服十丸，日再，稍加至二十丸。《崔氏》无半夏、射干、乾姜、橘皮、鬼督邮、细辛、白石英，用麻黄二两，芫根白皮一两半#31，以煮枣汤送下。
　　款冬圆，治三十年上气咳嗽，唾脓血，喘息不得卧方：
　　款冬花　乾姜　蜀椒　吴茱萸　桂心　菖蒲各五分#32　人参　细辛　荛花　紫菀　甘草　桔梗　防风　芫花　茯苓　皂荚各三分
　　右十六味，为末，蜜丸如梧子大。酒服三丸，日三服。
　　又方：
　　款冬花　紫菀　细辛　石斛　防风　芎藭　人参　当归　稿本　甘草　蜀椒　白术　半夏　天雄　菖蒲　锺乳　桂心　麻黄各三两　独活二两　乌头　芫花　附子各一两　桃仁二十枚　大枣二＋五枚
　　右二十四味，为末，蜜丸如梧子大。酒服二十丸，日二服，不知#33加之。酒渍服亦得。
　　又方：
　　款冬花　乾姜　桂心　紫菀各三分　细辛二分　杏仁　皂荚　誉石一作矾石　菖蒲　乌头各一分　蜀椒五合　吴茱萸六合
　　右十二味，为末，蜜丸如梧子大。酒服五丸，日三夜一。二十年嗽，不过五十日愈。患咳嗽喉鸣上气，服一剂永瘥。
　　治肺伤，咳唾脓血，肠涩背气不能食，恶风，目暗□□，足经寒冷方：
　　白胶　生姜各五两　桂心　人参　紫菀各二两　大枣二＋枚　乾地黄切，半升　桑白皮切，二升　芎藭　大麻仁　饴糖各一升　大麦三升#34
　　右十二味，□咀，以水一斗五升，煮麦取一斗，去麦下药，煮取三升，分五服。
　　五味子汤，治唾中有脓血，牵胸胁痛方：
　　五味子　桔梗　紫菀　甘草　续断各二两　竹茹三两　赤小豆一升　桑根白皮　地黄各五两
　　右九味，□咀，以水九升，煮取二升七合，分为三服。
　　竹皮汤，治咳逆下血不息方：
　　生竹皮三两　紫菀二两　饴糖一斤　生地黄切，一升
　　右四味，□咀，以水六升，煮取三升，去滓，分三服。
　　百部圆，治诸嗽不得气息，唾脓血方：
　　百部根三两　升麻半两　桂心　五味子　甘草　紫菀　乾姜各一两
　　右七味，为末，蜜和丸如梧子大。每服三丸，日三，以知#35为度。
　　治上气咳嗽喘息，喉中有物，唾血方：
　　生姜汁　杏仁各二升　糖　蜜各一升　猪膏二合
　　右五味，先以猪膏煎杏仁，色黄出之，以纸拭令冷，捣如膏，合姜汁、糖、蜜等合煎令可丸。每服如杏核一枚，日夜六七服，渐渐增加。
　　治一切肺病咳嗽脓血，及唾血不止方：
　　好酥三十斤，三遍炼，停取凝，当出醍醐。服一合，日三服，瘥止。一切药皆不出此神方。
　　又方：
　　三炼酥，如鸡子黄。适寒温，灌鼻中，日再夜一。
　　锺乳七星散，治寒冷咳嗽，上气胸满，唾脓血方：又名吸散。
　　锺乳　矾石　款冬花　桂心各等分
　　右四味，治下筛，作如大豆七聚，七星形。以小筒吸取，酒送下，先食服，日三，不知#36加之。数试大验。又云临井吸服之。
　　又方：
　　锺乳　细辛　款冬花　天雄　紫菀　石膏各等分
　　右六味，治下筛，取如大豆七聚，如前法吸之，日二。只得食粥，七日嗽愈乃止。若大豆聚不知，小益之，勿太多。
　　七星散，治三十年咳嗽方：
　　款冬花　紫菀　桑根白皮　代赭　细辛　伏龙肝各一两
　　右六味，治下筛，作七星聚，聚如萹豆者，以竹筒口当药上，一一吸咽之，令药入腹中，先食日三丸，服四日，日复作七星聚，以一蛮肉炙令熟，以展转药聚上，令药悉遍肉上，仰卧，咀嚼之，细细咽汁，令药力歆歆割割然，毒气入咽中，药力尽，总咽却，取瘥止。未瘥，复作如初。羊、牛、鹿肉皆可，猪肉不可用。
　　治嗽熏法：
　　以熟艾薄薄布纸上，纸广四寸，后以硫黄末薄布艾上，务令调均，以荻一枚如纸长，卷之，作十枚，先以火烧缠下去荻，烟从孔出，口吸烟咽之，取吐止，明旦复熏之如前。日一二止，自然可瘥。得食白粥，余皆忌。恐是熏黄如硫黄，见火必焰矣。
　　又方：
　　熏黄一两研令细，以蜡纸并上熏黄，令与蜡相入，调匀，卷之如前法，熏之亦如上法，日一二止，以吐为度，七日将息后，以羊肉羹补之。
　　又方：
　　烂青布广四寸，布上布艾，艾上布青矾末，矾上布少熏黄末，又布少盐，又布少豉末，急卷之，烧令着，内燥罐中，以纸蒙头，更作一小孔，口吸取烟，细细咽之，以吐为度。若心胸闷时，略歇，烟尽止，日一二度，用三卷不尽，瘥。三七日慎油腻。
　　论曰：凡上气，多有服吐药得瘥，亦有针灸得除者，宜深体悟之。
　　灸法：
　　嗽，灸两乳下黑白际各百壮，即瘥。
　　又，以蒲当乳头周匝围身，令前后正平，当脊骨解中，灸十壮。
　　又，以绳横量口中，折绳从脊，灸绳两头边各八十壮，三报，三日毕。两边者，是口合度。
　　灸从大椎数下行第五节下第六节上，穴在中间此即神道穴，随年壮。并主上气。
　　灸手屈臂中有横文外骨捻头得痛处十四壮，良。
　　上气咳嗽，短气，气满，食不下，灸肺募五十壮。
　　上气咳逆短气，风劳百病，灸肩井二百壮。
　　上气短气，咳逆，胸背痛，灸风门热府百壮。
　　上气咳逆，胸满短气，牵背痛，灸巨阙、期门各五十壮。
　　上气咳逆短气，胸满多唾，唾恶冷痰，灸肺输五十壮。
　　上气胸满短气，咳逆，灸云门五十壮。
　　上气咳逆，胸痹背痛，灸胸堂百壮，不针。
　　上气咳逆，灸膻中五十壮。
　　上气气闭，咳逆咽冷，声破喉猪猪，灸天瞿五十壮。一名天突。
　　逆气，虚劳，寒损，忧恙，筋骨挛痛，心中咳逆，泄，疰，腹满，喉痹，颈项强，肠痔，逆气，痔血，阴急，鼻衄，骨痛，大小便涩，鼻中乾，烦满，狂走，易气，凡二十二病，皆灸绝骨五十壮。穴在外#37踝上三寸宛宛中。
　　孙真人备急千金要方卷之五十七竟
　　#１膈：影宋刻本作『喘』，独字为句。
　　#2支：原作『肢』，据影宋刻本改。
　　#3颊：原作『□』，据影宋刻本改。
　　#4右六味：影宋刻本『味』下有『□咀』二字。
　　#5三：影宋刻本作『二』。
　　#6五：影宋刻本作『三』。
　　#7右十味：影宋刻本『味』下有『□咀』二字。
　　#8失：影宋刻本作『矢』。
　　#9聚：原作『众』，据影宋刻本改。
　　#10支：原作『肢』，据影宋刻本改。下『支』字仿此。
　　#11各二两：影宋刻本作『各三两』。
　　#12加：原作『如』，据影宋刻本改。
　　#13右九味：影宋刻本『味』下有『□咀』二字。
　　#14三合：影宋刻本作『二合』。
　　#15各二两：影宋刻本作『各三两』。
　　#16右六味：影宋刻本『味』下有『□咀』二字。
　　#17去：原脱，据影宋刻本补。
　　#18各二两：影宋刻本『石膏』用『三两』。
　　#19右五味：影宋刻本『味』下有『□咀』二字。
　　#20一两：影宋刻本作『二两」。
　　#21各一斤：影宋刻本作『各半斤』。
　　#22各二两：影宋刻本作『各一两』。
　　#23散：原作『汤』，据影宋刻本改。
　　#24眼疼：影宋刻本作【冷疼』。
　　#25分：影宋刻本作『合』。
　　#26芥：影宋刻本作『豆』。
　　#27知：原作『止』，据影宋刻本改。下『知』字仿此。
　　#28三两：影宋刻本作『二两』。
　　#29二升：影宋刻本作『一升』。
　　#30可：原作『方』据影宋刻本改。
　　#31一两半：影宋刻本作『二两半』。
　　#32各五分：影宋刻本作『各三分』。
　　#33知：原作『止』，据影宋刻本改。
　　#34三升：影宋刻本作『二升』。
　　#35知：原作『止』，据影宋刻本改。下同。
　　#36知：原作『止』，据影宋刻本改。
　　#37外：原作『内』，据影宋刻本改。
　　孙真人备急千金要方卷之五十七
　　宋朝奉郎守太常少卿充秘阁校理林亿等校正
　　大肠腑方
　　大肠腑脉论第一
　　论曰：大肠腑者，主肺也，鼻柱中央是其候也。肺合气於大肠，大肠者，为行道传泻之腑也．号监仓掾。重二斤十二两，长一丈二尺，广六寸，当脐右回迭积还反十二曲，贮水谷一斗二升，主十二时，定血脉，和利精神。《千金》、《明堂》、《外台》同。《难经》云长二丈一尺，大四寸，径一寸之少半，十六曲，盛谷一斗，水七升半。鼻遂以长，以候大肠。
　　右手关前寸口阳绝者，无大肠脉也。苦少气，心下有水气，立秋节即咳。刺手太阴治阴，在鱼际间。
　　右手关前寸口阳实者，大肠实也。苦肠中切痛，如针刀所刺，无休息时。刺手阳明治阳，在手腕中，泻之。
　　大肠病者，肠中切痛而呜擢濯，冬日重感於寒则泄，当脐而痛，不能久立，与胃同候。取巨虚上廉。
　　肠中雷鸣，气上冲胸膈#1，不能久立，邪在大肠。刺育之原、巨虚上廉、三里。
　　大肠胀者，肠鸣而痛，寒则泄，食不化。
　　大肠有寒鹜溏，有热便肠垢。
　　大肠有宿食，寒栗发热有时，如疟状。
　　肺前受病，移於大肠，肺咳不已，咳则遗失便利。厥气客於大肠，则梦田野。
　　肺应皮，皮厚者，大肠厚；皮薄者，大肠薄；皮缓腹裹大者，大肠缓而长；皮急者，大肠急而短；皮滑者，大肠直；皮肉不相离者，大肠结。
　　扁鹊云：手太阴与阳明为表裹，大肠若病，实则伤热，热则胀满不通，口为生疮。食下入肠，肠实而胃虚，食下胃，胃实而肠虚，所以实而不满，乍实乍虚，乍来乍去。虚则伤寒，寒则肠中雷鸣，泄青白之利而发於气水，根在,大肠。方见治水篇中。大肠绝，不治，何以知之？泄利无度，利绝则死。
　　手阳明之脉，起於大指次指之端外侧，循指上廉，出合谷两骨之间，上入两筋之中，循臂上廉，上入肘外廉，循臑外前廉，上肩，出髃骨之前廉，上出柱骨之会上，下入缺盆，络肺，下膈，属大肠。其支#2者，从缺盆直而上颈，贯颊，入下齿缝中，还出侠口，交人中，左之右，右之左，上侠鼻孔。是动则病齿痛颊#3肿。是主津所生病者，目黄口乾，凯衄，喉痹，肩前臑痛，大指次指痛不用。气盛有余，则当脉所过者热肿，虚则寒栗不复。盛者，则人迎大三倍於寸口，虚者则人迎反小於寸口也。
　　大肠虚实第二脉　方　灸法
　　大肠实热
　　右手寸口气口以前脉阳实者，阳明经也。病苦肠满，善喘咳，面赤身热，喉咽中如核状，名曰大肠实热也。
　　生姜泄肠汤，治大肠实热，腹胀不通，口为生疮者方：
　　生姜　橘皮　青竹茹　黄苓　栀子仁　白朮各三两　桂心一两　茯苓　芒硝各二两　生地黄十两　大枣十四枚
　　右十一味，以水七升，煮取三升，去滓，下芒硝，分二服。
　　治肠中胪胀不消方：
　　灸大肠输四十九壮。
　　大肠有热，肠鸣腹满，侠脐痛，食不化，喘，不能久立，巨虚上廉主之。
　　大肠虚冷
　　右手寸口气口以前脉阳虚者，手阳明经也。病苦胸中喘，肠呜虚渴，唇乾目急，善惊泄白，名曰大肠虚冷也。
　　黄连补汤，治大肠虚冷，痢下青白，肠中雷鸣相逐方：
　　黄连四两　茯苓　芎藭各三两　酸石榴皮五片　伏龙肝鸡子大一枚　地榆五两
　　右六味#4；以水七升，煮取二升半，去滓，下伏龙肝末，分三服。
　　治肠中雷鸣相逐，痢下方：
　　灸承满五十壮。穴在侠巨关相去五寸。巨阙在心下一寸，灸之者，侠巨阙两边各二寸半。
　　治肠中常鸣，时上冲心方：
　　灸脐中。
　　食饮不下，腹中雷鸣，大便不节，小便赤黄，阳纲主之。
　　腹胀肠鸣，气上冲胸，不能久立，腹中痛濯濯，冬日重感於寒则泄，当脐而痛，肠胃间游气切痛，食不化，不嗜食，身肿，侠脐急，天枢主之。
　　肠鸣而痛，温留主之。
　　肛门论第三
　　论曰：肛门者，主大行道，肺、大肠候也。号为通事令史。重十二两，长一尺二寸，广二寸三#5分，应十二时。若脏伤热，则肛门闭塞，大行不通，或肿，缩入生疮。若腑伤寒，则肛门开，大行洞泻，肛门凸出，良久乃入。热则通之，寒则补之，虚实和平，依经调理。方见别卷中。
　　皮虚实第四论 方
　　论曰：夫五脏六腑者，内应骨髓，外合皮毛肤肉。若病从外生，则皮毛肤肉关格强急；若病从内发，则骨髓□疼。然阴阳表裹，外皮内髓，其病源不可不详之也。皮虚者寒，皮实者热。凡皮虚实之应，主於肺、大肠，其病发於皮毛，热则应脏，寒则应腑。
　　蒴藋蒸汤，治皮虚，主大肠病，寒气关格方：
　　蒴藋根叶切，三升　菖蒲叶切，二升　桃叶皮枝锉，三升　细糠一斗　秫米五升#6
　　右五味，以水一石五斗煮，取米熟为度，大盆器贮之，於盆上作小竹床子罩盆，人身坐床中，四面周回将席荐障风，身上以衣被盖覆。若气急，时开孔对中泄气，取通身接汗，可得两食久许，如此三日，蒸还温药足汁用之。若盆裹不过热，盆下安炭火。非但治寒，但是皮肤一切劳冷，悉皆治之。
　　栀子煎，治皮实，主肺病热气方：
　　栀子仁　枳实　大青　杏仁　柴胡　芒硝各二两　生地黄　淡竹叶切，各一升　生玄参五两　石膏八两
　　右十味#7，以水九升，煮取三升，去滓，下芒硝，分为三服。
　　咳嗽第五论 证方 灸法
　　论曰：经云五脏六腑皆令咳。肺居外而近上，合於皮毛，皮毛喜受邪，故肺独易为咳也。邪客於肺，则寒热上气喘，汗出，咳动肩背，喉鸣，甚则唾血。肺咳经久不已，传入大肠，其状咳则遗粪。肾咳者，其状引腰背痛，甚则咳涎；肾咳经久不已，传入膀胱，其状咳则遗尿。肝咳者，其状左胁痛，甚者不得转侧；肝咳经久不已，传入胆，其状咳则清苦汁出。心咳者，其状引心痛，喉中介介如梗，甚者喉痹咽肿；心咳经久不已，传入小肠，其状咳则失#8气。脾咳者，其状右胁痛，阴阴引肩背，甚者不得动，动则咳剧；经久不已，传入胃，其状咳而呕，呕甚则长虫出。久咳不已，三焦受之，三焦咳之状，咳而腹满，不能饮食，此皆聚#9於胃，关於肺，使人多涕唾而面浮肿，气逆也。右顺时有风寒冷，人触冒解脱，伤皮毛间，入腑脏，为咳上气，如此也。有非时忽然暴寒，伤皮肤中与肺合，则咳嗽上气，或胸胁叉痛，咳唾有血者，是其热得非时之寒，暴薄之不得渐散，伏结深，喜肺痈也。因咳服温药，咳尤剧及壮热，吐脓血，汗出，恶寒是也。天有非时寒者，急看四时方也。
　　问曰：咳病有十，何谓也？师曰：有风咳，有寒咳，有支#10咳，有肝咳，有心咳，有脾咳，有肺咳，有肾咳，有胆咳，有厥阴咳。问曰：十咳之证，以何为异？师曰：欲语因咳，言不得竟，谓之风咳。饮冷食寒，因之而咳，谓之寒咳。心下坚满，咳则支痛，其脉反迟，谓之支咳。咳则引胁下痛，谓之肝咳。咳而唾血，引手少阴，谓之心咳。咳而涎出，续续不止，引小腹，谓之脾咳。咳引颈项，而唾涎沫，谓之肺咳。咳则耳无所闻，引腰并脐中，谓之肾咳。咳而引头痛，口苦，谓之胆咳。咳而引舌本，谓之厥阴咳。风咳者，不下之；寒咳、支咳、肝咳，刺足太冲；心咳，刺手神门；脾咳，刺足太白；肺咳，刺手太泉；肾咳，刺足太溪；胆咳，刺足阳陵泉；厥阴咳，刺手大陵。
　　夫久咳为□，咳而时发热，脉在九菽一作卒弦者，非虚也，此为胸中寒实所致也，当吐之。
　　夫咳家，其脉弦，欲行吐药，当相人强弱而无热，乃可吐耳。
　　咳家，其人脉弦为有水，可与十枣汤下之，方见下。不能卧出者，阴不受邪故也。留饮咳者，其人咳不得卧，引项上痛，咳者如小儿掣纵状。夫酒客咳者，必致吐血，此坐久极饮过度所致也，其脉沉者不可发汗。久咳数岁，其脉弱者可治，实大数者死，其脉虚者，必善冒，其人本有支饮在胸中故也，治属饮家。上气汗出而咳，属饮家。咳而小便利，若失溺，不可发汗，汗出即厥逆冷。
　　夫病吐血，喘咳上气，其脉数，有热不得卧者死。寒家咳而上气，其脉数者死，谓其人形损故也。脉大而散，散者为气实而血虚，名曰有表无裹。上气、面驸肿、肩息，其脉浮大不治，加痢尤甚。上气躁而喘者，属肺胀，欲作风水，发汗愈。
　　小青龙汤，洽咳逆倚息不得卧方：
　　麻黄　芍药　细辛　桂心　乾姜　甘草各三两　五味子　半夏各半升
　　右八味，□咀，以水一斗，先煮麻黄减二升，去上沫，乃内诸药，煮取三升，去滓，分三服，弱者服半升。若渴，去半夏，加栝蒌根三两。若微痢，去麻黄，加荛花如鸡子大。若食饮噎者，去麻黄，加附子一枚。若小便不利，小腹满者，去麻黄，加茯苓四两。若喘者，去麻黄，加杏仁半升。
　　青龙汤下已，多唾口燥，寸脉沉、尺脉微，手足厥逆，气从小腹上冲胸咽，手足痹，其面翕热如醉状，因复下流阴股，小便难，时复冒者，与茯苓桂心甘草五味子汤，治其气冲方：
　　茯苓四两　桂心　甘草各二两#11　五味子半升
　　右四味，□咀，以水八升，煮取三升，去滓，分三服，温服。
　　冲气即低而反更咳胸满者，用茯苓、甘草、五味子，去桂加乾姜、细辛，以治其咳满方：
　　茯苓四两　甘草　乾姜　细辛各三两　五味子半升
　　右五味，□咀，以水八升，煮取三升，去滓。温服半升，日三。
　　咳满即止而更复渴，冲气复发者，以细辛、乾姜为热药也，服之当遂渴，而渴反止者，为支饮也，支饮法当冒，冒者必呕，呕者复内半夏以去其水方：
　　半夏　五味子各半升　茯苓四两　细辛　乾姜　甘草各二两
　　右六味，□咀，以水八升，煮取三升，去滓。温服半升，日三。
　　水去呕止，其人形肿者，应内麻黄，以其人遂痹，故不内麻黄内杏仁方：
　　杏仁　五味子　半夏各半升　茯苓四两　细辛　乾姜　甘草各三两
　　右七味，□咀，以水一斗，煮取三升，去滓。温服半升，日三。若逆而内麻黄者；其人必厥。所以然者，以其人血虚，麻黄发其阳故也。
　　若面热如醉，此为胃热上冲熏其面，加#12大黄利之方：
　　大黄　乾姜　细辛　甘草各三两　茯苓四两　五味子　半夏　杏仁各半升
　　右八味，□咀，以水一斗，煮取三升，去滓。温服半升，日三。
　　咳而上气，肺胀，其脉浮，心下有水气，胁下痛引缺盆，设若有实者，必躁，其人常倚伏，小青龙加石膏汤主之之方：
　　石膏　乾姜　桂心　细辛各二两　芍药　甘草各三两　麻黄四两　半夏半升　五味子一升
　　右九味，□咀，以水一斗，先煮麻黄减二升，下药，煮取二升半。强者服一升，羸者减之，小儿四合。仲景用治肺胀，咳而上气，烦躁而喘，脉浮者，心下有水。《外台》同。
　　泽漆汤，治上气，其脉沉者方：
　　泽漆三斤，细切，以东流水五斗，煮取一斗五升，去滓，澄清　半夏半升　生姜　紫菀一作紫参　白前各五两　黄苓　甘草　桂心　人参各三两
　　右九味#13，内泽漆汁中，煮取五升。每服五合，日三夜一。
　　麦门冬汤，下气止逆，治大逆上气，咽喉不利方：
　　麦门冬汁三升　半夏一升　粳米三合#14人参　甘草各二两#15　大枣二十枚
　　右六味#16，以水一斗二升，煮取六升，去滓。每服半升，日三夜一。
　　射干麻黄汤，治咳而上气，喉中如水鸡声者方：
　　射干　细辛　款冬花　紫菀各三两　麻黄　生姜各四两　大枣七枚　半夏　五味子各半升
　　右九味，□咀，以东流水一斗二升，先煮麻黄去#17上沬，内药，煮取三升，去滓。分三服，日三。
　　厚朴麻黄汤，治咳而大逆，上气胸满，喉中不利如水鸡声，其脉浮者方：
　　厚朴五两　麻黄四两　石膏　细辛　乾姜各二两#18　小麦一升　杏仁　半夏　五味子各半升
　　右九味，□咀，以水一斗二升，煮小麦熟，去麦内药，煮取三升，去滓。分三服，日三。
　　麻黄石膏汤，治上气胸满者方：
　　麻黄四两　石膏一枚，鸡子大　厚朴五两　小麦一升　杏仁半升
　　右五味#19，以水一斗，先煮小麦熟，去之，下药，煮取三升，去滓，分三服。《深师》用治久逆上气，喉中如水鸡鸣，名小投杯汤。咳者加五味子、半夏各半升，乾姜三累。
　　皂荚圆，治咳逆上气，时时唾浊，但坐不得卧方：
　　皂荚八两，为末，蜜丸如梧子大。
　　以枣膏和汤服三丸，日三夜一。《必效方》以酥炙皂荚。
　　十枣汤，夫有支饮家，咳烦胸中痛者，不卒死，至一百日、一岁，可与此方：
　　大枣十枚　大戟　甘遂　芫花各等分
　　右大戟、甘遂、芫花捣为末，以水一升五合，煮枣取八合，去滓，内药末。强者一钱匕，赢者半钱，顿服之，平旦服。而不下者，明旦更加药半钱。下后自然补养。
　　咳而引胁下痛者，亦十枣汤主之。方见前。
　　温脾汤，治食饱而咳者方：
　　甘草四两　大枣二十枚
　　右二味，□咀，以水五升，煮取二升。分三服，温服之。若咽中痛而声鸣者，加乾姜一两#20。
　　百部根汤，治嗽，不得卧，两眼突出方：
　　百部根　生姜各一斤#21　细辛　甘草各三两　贝母　五味子　白朮各二两#22　桂心四两　麻黄六两
　　右九味，□咀，以水一斗二升，煮取三升，去滓，分三服。《古今录验》用杏仁四两，紫菀三两。
　　海藻汤，治咳而下利，胸中痞而短气，心中时悸，四肢不欲动，手足烦，不欲食，肩背痛，时恶寒方：
　　海藻四两　五味子　半夏各半升　生姜一两　细辛二两　茯苓六两　杏仁五十枚
　　右七味，□咀，以水一斗，煮取三升，去滓。分三服，日三。一方无五味子、生姜。
　　白前汤，治水咳逆上气，身体浮肿，短气胀满，昼夜倚壁不得卧，咽中作水鸡鸣方：
　　白前　紫菀　半夏　大戟各二两
　　右四味，□咀，以水一斗浸一宿，明旦煮取三升，分三服。
　　治九种气嗽欲死，百病方：
　　乾姜　半夏　细辛　紫菀　吴茱萸　荛花一作芫花　茯苓　甘草　甘遂　防葵　人参　乌头　大黄　杏仁各一分　葶苈二分　巴豆　厚朴　白薇各三分　五味子　远志　前胡　菖蒲　枳实　蜀椒　皂荚　当归　大戟　桂心各半分
　　右二十八味，为末，蜜丸如梧子大，先食服二丸，日三服，以知为度，不知增之。
　　麻黄散#23，治上气嗽方：
　　麻黄半斤　杏仁百枚　甘草三两　桂心一两
　　右四味，治下筛，别研杏仁如脂，内药末和合。临气上时服一方寸匕，食久气未下，更服一方寸匕，可至三匕。气发便服，即止。一方去桂心、甘草。
　　太医令王叔和所撰御服蜀椒圆，治上气咳嗽甚良方：
　　蜀椒五分　乌头　杏仁　菖蒲　誉石一云矾石　皂荚各一分　细辛　款冬花　紫菀　乾姜各三分　吴茱萸　麻黄各四分
　　右十二味，为末，蜜丸如梧子大。暮卧吞二丸。治二十年久咳，不过二十丸。
　　通气圆，治久上气咳嗽，咽中腥臭，虚气搅心痛，眼疼#24，耳中嘈嘈，风邪毒疰，时气，食不生肌，胸中膈塞，呕逆，多唾，恶心，心下坚满，饮多食少，恶疰，淋痛病方：
　　饴糖三升　蜀椒二升　杏仁一升　蜈蚣五节　大附子五枚　乾姜　人参各四分　桂心六分　乌头七分　天门冬十分
　　右十味，为末，别治杏仁如脂，稍稍内药末，捣千杵，烊糖，乃内药末中，令调和。含如半枣一枚，日六七，夜三四服，以胸中温如度。若梦与鬼交通及饮食者，全用蜈蚣；食不消，加杏仁五合；小腹急，腰痛，加天门冬、杜仲；有风，加乌头三枚、附子一枚，立夏后勿加也；有留饮，加葶苈一两。
　　治咳嗽上气方：
　　蜀椒　桂心　海蛤各四分　昆布　海藻　乾姜　细辛各六分　麦门冬十分
　　右八味，为末，蜜丸梧子大。饮服十丸，加至二十丸，日三服。有人风虚中冷，胸中满，上气，喉中如吹管声，吸吸气上欲咳，服此方得瘥。
　　治咳嗽，胸胁支满，多唾，上气方：
　　誉石一作矾石　乌头一方不用　菖蒲各一分　细辛　黄环各二分　款冬花　紫菀　杏仁各三分　吴茱萸四分　乾姜五分　蜀椒五合
　　右十一味，为末，蜜丸梧子大。每服一丸，着牙上咽汁，日五六服，剧者常含不止。
　　又方：
　　姜汁一升半　砂糖五合
　　右二味，煎姜汁减半，内糖更煎服之。
　　又方：
　　白糖五分#25　皂荚末，一方寸匕
　　右二味，先微暖，糖令消，内皂荚末，合和相得，丸如小豆。先食服二丸。
　　又方：
　　酒一升半，浸肥皂荚两挺，经宿，煮取半升。分三服，七日忌如药法。若吐多，以酢饭三四口止之。
　　又方：
　　巴豆炮去皮，勿伤破肉，白饮吞下，初日二枚，二日三枚。
　　又方：
　　服芥#26子七丸，以油酒下之。
　　射干煎，治咳嗽上气方：
　　生射干　款冬花各二两　紫菀　细辛　桑白皮　附子　甘草各二分　白蜜　竹沥　生姜汁各一升，一云乾姜五两　饴糖五两
　　右十一味，以射干先内白蜜并竹沥中，煎五六沸，去之，吹□六物，以水一升，合浸一宿，煎七上七下，去滓，乃合饴、姜汁煎如餔，服如酸枣一丸，日三，剧者夜二。不知#27加之，以知为度。
　　杏仁煎，治冷嗽上气，鼻中不利方：
　　杏仁五合　五味子　款冬花各三合　紫菀　乾姜各二两　桂心三两#28　甘草四两　麻黄一斤
　　右八味，以水一斗煮麻黄，取四升，治诸药为末，又内胶饴半斤，白蜜一斤，合内汁中，搅令相得，煎如饴。先食服如半枣许，日三服。不知加之，以知为度。
　　又方，治忽暴嗽失声，语不出方：
　　杏仁　姜汁　砂糖　蜜各一升　五味子　紫菀各三两　通草　贝母各四两　桑根白皮五两
　　右九味，□咀，以水九升，煮取三升，去滓，内杏仁脂、姜汁、蜜、糖和搅，微火煎取四升。初服三合，日再夜一。后稍加。
　　通声膏方：
　　五味子　款冬花　通草各三两　人参　细辛　青竹皮　桂心　菖蒲各二两　杏仁　姜汁各一升　白蜜二升　枣膏三升　酥五升
　　右十三味，□咀，以水五升，微火煎，三上三下，去滓，内姜汁、枣膏、酥、蜜，煎令调和，酒服枣大二丸。
　　杏仁饮子，治暴热嗽方：
　　杏仁四十枚　紫苏子一升　橘皮一两　柴胡四两
　　右四味，□咀，以水一斗，煮取三升。分三服，常作饮服。
　　苏子煎，治上气咳嗽方：
　　苏子　生姜汁　地黄汁　白蜜　杏仁各二升
　　右五味，捣苏子，以地黄汁、姜汁浇之，以绢绞取汁，更捣，以汁浇，又绞令味尽，去滓，熬杏仁令黄黑，治如脂，又以向汁浇之，绢　　　　绞往来六七度，令味尽，去滓，内蜜合和，置铜器中，於汤上煎之，令如饴。每服方寸匕，日三夜一。《崔氏》无地黄汁。
　　又方：
　　乾姜末三两　胶饴一斤
　　右二味，和令调，蒸五升米下，冷，以枣大含，稍稍咽之，日五夜二。
　　芫花煎，治新久嗽方：
　　芫花　乾姜各二两　白蜜二升#29
　　右三味，为末，内蜜中令相和，微火煎令如糜。每服如枣核大一枚，日三夜一，以知为度。欲利者，多服。《深师》以治冷饮嗽，又治三十年久嗽者，以水五升煮芫花，取三升，去滓，内姜加蜜，合煎如糜，服之。
　　款冬煎，治同前：
　　款冬花　乾姜末　紫菀各三两　五味子二两　芫花一两，熬令赤
　　右五味，□咀，先以水一斗，煮三味，取三升半，去滓，内芫花、乾姜末，加蜜三升，合投汤中令调，於铜器中微火煎令如糖。每服半枣许，日三。
　　治三十年咳嗽，或饮或咳，寒气嗽，虽不同，悉主之之方：
　　细辛　款冬花　防风　紫菀各三两　藜芦二两　蜀椒五合
　　右六味，□咀，取藜芦先着铜器中，次紫菀，次细辛，次款冬花，次椒，以大枣百枚，间着诸药间，以水一斗二升，微火煮令汁尽，出枣，曝令燥。呜时服半枣，不知，明旦服一枚，以中温温为度。若强人欲嗽吐者，可小#30增，服之便吐脓囊裹结，吐后勿冷饮食。咳愈止药，药势静乃食，不尔，令人吐不已。
　　治三十年久嗽方：
　　百部根二十斤，捣取汁，煎如饴。服一方寸匕，日三服。《外台》和饴一斤煎成煎，以温粥饮调下。《深师方》以白蜜二升，更煎五六沸，服三合。
　　又方：
　　紫菀二两　款冬花三两
　　右二味，治下筛。先食饮服一方寸匕，日三服，七日瘥。
　　又方：
　　白蜜一斤　生姜二斤，取汁
　　右二味，先秤铜铫知斤两讫，内蜜复秤知数，次内姜汁，以微火煎令姜汁尽，惟有蜜斤两在，止。旦服如枣大，含一丸，日三服。禁一切杂食。
　　治久嗽不瘥方：
　　兔屎四＋九枚　硇砂二分　胡桐律一分
　　右三味，为末，蜜和丸如梧子大。服三丸，以粥饮下，日三。吐令物尽，即瘥。
　　治积年咳嗽，喉中呀声，一发不得坐卧方：
　　紫菀　贝母　半夏　桑根白皮　五味子　射干　百部各五分　款冬花　皂荚　乾姜　橘皮　鬼督邮　细辛各四分　白石英　杏仁各八分　蜈蚣二枚
　　右十六味，为末，蜜和丸如梧子大。饮服十丸，日再，稍加至二十丸。《崔氏》无半夏、射干、乾姜、橘皮、鬼督邮、细辛、白石英，用麻黄二两，芫根白皮一两半#31，以煮枣汤送下。
　　款冬圆，治三十年上气咳嗽，唾脓血，喘息不得卧方：
　　款冬花　乾姜　蜀椒　吴茱萸　桂心　菖蒲各五分#32　人参　细辛　荛花　紫菀　甘草　桔梗　防风　芫花　茯苓　皂荚各三分
　　右十六味，为末，蜜丸如梧子大。酒服三丸，日三服。
　　又方：
　　款冬花　紫菀　细辛　石斛　防风　芎藭　人参　当归　稿本　甘草　蜀椒　白术　半夏　天雄　菖蒲　锺乳　桂心　麻黄各三两　独活二两　乌头　芫花　附子各一两　桃仁二十枚　大枣二＋五枚
　　右二十四味，为末，蜜丸如梧子大。酒服二十丸，日二服，不知#33加之。酒渍服亦得。
　　又方：
　　款冬花　乾姜　桂心　紫菀各三分　细辛二分　杏仁　皂荚　誉石一作矾石　菖蒲　乌头各一分　蜀椒五合　吴茱萸六合
　　右十二味，为末，蜜丸如梧子大。酒服五丸，日三夜一。二十年嗽，不过五十日愈。患咳嗽喉鸣上气，服一剂永瘥。
　　治肺伤，咳唾脓血，肠涩背气不能食，恶风，目暗□□，足经寒冷方：
　　白胶　生姜各五两　桂心　人参　紫菀各二两　大枣二＋枚　乾地黄切，半升　桑白皮切，二升　芎藭　大麻仁　饴糖各一升　大麦三升#34
　　右十二味，□咀，以水一斗五升，煮麦取一斗，去麦下药，煮取三升，分五服。
　　五味子汤，治唾中有脓血，牵胸胁痛方：
　　五味子　桔梗　紫菀　甘草　续断各二两　竹茹三两　赤小豆一升　桑根白皮　地黄各五两
　　右九味，□咀，以水九升，煮取二升七合，分为三服。
　　竹皮汤，治咳逆下血不息方：
　　生竹皮三两　紫菀二两　饴糖一斤　生地黄切，一升
　　右四味，□咀，以水六升，煮取三升，去滓，分三服。
　　百部圆，治诸嗽不得气息，唾脓血方：
　　百部根三两　升麻半两　桂心　五味子　甘草　紫菀　乾姜各一两
　　右七味，为末，蜜和丸如梧子大。每服三丸，日三，以知#35为度。
　　治上气咳嗽喘息，喉中有物，唾血方：
　　生姜汁　杏仁各二升　糖　蜜各一升　猪膏二合
　　右五味，先以猪膏煎杏仁，色黄出之，以纸拭令冷，捣如膏，合姜汁、糖、蜜等合煎令可丸。每服如杏核一枚，日夜六七服，渐渐增加。
　　治一切肺病咳嗽脓血，及唾血不止方：
　　好酥三十斤，三遍炼，停取凝，当出醍醐。服一合，日三服，瘥止。一切药皆不出此神方。
　　又方：
　　三炼酥，如鸡子黄。适寒温，灌鼻中，日再夜一。
　　锺乳七星散，治寒冷咳嗽，上气胸满，唾脓血方：又名吸散。
　　锺乳　矾石　款冬花　桂心各等分
　　右四味，治下筛，作如大豆七聚，七星形。以小筒吸取，酒送下，先食服，日三，不知#36加之。数试大验。又云临井吸服之。
　　又方：
　　锺乳　细辛　款冬花　天雄　紫菀　石膏各等分
　　右六味，治下筛，取如大豆七聚，如前法吸之，日二。只得食粥，七日嗽愈乃止。若大豆聚不知，小益之，勿太多。
　　七星散，治三十年咳嗽方：
　　款冬花　紫菀　桑根白皮　代赭　细辛　伏龙肝各一两
　　右六味，治下筛，作七星聚，聚如萹豆者，以竹筒口当药上，一一吸咽之，令药入腹中，先食日三丸，服四日，日复作七星聚，以一蛮肉炙令熟，以展转药聚上，令药悉遍肉上，仰卧，咀嚼之，细细咽汁，令药力歆歆割割然，毒气入咽中，药力尽，总咽却，取瘥止。未瘥，复作如初。羊、牛、鹿肉皆可，猪肉不可用。
　　治嗽熏法：
　　以熟艾薄薄布纸上，纸广四寸，后以硫黄末薄布艾上，务令调均，以荻一枚如纸长，卷之，作十枚，先以火烧缠下去荻，烟从孔出，口吸烟咽之，取吐止，明旦复熏之如前。日一二止，自然可瘥。得食白粥，余皆忌。恐是熏黄如硫黄，见火必焰矣。
　　又方：
　　熏黄一两研令细，以蜡纸并上熏黄，令与蜡相入，调匀，卷之如前法，熏之亦如上法，日一二止，以吐为度，七日将息后，以羊肉羹补之。
　　又方：
　　烂青布广四寸，布上布艾，艾上布青矾末，矾上布少熏黄末，又布少盐，又布少豉末，急卷之，烧令着，内燥罐中，以纸蒙头，更作一小孔，口吸取烟，细细咽之，以吐为度。若心胸闷时，略歇，烟尽止，日一二度，用三卷不尽，瘥。三七日慎油腻。
　　论曰：凡上气，多有服吐药得瘥，亦有针灸得除者，宜深体悟之。
　　灸法：
　　嗽，灸两乳下黑白际各百壮，即瘥。
　　又，以蒲当乳头周匝围身，令前后正平，当脊骨解中，灸十壮。
　　又，以绳横量口中，折绳从脊，灸绳两头边各八十壮，三报，三日毕。两边者，是口合度。
　　灸从大椎数下行第五节下第六节上，穴在中间此即神道穴，随年壮。并主上气。
　　灸手屈臂中有横文外骨捻头得痛处十四壮，良。
　　上气咳嗽，短气，气满，食不下，灸肺募五十壮。
　　上气咳逆短气，风劳百病，灸肩井二百壮。
　　上气短气，咳逆，胸背痛，灸风门热府百壮。
　　上气咳逆，胸满短气，牵背痛，灸巨阙、期门各五十壮。
　　上气咳逆短气，胸满多唾，唾恶冷痰，灸肺输五十壮。
　　上气胸满短气，咳逆，灸云门五十壮。
　　上气咳逆，胸痹背痛，灸胸堂百壮，不针。
　　上气咳逆，灸膻中五十壮。
　　上气气闭，咳逆咽冷，声破喉猪猪，灸天瞿五十壮。一名天突。
　　逆气，虚劳，寒损，忧恙，筋骨挛痛，心中咳逆，泄，疰，腹满，喉痹，颈项强，肠痔，逆气，痔血，阴急，鼻衄，骨痛，大小便涩，鼻中乾，烦满，狂走，易气，凡二十二病，皆灸绝骨五十壮。穴在外#37踝上三寸宛宛中。
　　孙真人备急千金要方卷之五十七竟
　　#１膈：影宋刻本作『喘』，独字为句。
　　#2支：原作『肢』，据影宋刻本改。
　　#3颊：原作『□』，据影宋刻本改。
　　#4右六味：影宋刻本『味』下有『□咀』二字。
　　#5三：影宋刻本作『二』。
　　#6五：影宋刻本作『三』。
　　#7右十味：影宋刻本『味』下有『□咀』二字。
　　#8失：影宋刻本作『矢』。
　　#9聚：原作『众』，据影宋刻本改。
　　#10支：原作『肢』，据影宋刻本改。下『支』字仿此。
　　#11各二两：影宋刻本作『各三两』。
　　#12加：原作『如』，据影宋刻本改。
　　#13右九味：影宋刻本『味』下有『□咀』二字。
　　#14三合：影宋刻本作『二合』。
　　#15各二两：影宋刻本作『各三两』。
　　#16右六味：影宋刻本『味』下有『□咀』二字。
　　#17去：原脱，据影宋刻本补。
　　#18各二两：影宋刻本『石膏』用『三两』。
　　#19右五味：影宋刻本『味』下有『□咀』二字。
　　#20一两：影宋刻本作『二两」。
　　#21各一斤：影宋刻本作『各半斤』。
　　#22各二两：影宋刻本作『各一两』。
　　#23散：原作『汤』，据影宋刻本改。
　　#24眼疼：影宋刻本作【冷疼』。
　　#25分：影宋刻本作『合』。
　　#26芥：影宋刻本作『豆』。
　　#27知：原作『止』，据影宋刻本改。下『知』字仿此。
　　#28三两：影宋刻本作『二两』。
　　#29二升：影宋刻本作『一升』。
　　#30可：原作『方』据影宋刻本改。
　　#31一两半：影宋刻本作『二两半』。
　　#32各五分：影宋刻本作『各三分』。
　　#33知：原作『止』，据影宋刻本改。
　　#34三升：影宋刻本作『二升』。
　　#35知：原作『止』，据影宋刻本改。下同。
　　#36知：原作『止』，据影宋刻本改。
　　#37外：原作『内』，据影宋刻本改。
　　孙真人备急千金要方卷之五十八
　　宋朝奉郎守太常少卿充秘阁校理林亿等校正
　　大肠腑方
　　痰饮第六论　方　灸法
　　论曰：夫饮有四，何谓？师曰：有痰饮，有悬饮，有溢饮，有支饮。问曰：四饮之证，何以为异？师曰：其人素盛今瘦，水走肠间，沥沥有声，谓之痰饮。饮后水流在胁下，咳唾引痛，谓之悬饮。饮水过多，水行归於四肢，当汗出而汗不出，身体疼重，谓之溢饮。其人咳逆倚息，短气，不得卧，其形．如肿，谓之支饮。
　　凡心下有水者，筑筑而悸，短气而恐，其人眩而癫，先寒即为虚，先热即为实。故水在於心，其人心下坚，筑筑短气，恶水而不欲饮。水在於肺，其人吐涎沫，欲饮水。水在於脾，其人少气，身体尽重。水在於肝，胁下支满，嚏而痛。水在於肾，心下悸。
　　夫病人卒饮水多，必暴喘满。凡食少饮多，水停心下，甚者则悸，微者短气。脉双弦者，寒也，皆大下后喜虚耳。脉偏弦者，饮也。肺饮不弦，但喜喘短气；支饮亦喘而不能眠，加短气，其脉平也。留饮形不发作，无热，脉微，烦满不能食，脉沉滑者，留饮病。病有留饮者，胁下痛引缺盆，嗽转甚，其人咳而不得卧，引项上痛，咳者如小儿掣疭状。夫胸中有留饮，其人短气而渴。四肢历节痛，其脉沉者，有留饮也。心下有留饮，其人背寒冷大如手。病人肩息上引，此皆有溢饮在胸中，久者缺盆满，马刀肿，有剧时，此为气饮所致也。膈上之病，满喘咳吐，发则寒热，背痛恶寒，目泣自出，其人振振身瞤剧，必有伏饮。病人一臂不随，时复转移在一臂，其脉沉细，此非风也，必有饮在上焦。其脉虚者，为微劳，荣卫气不周故也，冬自瘥。一本作久久自瘥。
　　病痰饮者，当用温药和之。
　　小半夏汤，病心腹虚冷，游痰气上，胸胁满，不下食，呕逆者方：
　　半夏一升　生姜一斤　橘皮四两
　　右三味，□咀，以水一斗，煮取三升，分三服。若心中急及心痛，内桂心四两；若腹满痛，内当归三两。赢弱及老人，尤宜服之。一方用人参二两。仲景无橘皮、人参。
　　又方：
　　半夏一升　生姜一斤　桂心三两　甘草一两
　　右四味，□咀，以水七升，煮取二升半，分三服。
　　甘草汤，治心下痰饮，胸胁支满，目眩方：
　　甘草二两　桂心　白朮各三两　茯苓四两
　　右四味，□咀，以水六升宿渍，煮取三升，去滓。服一升，日三。小便当利。
　　十枣汤，治病悬饮者。若下后，不可与也。凡上气汗出而咳者，此为饮也。方见咳嗽篇中。
　　小青龙汤，病溢饮者，当发其汗。方见咳嗽篇中。范汪用大青龙汤。
　　木防己汤，膈间有支饮，其人喘满，心下痞坚，面色黧黑，其脉沉紧，得之数十日，医吐下之不愈者用此方：
　　木防己三两
　　桂心二两　人参四两　石膏鸡子大十二枚
　　右四味，□咀，以水六升，煮取二升，分二服。虚者即愈，实者三日复发，发则复与。若不愈，去石膏，加茯苓四两、芒硝三合，以水六升，煮取二升，去滓，下硝令烊，分二服。微下利即愈。一方不加茯苓。
　　厚朴大黄汤，夫酒客咳者，必致吐血，此坐久饮过度所致也。其脉虚者必冒，其胸中本有支饮。支饮胸满主之之方：
　　厚朴一尺　大黄六两　枳实四两
　　右三味，□咀，以水五升，煮取二升。分为二服，温服之。
　　葶苈大枣泻肺汤，治支饮不得息方。见肺痈篇中。
　　小半夏加茯苓汤，呕家不渴，渴者为欲解。本渴今反不渴，心下有支饮故也；小半夏汤主之。又有先渴却呕者，此为水停心下，小半夏加茯苓汤主之。治卒呕吐，心下痞，膈间有水，目眩悸方：
　　半夏一升　茯苓三两　生姜半斤
　　右三味，□咀，以水七升，煮取一升五合，去滓，分再服，温服之。《胡洽》不用茯苓，用桂心四两。
　　五苓散，假令瘦人脐下有悸者，吐涎沫而癫眩，水也，此方主之。方见前第九卷中。
　　椒目圆，腹满口乾燥，此肠问有水气，此方主之：
　　椒目　木防己　大黄各三两#2 葶苈二两
　　右四味，为末，蜜丸如梧子大，先食饮服数丸#3，日三，后稍增，口中有津液止。渴者加芒硝半两。
　　甘遂半夏汤，病者脉伏，其人欲自利，利于疾快#4；虽利，心下续坚满，此为留饮欲去故，以此方主之：
　　甘遂大者三枚　半夏十二枚，水一升，煮取半升　芍药三枚　甘草一枚如指大，水一升，煮取半升
　　右四味，以蜜半升，内二药汁，合得一升半，煎取八合，顿服之。
　　大茯苓汤，主胸中结痰饮澼结，脐下弦满，呕逆不得食，亦主风水方：
　　茯苓　白朮各三两　当归　橘皮　附子各二两　生姜　半夏　桂心各四两　细辛四两，一作人参
　　右九味，□咀，以水一斗，煮取三升，去滓，分三服。服三剂良。
　　茯苓汤，治胸膈痰满方：
　　茯苓四两　半夏一升　生姜一斤　桂心八两
　　右四味，□咀，以水八升，煮取二升半，分四服。冷极者，加大附子四两；若气满者，加槟榔三七枚。此方与前卷呕吐篇方相重，分两、加减法不同。
　　大半夏汤，治痰冷澼饮，胸膈中不理方：
　　半夏一升　白朮三两　生姜八两　茯苓　人参　桂心　甘草　附子各二两
　　右八味，□咀，以水八升，煮取三升，分三服。
　　半夏汤，治痰饮澼气吞酸方：
　　半夏　吴茱萸各三两　生姜六两　附子一枚
　　右四味#5，以水五升，煮取二升半。分三服，老小各半，日三。
　　乾枣汤，治肿及支满澼饮方：
　　大枣十枚　大戟　大黄　黄苓　甘草　甘遂各一两　芫花　尧花各半两
　　右八味，□咀，以水五升，煮取一升六合。分四服，空心服，以快下为度。
　　当归汤，治留饮，宿食不消，腹中积聚转下方：
　　当归　人参　桂心　黄苓　甘草　芍药　芒硝各二两　大黄四两　生姜　泽泻各三两
　　右十味，□咀，以水一斗，煮取三升，分三服。
　　治痰饮，饮食不消，乾呕方：
　　人参　旋复花　橘皮　细辛　鱼两　泽泻　白朮　杏仁　枳实各二两　茯苓　柴胡　生姜　半夏　芍药各三两
　　右十三味，□咀，以水九升，煮取二升七合。分三服，日三。
　　治胸中痰饮，肠中水鸣，食不消，呕吐水方：
　　槟榔十二枚　生姜　杏仁　白朮各四两　半夏八两　茯苓五两　橘皮三两
　　右七味，□咀，以水一斗，煮取三升，去滓，分三服。
　　吴茱萸汤，治胸中积冷，心嘈烦满汪汪，不下饮食，心胸应背痛方：
　　吴茱萸三两　半夏四两　桂心　人参各二两　甘草一两　生姜五两#6　大枣二＋枚
　　右七味，□咀，以水九升，煮取三升，去滓。分三服，日三。
　　治胸膈心腹中痰水冷气，心下汪洋嘈烦，或水鸣多唾，口中清水自出，胁肋急胀痛，不欲食，此皆胃气弱，受冷故也，其脉喜沉弦细迟，悉主之方：
　　半夏　生姜各五两　芍药三两　茯苓四两　旋复花　细辛　橘皮　桂心　人参　甘草　桔梗各二两
　　右十一味，□咀，以水一斗，煮取三升，分三服。病先有时喜水下者，用白朮三两，去旋复花。若欲得利者，加大黄二两。须微调者，用乾地黄。
　　治冷热久僻实，不能饮食，心下虚满如水状方：
　　前胡　生姜　茯苓　半夏各四两　甘草　枳实　白朮各三两　桂心二两
　　右八味，□咀，以水八升，煮取三升，分三服。
　　前胡汤，治胸中久寒澼实，隔塞胸痛，气不通利，三焦冷热不调，饮食减少无味，或寒热身重，外不欲起方：
　　前胡　人参　当归　甘草　半夏各三两　大黄　防风　麦门冬　吴茱萸　黄苓各一两　生姜四两　杏仁四十枚
　　右十二味，□咀，以水、一斗，煮取三升，去滓，分三服。《深师方》云：若胁下满，加大枣十二枚。此利水亦佳#7。
　　旋复花汤，治胸膈痰结，唾如胶，不下食者方：
　　旋复花　细辛　前胡　甘草　茯苓各二两　生姜八两　桂心四两　半夏一升　乌头五枚#8
　　右九味，□咀，以水九升，煮取三升，去滓，分三服。
　　姜椒汤，治胸中积聚痰饮，饮食减少，胃气不足，咳逆呕吐方：
　　姜汁七合　蜀椒三合　桂心　附子　甘草各一两　橘皮　桔梗　茯苓各二两　半夏三两
　　右九味，□咀，以水九升，煮取二升半，去滓，内姜汁，煮取二升。分三服，服三剂佳。若欲服大散、诸五石丸，必先服此汤及进黄耆丸佳。一方不用甘草。
　　姜附汤，治痰冷澼气，胸满短气，呕沫，头痛，饮食不消化方：
　　生姜八两　附子四两，生用，四破
　　右二味，□咀，以水八升，煮取二升，分四服。亦主卒风。
　　撩膈散，治心上结痰饮实，寒冷心闷方：
　　瓜丁二＋八枚　赤小豆二七枚　人参　甘草各一分
　　右四味，治下筛。酒服方寸匕，日二。亦治诸黄。
　　断膈汤，治胸中痰澼方：
　　恒山三两　甘草　松萝各一两　瓜蒂二十一枚
　　右四味，□咀，以水、酒各一升半，煮取一升半。分三服，后服渐减之。得快吐后，须服半夏汤。半夏汤方见前篇。
　　松萝汤，治胸中痰，积热皆除方：
　　松萝二两　乌梅　栀子各十四枚　甘草一两　恒山三两
　　右五味，□咀，以酒三升，浸一宿，平旦以水三升，煮取一升半，去滓。顿服之，亦可分二服。一服得快吐，即止。
　　杜蘅汤，主吐百病方：
　　杜蘅　松萝各三两　瓜丁三七枚
　　右三味，□咀，以酒一升二合#9 渍二宿，去滓，分二服。若一服即吐者，止；未吐者更服，相去如行十里久，令药力尽，服一升稀糜即定。老小用之亦佳。
　　蜜煎，主寒热方：
　　蜜五合　恒山　甘草各二两#10
　　右三味，取二味，□咀，以水一斗，煮取二升，去滓，内蜜五合。温服七合，吐即止；不吐更服七合。勿与冷水。一方用甘草半两。
　　又方：
　　蜜二合　醋八合
　　右二味，调和，平旦顿服，须臾猥猥然欲吐，值之。若意中不尽，明旦更服。无不大呕，安稳。
　　治卒头痛如破，非中冷，又非中风，其痛是胸膈中痰厥气上冲所致，名为厥头痛，吐之即瘥方：
　　单煮茗作饮二三升许，适冷暖，饮二升，须臾值即吐，吐毕又饮，如此数过，剧者须吐胆乃止。不损人，而渴则瘥。
　　葱白汤，治冷热膈痰#11，发时头痛，闷乱欲吐不得者方：
　　葱白二七茎　桃叶一把，一作枇杷叶　真珠　恒山　乌头　甘草各半两
　　右六味，□咀，以水、酒各四升合煮，取三升，去滓内珠，每服一升，吐即止。
　　大五饮圆，主五种饮:一曰留饮，停水在心下；二曰僻饮，水澼在两胁下；三曰痰饮，水在胃中；四曰溢饮，水缢在膈上、五脏问；五曰流饮，水在肠间，动摇有声。夫五饮者，由饮酒后及伤寒饮冷水过多所致，方：
　　苁蓉　远志　苦参　藜芦　乌贼骨　白术　甘遂　大黄　石膏　栝蒌根　桔梗　半夏　紫菀　前胡　五味子　芒硝　桂心　芫花　当归人参　贝母　茯苓　芍药　大戟　葶苈　黄苓各一两　甘草　恒山　薯蓣　厚朴　细辛　附子各三分　巴豆三＋枚
　　右三十三味，一为末，蜜和丸梧子大。饮服三丸，日三，稍稍加之，以知为度。
　　旋复花圆，治停痰澼饮，结在两胁，腹胀满，羸瘦不能食，食不消化，喜唾，乾呕，大小便或涩或利，腹中动摇作水声，腹内热，口乾，好饮水浆，卒起头眩欲倒，胁下痛方：
　　旋复花　桂心　枳实　人参各五两#12　甘遂三分　吴茱萸　细辛　大黄　黄苓　葶苈　厚朴　芫花　橘皮各四分　乾姜　芍药　白朮各六分　茯苓　狼毒　乌头　誉石各八分
　　右二十味，为末，蜜丸如梧子大。酒服五丸，日二，后加，以知为度。《延年方》无白朮、狼毒、乌头、誉石、细辛、黄苓、厚朴、昊菜萸、芫花、橘皮、甘遂，有皂荚、附子各二分，蜀椒、防葵、杳仁各三两，乾地黄四分。
　　中军侯黑圆，治澼饮停结，满闷目暗方。黑又作里。
　　芫花三两　巴豆八分　杏仁五分　桂心　桔梗各四分
　　右五味，为末，蜜丸如胡豆。每日服三丸，稍增，得快下止。
　　顺流紫圆，治心腹积聚，两胁胀满，留饮痰澼，大小便不利，小腹切痛，膈上塞方：
　　石膏五分　代赭　乌贼骨　半夏各三分　桂心四分　巴豆七枚
　　右六味，为末，蜜丸如胡豆。平旦服一丸，加至二丸。《胡洽》有藜芦、苁蓉、当归各三分。《范汪方》无石膏、半夏，有当归一分，茯苓三分，苁蓉二分，藜芦五分。
　　治停痰澼饮，结在两胁，腹满赢瘦，不能饮食，食不消，喜唾，乾呕，大小便或涩或利方：
　　旋复花　大黄　附子　茯苓　椒目　桂心　芫花　狼毒　乾姜　芍药　枳实　细辛各八分
　　右十二味，为末，蜜丸如梧子。饮下三丸，日三服，后渐增。
　　治风气膈上痰饮方：
　　不开口苦瓠，汤煮三五沸，以物裹，熨心膈上。
　　治结积留饮澼囊，胸满，饮食不消方：
　　灸通谷五十壮。
　　九虫第七论方
　　论曰：人腹中有尸虫，此物与人俱生，而为人大害。尸虫之形，状似大马尾，或如薄筋，依脾而居，乃有头尾，皆长三寸。又有九虫，一曰伏虫，长四分；二曰蛔虫，长一尺；三曰白虫，长一寸；四日肉虫，状如烂杏；五曰肺虫，状如蚕；六曰胃虫，状如虾蟆；七曰弱虫，状如瓜瓣；八曰赤虫，状如生肉；九曰蛲虫，至细微，形如菜虫状。
　　伏虫，则群虫之主也。蛔虫贯心则杀人。白虫相生，子孙转多，其母转大，长至四五丈，亦能杀人。肉虫令人烦满。肺虫令人咳嗽。胃虫令人呕吐，胃逆喜喊。弱虫又名膈虫，令人多唾。赤虫令人肠鸣。蛲虫居胴肠之间，多则为痔，剧则为癞，因人疮痍，即生诸痈、疽、癣、瘘、瘑、疥、齲。虫无所不为，人亦不必尽有，有亦不必尽多，或偏有，或偏无，类妇人常多。其虫凶恶，人之极患也，常以白筵草沐浴佳，根叶皆可用，既是香草，且是尸虫所畏也。
　　论曰：凡欲服补药及治诸病，皆须去诸虫并痰饮宿澼，醒醒除尽，方可服补药，不尔，必不得药力。
　　治肝劳，生长虫在肝为病，恐畏不安，眼中赤#13方：
　　蜡昊茱萸东行根皮各二两乾漆四两鸡子五枚，去黄梗米粉半斤
　　右五味，捣茱萸皮为末，和药，铜器中煎可丸，如小豆大。宿勿食，平旦饮服一百丸，小儿五十丸，虫当烂出。《集验方》无菜萸根，名鸡子丸。
　　治心劳热伤心，有长虫，名曰蛊，长一尺，贯心为病方：
　　雷丸　橘皮　桃仁一作桃皮　石蚕各五分　狼牙六分　贯众二枚　僵蚕三七枚　吴茱萸根皮七分#14　芜荑　青葙　乾漆各四分　乱发如鸡子大，烧
　　右十二味，为末，蜜丸如梧子，空腹苦酒#15下七丸，加至二七丸，日二服。一方无石蚕。
　　治脾劳热，有白虫在脾中为病，令人好呕，下虫方：
　　大麻子八升　东引吴茱萸根大者，一尺　橘皮二两
　　右三味，□咀，以水煎，临时量服。凡合，禁声，勿语道作药，虫当闻便不下，切忌之。
　　治肺劳热，生虫在肺为病方：
　　狼牙三两　东行桑根白皮切，一升　东行吴茱萸根白皮五合
　　右三味，□咀，以酒七升，煮取一升，平日一顿服之。
　　治肾劳热，四肢肿急，蛲虫状如菜虫，在肾中为病方：
　　芜荑　胡粉　槐皮各一两　乾漆二两　贯众三枚　杏仁四十枚　吴茱萸五十枚
　　右七味，治下筛。平旦井花水服方寸匕，加至一匕半，瘥止。
　　治蛲虫方：
　　以好盥末二两，苦酒半升，合铜器中煮数沸。宿不食，空心顿服之。
　　又方：
　　真珠二两　乱发如鸡子大，烧末
　　右二味，治下筛，以苦酒调。日一起顿服之。《肘后方》用治三虫。
　　靡芜圆，治少小有蛔虫，结在腹中，数发腹痛，微下白汁，吐闷，寒热，饮食不生肌，皮肉痿黄，四肢不相胜举方：
　　靡芜　贯众　雷丸　山茱萸　天门冬　狼牙各八分　雚芦　甘菊花各四分
　　右八味，为末，蜜丸如大豆。三岁饮服五丸，五岁以上，以意加之，渐至十丸。加雚芦六分，名雚芦丸，治老小及妇人等万病，腹内冷热不通，急满痛，胸膈坚满，手足烦热，上气不得饮食，身体气肿，腰脚不遂，腹内状如水鸡鸣，妇人月经不调，无所不治。
　　治蛔虫方：
　　雚芦末，以饮臛和，服方寸匕，不觉加之。《备急》以治蛲虫。
　　治热患有蛔虫懊浓方：
　　雚芦十分　乾漆　扁竹各二分
　　右三味，治下筛。米饮和一#16合服之，日三。
　　治蛔虫在胃中，渐渐赢人方：
　　醇酒　好漆《外台》作好盐　白蜜各一升
　　右三味，内铜器中，微火煎，令可丸，如桃核一枚，温酒中，宿勿食，旦服之，虫必下，未下更服。《外台》治蛲虫。
　　又方：
　　取楝实，淳苦酒中浸再宿#17，用绵裹，内谷道中，入三寸，一日易之。《集验方》用治长虫。
　　治蛔虫攻心腹痛方：
　　锉薏苜根二斤，以水七升，煮取三升。先食服之，虫即死出。
　　又方：
　　鹤虱，苦酒空腹服方寸匕，佳。
　　又方：
　　七月七日采蒺藜子，阴乾，烧灰。
　　先食服方寸匕，日三，即瘥。
　　治寸白虫方：
　　吴茱萸细根一把，熟捣　大麻子三升，熬，捣末
　　右二味，以水三升，和溺取汁，平旦顿服，至巳时，与好食令饱，须臾虫出。不瘥，明旦更合服之，不瘥，三日服。《肘后》治三虫，以酒渍取汁服。
　　又方：
　　芜荑六分　狼牙四分　白敛二分
　　右三味，治下筛，以苦酒二合和一宿，次早空腹服之。
　　又方：
　　胡麻一升　胡粉一两
　　右二味，为末，明旦空腹，以猪肉跃汁啖尽即痒。
　　又方：
　　榧子四十九枚，去皮，以月上旬平旦空腹服七枚，七日服尽，虫消成水，永瘥。
　　又方：
　　取吴茱萸北阴根，乾去土，切一升，以酒一升浸一宿，平旦分二服。凡茱萸皆用细根，东引北阴者良，若如指以上大，不任用。
　　又方：
　　用石榴根如茱萸法，亦可水煮。
　　又方：
　　研大麻取汁五升，分五服。亦治小儿蛔虫。
　　又方：
　　以好麻油二升，煎令熟，内葱白三寸，葱白黑便熟，冷，顿服之。
　　又方：
　　熬肠令十分燥，作末，以药方寸匕，内羊肉臛中服之。
　　又方：
　　桑根白皮切三升，以水七升，煮取二升。宿勿食，平旦空腹顿服。《肘后》云：卒大行中见，是腹中已多虫故也，宜速理之。
　　又方：
　　槟榔二七枚，治下筛，以水二升半，先煮其皮，取一升半，去滓内末，频服，暖卧，虫出。或不尽，更合服，取瘥止。宿勿食，旦服之。
　　论曰：凡得伤寒及天行热病，腹中有热，又人食少，肠胃空虚，三虫行作求食，蚀人五脏及下部。若齿龈无色，舌上尽白，甚者唇裹有疮，四肢沉重，忽忽喜眠，当数看其上唇，内有疮，唾血，唇内如粟疮者，心内懊侬痛闷，此虫在上，蚀其五脏。下唇内生疮者，其人喜眠，此虫在下，蚀其下部，人不能知。可服此蚀虫药，不尔，□虫杀人。又曰：凡患湿□者，多是热病后，或久下不止，或有客热结在腹中，或易水土，温冻气着，多生此病。亦有乾□，不甚泄痢，而下部疮痒。不问乾湿，久则杀人。凡湿得冷而苦痢，单煮黄连及艾叶、苦参之属，皆可用之。若病人齿龈无色，舌上白者，或喜眠，烦愤不知痛痒处，或下痢，急治下部。不晓此者，但攻其上，不以下部为意，下部生虫，虫蚀其肛，肛烂见五脏便死，烧艾於竹筒熏之。
　　治伤寒暨病方：
　　取生鸡子，小头叩出白，入漆一合，熟和搅令极调，当沫出，更内着壳中，仰吞之，食顷，或半日，乃吐下虫。剧者再服，虫尽热除病愈。
　　治湿□方：
　　黄连　生姜各十两　艾叶八两　苦参四两
　　右四味，□咀，以水一斗，煮取三升，分三服，久者服三剂。
　　懊憹散，治湿蜃疮烂，杀□除蜃方：
　　扁竹半两　雚芦　雷丸　青葙　女青　桃仁各三两
　　右六味，治下筛。粥饮服方寸匕，日三，加至二匕。亦酒服。
　　青葙散，治热病有暨，下部生疮方：
　　青箱子一两　橘皮　萹竹各二两　雚芦四两　甘草一分　狼牙三分
　　右六味，治下筛，米饮和，每服一合，日三，不知#18稍加之。《小品》无甘草。
　　姜蜜汤，治湿暨方：
　　生姜汁五合　白蜜三合　黄连三两
　　右三味，以水二升，别煮黄连，取一升，去滓，内姜、蜜更煎，取一升二合。五岁儿平旦空腹服四合，日二。
　　治□虫蚀下部，痒，谷道中生疮方：
　　阿胶　当归　青葙子各二两　艾叶一把
　　右四味，□咀，以水八升，煮取二升半，去滓，分三服。
　　杏仁汤，治□方：
　　杏仁五十枚　苦酒二升　盐一合
　　右三味，和煮，取五合，顿#19服之。
　　小儿以意量服。
　　桃皮汤，治烧虫、蛔虫及痔、□虫食下部生疮方：
　　桃皮　艾叶各一两　槐子三两　大枣三十枚
　　右四味，□咀，以水三升，煮取半升。顿服之，良。
　　猪胆苦酒汤，治热病有□，上下攻移杀人方：
　　猪胆一具，苦酒半升，和之，火煎令沸，三上三下，药成放温。空腹饮三满口，虫死便愈。
　　治温病，下部有疮，虫蚀人五脏方：
　　雄黄　皂荚各一分　麝香　朱砂各二分
　　右四味，为末，蜜和捣万杵。初得病，酒服如梧子大一丸，日二。若下部有疮，取如梧子大，末，内下部，日二。
　　治下部生疮方：
　　浓煮桃皮煎如糖，以内下部；口中有疮，含之。
　　治湿□方：
　　取生姜，刮去皮，断理切之，极熟，研取汁一升半，又以水一升半，合和相得。平旦空腹服，仍削生姜二枚如茧大，以揪叶、苦桃叶数重裹讫，於炉灰火中烧令极热，内下部中食顷。若湿盛者，三旦作频服，无有不瘥。
　　又方：
　　青黛二两　黄连　黄檗　丁香各一两　麝香二分
　　右五味，治下筛。以小枣大内下部中，旦度。重者枣大，和车脂二三合，灌下部中，日二服。
　　雄黄兑散，治时气病□，下部生疮方：
　　雄黄半两　桃仁一两　青葙子　黄连　苦参各三两
　　右五味，为末，绵裹如枣核大，内下部。亦可枣汁服方寸匕，日三。
　　治病□虫方：
　　烧马蹄灰作末，以猪脂和，傅绵绳上，内下部中，日四五度。
　　治大孔虫痒方：
　　蒸大枣，取膏，以水银和捻长三寸，绵裹讫，宿内大孔中，明旦虫皆出。水银损肠，宜慎之。
　　治虫蚀下部方：
　　胡粉　雄黄
　　右二味，各等分，为末，着谷道中。亦治小儿。
　　治伤寒热病多睡，变成湿□，四肢烦疼，不得食方：
　　羊桃十斤，切，捣令熟，暖汤三斗，淹浸之。日正午时入中坐一炊久，不过三度瘥。
　　治热病蛄毒，令人喜寐，不知痛处，面赤如醉，下利脓血，当数视其人下部，大小之孔稷稷然一云搜搜然赤，则□疮者也，剧因杀人，见人肝肺，服药不瘥，可熏之之方：
　　以泥作小罂，令受一升，竹筒一枚如指大者，一头横穿入罂腹中，一头内人谷道中，浅入，可取熟艾如鸡子大，着罂中燃之，於罂口吹烟，令入人腹，艾尽乃止。大人可益艾，小儿减之。羸者不得多，多亦害人。日再熏，不过三作，虫则死下断。亦可末烧雄黄，如此熏之。
　　孙真人备急千金要方卷之五十八竟
　　#1形：原作『人』，据影宋刻本改。
　　#2各三两：影宋刻本作『各一两』。
　　#3数丸：影宋刻本作『一丸』。
　　#4利于疾快：影宋刻本作『利者反快』。
　　#5右四味：影宋刻本『味一下有『□咀』二字。
　　#6五两：影宋刻本作『三两』。
　　#7佳：原作『生』，据影宋刻本改。
　　#8五枚：影宋刻本作『三枚』。
　　#9一升二合：影宋刻本作『一升五合』。
　　#10各二两：影宋刻本作『各一两』。
　　#11痰：原作『腋』，据影宋刻本改。
　　#12各五两：影宋刻本作『各五分』。
　　#13赤：原脱，据影宋刻本补。
　　#14七分：影宋刻本作『十分』。
　　#15苦酒：影宋刻本作『饮若酒』。
　　#16一：原脱，据影宋刻本补。
　　#17宿：原作『蜜』，据影宋刻本改。
　　#18知：原作『止』，据影宋刻本改。
　　#19顿：原作『须』，据影宋刻本改。
　　孙真人备急千金要方卷之五十九
　　宋朝奉郎守太常少卿充秘阁校理林亿等校正
　　肾脏方
　　肾脏脉论第一
　　论曰：肾主精。肾者，生来精灵之本也，为后宫内官，则为女主。所以天之在我者德也，地之在我者气也，德流气薄而生者也。故生之#1来谓之精，精者肾之藏，耳者肾之官也，肾气通於耳，耳和则能闻五音矣，肾在窍为耳，然则肾气上通於耳，下通於阴也。左肾壬，右肾癸，循环玄宫，上出耳门，候闻四远，下回玉海，侠脊左右，与脐相当，经於上焦，荣於中焦，卫於下焦，外主骨，内主膀胱。肾重一斤一两，有两枚。神名，主藏精，号为精脏，随节应会，故云肾藏精，精舍志，在气为欠，在液为唾。肾气虚则厥逆，实则胀满，四肢正黑。虚则使人梦见舟船溺人，得其时梦伏水中，若有畏怖。肾气盛，则梦腰脊两解不相属；厥气客於肾，则梦临渊没居水中。
　　凡肾脏象水，与膀胱合为腑。其经足少阴，与太阳为表裹。其脉沉，相於秋，王於冬。冬时万物之所藏，百虫伏蛰，阳气下陷，阴气上升，阳气中出，阴气冽而为霜，遂不上升，化为霜雪，猛兽伏蛰，蜾虫匿藏。其脉为沉，沉为阴，在裹，不可发汗，发之者，如蜾虫出，见其霜雪。阴气在表，阳气在脏，慎不可下，下之者伤脾，脾土弱，即水气妄行，如鱼出水，蛾入汤。重客在裹，慎不可熏，熏之逆客，其息则喘，无持客热，令口烂疮。阴脉且解，血散不通，正阳遂厥，阴不往从，客热狂入，内为结胸，脾气遂弱，清溲痢通。
　　冬脉如营，冬脉者，肾也，北方水也，万物之所以合藏也，故其气来沉以搏，故曰营，反此者病。何如而反？其气来如弹石者，此谓太过，病在外；其去如数者，此谓不及，病在中。太过则令人解，侠#2脊脉痛，而少气不欲言，不及则令人心悬如病饥，□中清，脊中痛，小腹满，小便变赤黄。
　　肾脉来喘喘累累如勾，按之而坚，曰平。冬以胃气为本，肾脉来如引葛，按之益坚，曰肾病。肾脉来发如夺索，辟辟如弹石，曰肾死。
　　真肾脉至搏而绝，如以指弹石辟辟然，色黄黑不泽，毛折乃死。
　　冬胃微石曰平，石多胃少日肾病，但石无胃日死，石而有勾曰夏病，勾甚曰今#3病。凡人以水谷为本，故人绝水谷则死，脉无胃气亦死。所谓无胃气者，但得真脏脉，不得胃气也。所谓脉不得胃气者，肝不弦，肾不石也。
　　肾藏精，精舍志，盛怒不止则伤志，志伤则善忘#4前言，腰脊痛，不可以俯仰屈伸，毛悴色夭，死於季夏。
　　足少阴气绝则骨枯。少阴者，冬脉也，伏行而濡滑骨髓者也。故骨不濡，则肉不能着骨也。骨肉不相亲，即肉濡而却。肉濡而却，故齿长而垢，发无泽，发无泽者，骨先死，戊笃己死，土胜水也。
　　肾死脏，浮之坚，按之乱如转丸，益下入尺中者死。
　　冬肾水王，其脉沉濡而滑曰平。反得微涩而短者，是肺之乘肾，母之归子，为虚邪，虽病易治。反得弦细而长者，是肝之乘肾，子之乘母，为实邪，虽病自愈。反得大而缓者，是脾之乘肾，土之克水，为贼邪，大逆，十死不治。反得浮大而洪者，是心之乘肾，火之陵水，为微邪，虽病即瘥。
　　左手关后尺中阴绝者，无肾脉也，苦#5足下热，两髀裹急，精气竭少，劳倦所致，刺足太阳治阳。
　　左手关后尺中阴实者，肾实也，苦恍惚健忘，目视□□吭，耳聋怅怅善鸣，刺足少阴治阴。
　　右手关后尺中阴绝者，无肾脉也，苦足逆冷，上抢胸痛，梦入水见鬼，善魇寐，黑色物来掩人上，刺足太阳治阳。
　　右手关后尺中阴实者，肾实也，苦骨疼腰脊痛，内寒热，刺足少阴治阴。
　　肾脉沉细而紧，再至曰平，三至曰离经病，四至脱精，五至死，六至命尽，足少阴脉也。
　　肾脉急甚为骨痿癫疾；微急为奔豚，沉厥，足不收，不得前后。缓甚为折脊；微缓为洞下，洞下者，食不化，入咽还出。大甚为阴痿；微大为石水，起脐下，以至小腹肿垂垂然，上至胃管，死不治。小甚为洞泄；微小为消瘅。滑甚为癃□；微滑为骨痿，坐不能起，目无所见，视见黑花。涩甚为大痈；微涩为不月水，沉痔。
　　肾脉搏坚而长，其色黄而赤，当病折腰。其软而散者，当病少血。黑脉之至也，上坚而大，有积气在小腹与阴，名曰肾痹，得之沐浴清水而卧。
　　扁鹊曰：肾有病则耳聋。肾在窍为耳，然则肾气上通於耳，五脏不和，则九窍不通，阴阳俱盛，不得相营，故曰关格。关格者，不得尽期而死也。
　　肾在声为呻，在变动为栗，在志为恐。恐伤肾，精气并於肾则恐。
　　藏主冬病二在藏者取之井。
　　病先发於肾，小户腰脊痛，经酸。一日之膀胱，背膂筋痛，小便闭；二日上之心，心痛；三日之小肠，胀；四日不已，死。冬大晨，夏晏晡。
　　病在肾，夜半慧，日乘，四季甚，下晡静。
　　假令肾病，中央若食牛肉及诸土中物得之，不者，当以长夏时发，得病以戊己日也。
　　凡肾病之状，必腹大，陉肿痛，喘咳身重，寝汗出，憎风。虚即胸中痛，大腹小腹痛，清厥，意不乐，取其经足少阴、太阳血者。
　　肾脉沉之而大坚，浮之而大紧，苦#6手足骨肿，厥而阴不兴，腰脊痛，小腹肿，心下有水气，时胀闭，时泄。得之浴水中，身未乾而合房内，及劳倦发之。
　　肾病其色黑，其气虚弱，吸吸少气，两耳苦聋，腰痛，时时失精，饮食减少，膝以下清，其脉沉滑而迟，此为可治，宜服内补散、建中汤、肾气丸、地黄煎。春当刺涌泉，秋刺复溜，冬刺阴谷，皆补之；夏刺然谷，季夏刺太溪，皆泻之。又当灸京门五十壮，背第十四椎百壮。
　　邪在肾，则骨痛阴痹。阴痹者，按之而不得，腹胀腰痛，大便难，肩背颈项强痛，时眩，取之涌泉、昆仑，视有血者，尽取之。
　　有所用力举重，若入房过度，汗出如浴水，则伤肾。
　　肾中风#7，肾中寒#8。
　　肾水者，其人腹大脐肿，腰痛，不得溺，阴下湿如牛鼻头汗，其足逆寒，大便反坚。一云面反瘦。
　　肾胀者，腹满引背央央然，腰髀一作痹痛。
　　肾着之病，其人身体重，腰中冷如水状，一作如水洗状。一作如坐水中，形如水状。
　　反不渴，小便自利，食饮如故，是其证也。病属下焦，从身劳汗出，衣裹冷湿，故久久得之。
　　肾着之为病，从腰以下冷，腰重如带五千钱。
　　诊得肾积，脉沉而急，苦#9脊与腰相引痛，饥则见，饱则减，小腹裹急，口乾咽肿伤烂，目□□，骨中寒，主髓厥，善忘，色黑。
　　肾之积名曰奔豚，发於小腹，上至心下，如豚奔走之状，上下无时。久久不愈，病喘逆，骨痿少气，以夏丙丁日得之，何也？脾病传肾，肾当传心，心适以夏王，王者不受邪，肾复欲还脾，脾不肯受，因流结为积，故知奔豚者，以夏得之。
　　肾病手足逆冷，面赤目黄，小便不禁，骨节烦疼，小腹结痛，气冲於心，其脉当沉细而滑，今反浮大，其色当黑而反黄，此是土之克水，为大逆，十死不治。
　　羽音人者，主肾声也。肾声呻，其音瑟，其志恐，其经足少阴。厥逆太阳则荣卫不通，阴阳翻祚，阳气内伏，阴气外升，升则寒，寒则虚，虚则厉风所伤，语音赛吃不转，偏枯，脚偏跛蹇。若在左则左肾伤，右则右肾伤。其偏枯风，体从鼻而分半边至脚，缓弱不遂，口亦欹，语声混浊，便利仰人，耳偏聋塞，腰背相引，甚则不可治，肾沥汤主之。方见别卷中。又呻而好恙，恙而善忘，恍惚有所思，此为土克水，阳击阴，阴气伏而阳气起，起则热，热则实，实则怒，怒则忘，耳听无闻，四肢满急，小便赤黄，语音口动而不出，笑而看人。此为邪热伤肾，甚则不可治。若面黑黄，耳不应，亦可治。
　　肾病为疟者，令人凄凄然，腰脊痛宛转，大便难，目眴眴然，身掉不定，手足寒，恒山汤主之。方见别卷中。若其人本来不吃，忽然謇吃而好嗔恚，反於常性，此肾已伤，虽未发觉，已是其候，见人未言而前开口笑，还闭口不声，举手栅腹一作把眼，此肾病声之候也。虚实表裹，浮沉清浊，宜以察之，逐以治之。
　　黑为肾，肾合骨，黑如乌羽者吉。肾主耳，耳是肾之余。其人水形，相比於上羽，黑色，大头，曲面，广颐，小肩，大腹，小手足，发行摇身，下尸长，背延延也，不敬畏，善欺给，人戮死。耐秋冬，不耐春夏，春夏感而生病，主足少阴污污然。耳大小、高下、厚薄、偏圆，则肾应之。正黑色小理者，则肾小，小即安，难伤；粗理者，则肾大，大则虚，虚则肾寒，耳聋或鸣，汗出，腰痛不得俯仰，易伤以邪。耳高者，则肾高，高则实，实则肾热，背急缀痛，耳脓血出，或生肉塞耳。耳后陷者，则肾下，下则腰尻痛，不可以俯仰，为狐疝。耳坚者，则肾坚，坚则肾不受病，不病腰痛。耳薄者，则肾脆，脆则伤热，热则耳吼闹，善病消瘅。耳好前居牙车者，则肾端正，端正则和利，难伤。耳偏高者，则肾偏歌，偏歌则善腰尻偏痛。
　　凡人分部骨陷者，必死不免。侠膀胱并太阳为肾之部，骨当其处陷也。而脏气通於内外，部亦随而应之。沉浊为内，浮清为外。若色从外走内者，病从外生，部处起。若色从内出外者，病从内生，部处陷。内病前治阴，后治阳；外病前治阳，后治阴。阳主外，阴主内。
　　凡人生死休否，则脏神前变形於外。人肾前病，耳则为之焦枯；若肾前死，耳则为之□黑焦癖。若天中等分，暮色应之，必死不治。看应增损，斟酌赊促，赊不出四百日内，促则旬月#10之间。肾病少愈而卒死，何以知之？曰：黄黑色黡点如拇指应耳，此必卒死。肾绝，四日死，何以知之？齿为暴黑，面为正黑，目中黄，腰中欲折，白汗出如流，面黑目青一作白，肾气内伤，病因留积，八日当亡，是死变也。面黄目黑不死，黑如始死，吉凶之色，天中等分，左右发色不正，此是阴阳官位，相法若不遭官事而应死也；其人面目带黄黑，连耳左右，年四十以上百日死；若偏在一边，最凶，必死；两边有，年上无，三年之内祸必至矣。
　　冬水肾脉色黑，主足少阴脉也。少阴何以主肾？曰：肾者主阴，阴水也，皆生於肾，此脉名曰太冲，凡五十七穴，冬取其井荥。冬者水始治，肾方闭，阳气衰少，阴气坚盛，太阳气伏沉，阳脉乃去。故取井以下阴气逆，取荣以通《素问》作实阳气。其脉本在内踝下二寸，应舌下两脉，其脉根於涌泉。涌泉在脚心下，大拇指筋是。
　　其筋起於小指之下，入足心，并太阴之筋而邪走内踝之下，结於踵，与太阳之筋合而上结於内辅下，并太阴之筋而上循阴股，结於阴器，循脊内侠膂，上至项，结於枕骨，与太阳之筋合。
　　其脉起於小指之下，斜趣足心，出然骨之下，循内踝之后，别入跟中，以上端内，出腘中内廉，上股内后廉，贯脊属肾，络膀胱。其直者，从肾上贯肝鬲，入肺中，循喉咙，侠舌本。其支者，从肺出，络心，注胸中。合足太阳为表裹。太阳本在跟以上五寸中，同会於手太阴。
　　其足少阴之别，名曰大锺，当踝后绕跟，别走太阳。其别者，并经上走於心包，下贯腰脊。主肾生病，病实则膀胱热，热则闭癃，癃则阳病，阳脉反逆大於寸口再倍，其病则口热舌乾，咽肿上气，嗌乾及痛，烦心心痛，黄瘅肠澼，脊股内后廉痛，痿厥、嗜卧，足下热而痛，灸则强食而生灾，缓带被发，大杖重履而步。虚则膀胱寒，寒则腰痛，痛则阴脉反小於寸口，其病则饥而不欲食，面黑如炭色，咳唾则有血，喉鸣而喘，坐而欲起，目□□无所见，心悬若病饥状，气不足则善恐，心惕惕若人将捕之，是为骨厥。
　　冬三月者，主肾膀胱，黑骨温病也，其源从太阳少阴相搏，蕴积三焦，上下壅塞，阴毒内行，脏腑受客邪之气，则病生矣，其病相反。若腑虚则为阴毒所伤，裹热外寒，意欲守火而引饮，或腰中痛欲折；若脏实则为阳温所损，胸胁切痛，类如刀刺，不得动转，热彭彭，若服冷药过差而便洞泻，故曰黑骨温病也。
　　扁鹊曰：灸脾肝肾三输，主治丹金毒黑温之病，当依源为理，调脏理腑，清浊之病不生也。
　　肾虚实第二脉 方 灸法
　　肾实热
　　左手尺中神门以后脉阴实者，足少阴经也。病苦舌燥咽肿，心烦嗌乾，胸胁时痛，喘咳汗出，小腹胀满，腰背强急，体重骨热，小便赤黄，好怒好忘，足下热痛，四肢黑，耳聋，名曰肾实热也。《脉经》云：肾实热者，病苦膀胱胀闭，少腹与腰脊相引痛也。
　　右手尺中神门以后脉阴实者，足少阴经也，病苦痹，身热心痛，脊胁相引痛，足逆热烦，名曰肾实热也。
　　泻肾汤，治肾实热，小腹#11胀满，四肢正黑，耳聋，梦腰脊离解及伏水等，气急方：
　　芒硝　茯苓　黄苓各三两　生地黄汁　菖蒲各五两　磁石八两，碎如雀头　大黄切，一升，用水密器中宿渍　玄参　细辛各四两　甘草二两
　　右十味，□咀，以水九升煮七味，取二升半，去滓，下大黄内药汁中更煮，减二三合，去大黄，内地黄汁微煎一两沸，下芒硝，分为三服。
　　治肾热，好怒好忘，耳听无闻，四肢满急，腰背转动强直方：
　　柴胡　茯神《外台》作伏苓　黄苓　泽泻　升麻　杏仁　大青　芒硝各三两#12　淡竹叶　地黄各切一升　磁石四两　羚羊角一两
　　右十二味，□咀，以水一斗，煮取三升，去滓，下芒硝，分三服。
　　治肾热，小便黄赤不出，出如栀子汁，或如黄檗汁，每欲小便茎头即痛方：
　　榆白皮切　冬葵子各一升　车前子切，二升#13　滑石八两，碎　子苓　通草　瞿麦各三两　石韦四两
　　右八味，□咀，以水二斗，先煮车前草，取一斗，去滓澄清，取九升，下诸药，煮取三升五合，去滓，分四服。
　　肾膀胱俱实
　　左手尺中神门以后脉阴阳俱实者，足少阴与太阳经俱实也，病苦脊强反折，戴眼，气上抢心，脊痛不能自反侧，名曰肾与膀胱俱实也。
　　右手尺中神门以后脉阴阳俱实者，足少阴与太阳经俱实也。病苦癫疾，头重与目相引，痛厥欲走，反眼，大风多汗，名曰肾膀胱俱实也。
　　肾虚寒
　　左手尺中神门以后脉阴虚者，足少阴经也。病苦心中闷，下重足肿不可以按地，名曰肾虚寒也。
　　右手尺中神门以后脉阴虚者，足少阴经也。病苦足经小弱，恶寒，脉代绝，时不至，足寒，上重下轻，行不可按地，小腹胀满，上抢胸痛引胁下，名曰肾虚寒也。
　　治肾气虚寒，阴痿，腰脊痛，身重缓弱，言音混浊，阳气顿绝方：
　　苁蓉　白朮　巴戟天　麦门冬　茯苓　甘草　牛膝　五味子　杜仲各八两　车前子　乾姜各五两　生乾地黄五斤
　　右十二味，治下筛，食后酒服方寸匕，日三。
　　治肾风虚寒方：
　　灸肾输百壮。对脐两边，向后侠脊相去各一寸五分。
　　肾膀胱俱虚
　　左手尺中神门以后脉阴阳俱虚者，足少阴与太阳经俱虚也。病苦小便利，心痛背寒，时时小腹满，名曰肾膀胱俱虚也。
　　右手尺中神门以后脉阴阳俱虚者，足少阴与太阳经俱虚也。病苦心痛，若下重不自收，篡反出，时时苦洞泄，寒中泄，肾心俱痛，名曰肾膀胱俱虚也。
　　肾劳第三论 方
　　论曰：凡肾劳病者，补肝气以益之，肝王则感於肾矣。人逆冬气，则足少阴不藏，肾气沉浊，顺之则生，逆之则死，顺之则治，逆之则乱，反顺为逆，是谓关格，病则生矣。
　　栀子汤，治肾劳实热，小腹胀满，小便黄赤，末有余沥，数而少，茎中痛，阴囊生疮方：
　　栀子仁　芍药　通草　石韦各三两　石膏五两　滑石八两　子苓四两　生地黄#14　榆白皮　淡竹叶切，各一升
　　右十味，□咀，以水一斗，煮取三升，去滓，分三服。
　　麻黄根粉，治肾劳热，阴囊生疮方：
　　麻黄根　石硫黄各三两　米粉五合
　　右三味，治下筛，安絮如常用粉法搭疮上，粉湿更搭之。
　　治肾劳热，妄怒，腰脊不可俯仰屈伸，煮散方：
　　丹参　牛膝　葛根　杜仲　乾地黄　甘草　猪苓各二两半　茯苓　远志　子苓各一两十八铢　五加皮　石膏各三两　羚羊角　生姜　橘皮各二两#15　淡竹叶#16鸭子大。
　　右十六味，治下筛，为粗散，以水三升，煮两方寸匕，帛裹之，时用动。取八合为一服，日二服。
　　治虚劳，阴阳失度，伤筋损脉，嘘吸短气，漏溢泄下，小便赤黄，阴下湿痒，腰脊如折，颜色随一云堕落方：
　　萆薢　枣肉　生地黄　桂心　杜仲　麦门冬各一斤
　　右六味，□咀，以酒一斗五升，渍三宿，出曝乾，复渍，如此候酒尽取乾，治下筛，食后酒服方寸匕，日三。
　　治肾劳虚冷，乾枯，忧恚内伤，久坐湿地，则损肾方：
　　秦艽　牛膝　芎藭　防风　桂心　独活　茯苓各四两　乾山药作乾　麦门冬　地骨皮各#17三两　茯神　五味子各五两　石斛六两　沉香末一两　五加皮十两　薏苡仁一两　大麻子#18二升
　　右十七味，□咀，以酒四斗渍七日。每服七合，日二服。
　　精极第四论 方 灸法
　　论曰：凡精极者，通主五脏六腑之病候也。若五脏六腑衰，则形体皆极，眼视而无明，齿焦而发落，身体重则肾水生，耳聋，行步不正。凡阳邪害五脏，阴邪损六腑#19，阳实则从阴引阳，阴虚则从阳引阴。若阳病者主高，高则实，实则热，眼视不明，齿焦发脱，腹中满，满则历节痛，痛则宜泻於内。若阴病者主下，下则虚，虚则寒，身体重则肾水生，耳聋，行步不正，邪气入内，行於五脏则咳，咳则多涕唾，面肿，气逆。邪气逆於六腑，淫虚厥於五脏，故曰精极也。所以形不足温之以气，精不足补之以味。善治精者，先治肌肤筋脉，次治六腑，若邪至五脏，已半死矣。
　　扁鹊曰：五阴气俱绝不可治，绝则目系转，转则目精夺，为志先死，远至一日半日，非医所及矣。宜须精研，以表治裹，以左治右，以右治左，以我知彼，疾皆瘥矣。
　　竹叶黄苓汤，治精极实热，眼视无明，齿焦发落，形衰体痛，通身虚热方：
　　竹叶切，二升　黄苓　茯苓各三两　甘草　麦门冬　大黄各二两　生姜六两　芍药四两　生地黄切，一升
　　右九味，□咀，以水九升，煮取三升，去滓，分三服。
　　治精极，五脏六腑俱损伤，虚热，遍身烦疼，骨中痛痛烦闷方：
　　生地黄汁二升　麦门冬汁　赤蜜各一升　竹沥一合　石膏八两　人参　芎藭　桂心　甘草　黄苓　麻黄各三两　当归四两
　　右十二味，□咀，以水七升，先煮八味，取二升，去滓，下地黄等汁，煮取四升。分四服，日三夜一。
　　治五劳六极，虚赢心惊，尪弱多魇忘汤方：
　　茯苓四两　甘草　芍药　桂心　乾姜各三两　大枣五枚　远志　人参各二两
　　右八味，□咀，以水八升，煮取三升，分三服。
　　治虚劳少精方：
　　鹿角为末，白蜜和丸如梧子大。每服七丸，日三服，十日大效。
　　又方：
　　浆水煮蒺藜子令熟，取汁洗阴，二十日大效。
　　棘刺圆，治虚劳诸气不足，梦泄失精方：
　　棘刺　乾姜　菟丝子各二两　天门冬　乌头　小草　防葵　薯蓣　萆薢　细辛　石龙茵　枸杞子　巴戟天　萎蕤　石斛　厚朴　牛膝　桂心各一两
　　右十八味，为末，蜜丸如梧子大。酒服五丸，日二服#20。《深师方》 以蜜杂鸡子白各半和丸，若患风痿痹气，体不便，热烦满，少气，痟渴，加萎蕤、天门冬、菟丝子；身黄汗，小便赤黄不利，加石龙芮、枸杞子；关节腰背痛，加萆薢、牛膝；寒中气胀，时泄，数唾，吐呕，加厚朴、乾姜、桂心；阴囊下湿，精少，小便余#21沥，加石斛，以意增之。《古今录验》以乾地黄代乾姜，以麦门冬代天门冬，以杜仲代薯蓣，以柏子仁代枸杞子，以苁蓉代萎蕤，用治男子百病，小便过多，失#22精。
　　治梦中泄精，尿后余沥，及尿精方：
　　人参　麦门冬　赤石脂　远志　续断　鹿茸各一两半　柏子仁　丹参　韭子各一两六铢　茯苓　龙齿　磁石　苁蓉各二两　乾地黄三两
　　右十四味，为末，蜜丸如梧子大。酒服二十丸，日再，稍加至三十丸。
　　治虚损小便白浊，梦泄方：
　　菟丝子　车前子　韭子各一升　矾石　当归各二两#23　附子　芎藭各三两#24　桂心一两
　　右八味，为末，蜜丸如梧子大。酒服五丸，日三。
　　又方：
　　大枣五十枚　韭子五合　黄耆　人参　甘草　乾姜　当归　龙骨　半夏　芍药各二两
　　右十味，为末，蜜丸如梧子大。酒服五丸，日三服。
　　韭子圆，治房室过度，精泄自出不禁，腰背不得屈伸，食不生肌#25，两脚苦弱方：
　　韭子一升　甘草　桂心　紫石英　禹余粮　远志　山茱萸　当归　天雄　紫菀　薯蓣　细辛　茯苓　僵蚕　菖蒲　人参　杜仲　白朮　乾姜　芎藭　附子　石斛　天门冬各一两半　苁蓉　黄耆　菟丝子　乾地黄　蛇床子各二两　大枣五十枚　牛髓　乾漆各四两
　　右三十一味，为末，牛髓合白蜜、枣膏合捣三千杵。空腹服如梧子大十五丸，日再，可加至二十丸。
　　韭子散，治小便失精，及梦泄精方：
　　韭子　麦门冬各一升　菟丝子　车前子各二合　芎藭二两#26　白龙骨三两
　　右六味，治下筛，酒服方寸匕，日三。不知#27稍增，甚者夜一服。《肘后》用泽泻一两半。
　　枣仁汤，治大虚劳，梦泄精，茎核微弱，血气枯竭，或醉饱伤於房室，惊惕忪悸，小腹裹急方：
　　枣核仁二合　泽泻　人参#28　芍药心各一两　黄耆　甘草　茯苓　白龙骨　牡蛎各二两　生姜二斤　半夏一斤#29。
　　右十二味，□咀，以水九升，煮取四升。一服七合，日三。若不能食，小腹急，加桂心六两。
　　治梦泄失精方：
　　韭子一升，治下筛。酒服方寸匕，日再服，立效。
　　治虚劳尿精方：
　　韭子一升#30稻米二升#31
　　右以水一斗七升，煮如粥，取汁六升，为三服。精溢同此。
　　又方：
　　石榴皮《外台》作柘白皮　桑白皮切，各五合
　　右二味，以酒五升，煮取三升，分三服。
　　又方：
　　乾胶三两，为末，以酒二升和，分三服，温服，瘥止。一方用鹿角胶。
　　又方：
　　新韭子二升，十月霜后采者，用好八合渍一宿，明旦日色好，童子向南一万杵。平旦温酒五合，服方寸匕，日再。
　　禁精汤，治失精赢瘦，酸削少气，目视不明，恶闻人声方：
　　韭子二升　粳米一升#32
　　右二味，於铜器中合熬，米黄黑及热以好酒一斗投之，绞取汁七升。每服一升，日三，尽二剂。
　　羊骨汤，治失精多睡，目□□方：
　　羊骨一具　饴糖半斤　生地黄　白朮各二斤#33　大枣二＋枚　桑白皮　厚朴　阿胶各一两　麦门冬　人参　芍药　生姜　甘草各三两茯苓四两　桂心八两
　　右十五味，□咀，以水五斗，煮羊骨，去骨取汁三斗，煮药，取八升，汤成下胶饴，令烊。平旦服一升，后旦服一升。
　　灸法：
　　虚劳尿精，灸第七椎两傍各三十壮。
　　又，灸第十椎两傍各三十壮。
　　又，灸第十九椎两傍各二十壮。
　　又，灸阳陵泉、阴陵泉各随年壮。
　　梦泄精，灸三阴交二七壮，梦断神良。内踝上大脉并四指是。
　　丈夫梦失精，及男子小便浊难，灸肾输百壮。
　　男子阴中疼痛，溺血，精出，灸列缺三十壮#34。
　　失精，五脏虚竭，灸屈骨端五十壮。阴上横骨中央宛曲如却月中央是也，此名横骨。
　　男子虚劳失精，阴上缩，茎中痛，灸大赫三十壮。穴在屈骨端三寸。
　　男子虚劳失精，阴缩，灸中封五十壮。
　　男子腰脊冷疼，溺多白浊，灸脾募百壮。
　　男子失精，膝经疼痛冷，灸曲泉百壮。穴在膝内屈文头。
　　骨极第五论 方 灸法
　　论曰：骨极者，主肾也。肾应骨，骨与肾合。又曰：以冬遇病，为骨痹。骨痹不已，复感於邪，内舍於肾。耳鸣，见黑色，是其候也。若肾病则骨极，牙齿苦痛，手足□疼，不能久立，屈伸不利，身痹脑髓酸。以冬壬癸日中邪伤风，为肾风，风历骨，故曰骨极。若气阴，阴则虚，虚则寒，寒则面肿垢黑，腰脊痛，不能久立，屈伸不利。其气衰则发堕齿槁，腰背相引而痛，痛甚则咳唾甚。若气阳，阳则实，实则热，热则面色炱，隐曲膀胱不通，牙齿脑髓苦痛，手足酸□，耳鸣色黑，是骨极之至也。须精别阴阳，审其清浊，知其分部，视其喘息。善治病者，始於皮肤筋脉，即须治之，若入脏腑，则半死矣。
　　扁鹊云：骨绝不治，□而切痛，伸缩不得，十日死。骨应足少阴，少阴气绝则骨枯，发无泽，骨先死矣。
　　三黄汤，治骨极，主肾热病，则膀胱不通，大小便闭塞，颜色枯黑，耳鸣虚热方：
　　大黄切，别渍水一升　黄苓各三两　栀子十四枚　甘草一两　芒硝二两
　　右五味，□咀，以水四升，先煮黄苓、栀子、甘草，取一升五合，去滓，下大黄，又煮两沸，下芒硝，分三服。
　　灸法：
　　腰背不便，筋挛痹缩，虚热，闭塞，灸第二十一椎两边相去各一寸五分，随年壮。
　　小便不利，小腹胀满，虚乏，灸小肠输随年壮。
　　骨虚实第六论 方 灸法
　　论曰：骨虚者，酸疼不安，好倦。骨实者，苦烦热。凡骨虚实之应，主於肾膀胱，若其腑脏有病，从骨生，热则应脏，寒则应腑。
　　虎骨酒，治骨虚酸疼不安，好倦，主膀胱寒方：
　　虎骨一具，通炙取黄焦汁尽，碎如雀头大，酿米三石，曲四斗，水三石，如常酿酒法。所以加水、曲者，其骨消曲而饮水，所以加之也。酒熟封头五十日，开饮之。
　　治骨实苦，酸疼烦热，煎方：
　　葛根汁　生地黄汁　赤蜜各一升　麦门冬汁五合
　　右四味，相合搅调，微火上煎三四沸，分三服。
　　治骨髓中疼方：
　　虎骨四两　芍药一斤　生乾地黄五斤
　　右三味，□咀，以清酒一斗渍三宿，曝乾，复入酒中，如此取酒尽为度，捣筛。酒服方寸匕，日三。
　　治骨髓冷，疼痛方：
　　取地黄汁一石，酒二斗，相搅重煎。温服，日三。补髓。
　　又方：
　　灸上廉七十壮，三里下三寸是穴。
　　治虚劳冷，骨节疼痛无力方：
　　豉二升　地黄八斤
　　右二味，两度蒸，曝乾，为散。食后以酒一升，进二方寸匕，日再服。亦治虚热。
　　又方：
　　天门冬为散，酒服方寸匕，日三。一百日取瘥。
　　腰痛第七论　方　导引法　针灸法
　　论曰：凡腰痛有五，一曰少阴，少阴肾也，十月万物阳气皆衰，是以腰痛；二曰风痹，风寒着腰，是以腰痛；三曰肾虚，役用伤肾，是以腰痛；四曰肾腰，坠堕伤腰，是以腰痛；五曰取寒眠地，为地气所伤，是以腰痛，痛不止，引牵腰脊皆痛。
　　杜仲酒，治肾脉逆小於寸口，膀胱虚寒，腰痛，胸中动，通四时用之方：
　　杜仲　乾姜各四两，一云乾地黄　萆薢　羌活　天雄　蜀椒　桂心　芎藭　防风　秦艽　乌头　细辛各三两　五加皮　石斛各五两　栝蒌根　地骨皮　续断　桔梗　甘草各一两
　　右十九味，□咀，以酒四斗，渍四宿。初服五合，加至七八合，日再。通治五种腰痛。
　　又方：
　　桑寄生　牡丹皮　鹿茸　桂心
　　右四味，各等分，治下筛，酒服方寸匕，日三。
　　又方：
　　单服鹿茸与角，亦愈。
　　治肾虚腰痛方：
　　萆薢　桂心　白朮各三分　牡丹皮二分
　　右四味，治下筛，酒服方寸匕，日三。亦可作汤服之，甚良。
　　又方：
　　附子二分　桂心　牡丹皮各一两
　　右三味，治下筛。酒服一刀圭，日再。甚验。
　　肾着汤，肾着之为病，其人身体重，腰冷如水洗状，不渴，小便自利，食饮如故，是其证也。从作劳汗出，衣裹冷湿，久久得之。腰以下冷痛，腹重如带五千钱者方：《古今录验》名甘草汤。
　　甘草二两　乾姜三两　茯苓　白朮各四两
　　右四味，□咀，以水五升，煮取三升。分三服，腰中即温。
　　肾着散方：
　　杜仲　桂心各三两　甘草　泽泻　牛膝　乾姜各二两　白朮　茯苓各四两
　　右八味，治下筛，为粗散。一服三方寸匕，酒一升，煮五六沸，去滓，顿服，日再。
　　治腰痛不得立方：
　　甘遂　桂心一作附子　杜仲　人参各二两
　　右四味，治下筛，以方寸匕内羊肾中，炙令熟，服之。
　　治腰痛方：
　　萆薢　杜仲　枸杞根各一斤
　　右三味，□咀，好酒三斗渍之，内罂中，密封头，於铜器中煮一日，服之，无节度，取醉。
　　杜仲圆，补之之方：
　　杜仲一两#35　石斛二分　乾姜　乾地黄各三分
　　右四味，为末，蜜丸如梧子大。酒服二十丸，日再。
　　丹参圆，治腰痛并冷痹方：
　　丹参　杜仲　牛膝　续断各二两#36　桂心　乾姜各二两
　　右六味，为末，蜜丸如梧子。每服二十丸，日再夜一。禁如药法。
　　独活寄生汤，腰背痛者，皆是肾气虚弱，卧冷湿当风得之，不时速治，喜流入脚膝，或为偏枯，冷痹，缓弱疼重，若有腰痛挛脚重痹急，宜服之。方见别卷中。
　　治腰脊苦痛不遂方：
　　大豆三斗，熬一斗，煮一斗，蒸一斗，酒六斗，瓮一口，蒸令极热，豆亦热，内瓷中，封闭口，秋冬二七日，於瓮口作孔，出取，服五合，日夜二三服。
　　又方：
　　地黄花为末，酒服方寸匕，日三。
　　又方：
　　鹿角去上皮取白者，熬令黄，为末，酒服方寸匕，日三。特禁生鱼，余不禁。新者良，陈者不任服，角心中黄处亦不中服。大神良。
　　又方：
　　羊肾为末，酒服二方寸匕，日三。
　　又方：
　　三月三日收桃花，取一斗一升，井花水三斗，曲六升，米六斗，炊之一时，酿熟去糟。每服一升，日三服。若作食饮，用河水。禁如药法，神良。
　　治丈夫腰脚冷，不随，不能行方：
　　上醇酒三斗，水三斗，合着瓮中，温渍脚至膝，三日止。冷则瓷下常着灰火，勿使冷。手足烦者，小便三升，盆中温渍手足。
　　腰肾痛导引法：
　　正东坐，收手抱心，一人於前据蹑其两膝，一人后捧其头，徐牵令偃卧，头到地，三起三卧，止便瘥。
　　针灸法：
　　腰肾痛，宜针决膝腰勾画中青赤路脉，出血便瘥。
　　腰痛不得俯仰者，令患人正立，以竹柱#37地度至脐，断竹，乃以度度背脊，灸竹上头处，随年壮。灸讫，藏竹勿令人得知。
　　腰痛，灸脚跟上横文中白肉际十壮，良。
　　又，灸足巨阳七壮，巨阳在外踝下。
　　又，灸腰目窌七壮，在尸上约左右是。
　　又，灸八窌及外踝上骨约中。
　　腰卒痛，灸穷骨上一寸七壮，左右一寸，各灸七壮。
　　孙真人备急千金要方卷之五十九竟
　　#1生之：原作『主』，据影宋刻本改。
　　#2侠：影宋刻本作『□』，属上读。
　　#3今：原作『金』，据影宋刻本改。
　　#4忘：原作『志』，据影宋刻本改。
　　#5苦：原作『若』，据影宋刻本改。下一『苦』字同。
　　#6苦：原作『若』，据影宋刻本改。
　　#7肾中风：此下缺文，影宋刻本有『阙』字。
　　#8肾中寒：此下缺文，影宋刻本有『阙』字。
　　#9苦：原作『若』，据影宋刻本改。
　　#10月：影宋刻本作『日』。
　　#11腹：原作『便』，据影宋刻本改。
　　#12各三两：按『杏仁』以上六味，影宋刻本作『各一两』。
　　#13车前子切，二升：影宋刻本作『车前草一升』。
　　#14生地黄：『地黄』二字原空缺，据影宋刻本补。
　　#15各二两：影宋刻本作『各一两』。
　　#16淡竹叶：影宋刻本作『淡竹茹』。
　　#17各：原脱，据影宋刻本补。
　　#18大麻子：按上十七味，影宋刻本无『乾山药、茯神、五味子、沉香末』，有『杜仲、侧子各五两，丹参八两，乾姜三两』。
　　#19腑：原作『肾』，据影宋刻本改。
　　#20日二服：影宋刻本作『日三』。
　　#21余：原作『徐』，据影宋刻本改。
　　#22失：原作『大』，据影宋刻本改。
　　#23各二两：影宋刻本作『各一两』。
　　#24各三两：影宋刻本作『各二两』。
　　#25肌：原作『饥』，据影宋刻本改。
　　#26二两：影宋刻本作『三两』。
　　#27知：原作『止』，据影宋刻本改。
　　#28人参：影宋刻本『人参』用『二两』。
　　#29斤：影宋刻本作『升』。
　　#30一升：影宋刻本作『二升』。
　　#31二升：影宋刻本作『三升』。
　　#32一升：影宋刻本作『一合』。
　　#33各二斤：影宋刻本作『各三斤』。
　　#34三十壮：影宋刻本作『五十壮』。
　　#35一两：影宋刻本作『二两』。
　　#36各二两：影宋刻本作『各三两』。
　　#37柱：原作『桂』，据影宋刻本改。
　　孙真人备急千金要方卷之六十
　　宋朝奉郎守太常少卿充秘阁校理林亿等校正
　　肾脏方
　　补肾第八论 方 灸法
　　论曰：补方通治五劳、六极、七伤虚损。五劳，五脏病。六极，六腑病。七伤，表裹受病。五劳者，一曰志劳，二曰思劳，三曰忧劳，四曰心劳，五曰疲劳。六极者，一曰气极，二曰血极，三曰筋极，四曰骨极，五曰髓极，六曰精极。七伤者，一曰肝伤，善梦；二曰心伤，善忘；三曰脾伤，善饮；四曰肺伤，善痿；五曰肾伤，善唾；六日骨伤，善饥；七曰脉伤，善嗽。凡远思强虑伤人，忧恚悲哀伤人，喜乐过度伤人，忿怒不解伤人，汲汲所愿伤人，戚戚所患伤人，寒暄失节伤人，故曰五劳、六极、七伤也。论伤甚众，且言其略，此方悉主之。
　　建中汤，治五劳七伤，小腹急痛，膀胱虚满，手足逆冷，食饮苦吐酸痰呕逆，泄下，少气，目眩耳聋口焦，小便自利方：
　　胶饴半斤　黄耆　乾姜　当归各三两　人参　半夏　橘皮　芍药　甘草各二两　附子一两　大枣十五枚
　　右十一味，□咀，以水一斗，煮取三升半，汤成下胶饴烊沸，分四服。《深师》有桂心六两，生姜一斤，无橘皮、乾姜。
　　又方，治虚损少气，腹胀内急，拘引小腹至冷不得屈伸，不能饮食，寒热头痛，手足逆冷，大小便难，或复下痢，口乾，梦中泄精，或时吐逆，恍惚，面色枯瘁，又复微肿，百节疼酸方：
　　附子　厚朴各一两　人参　甘草　桂心　当归　茯苓各二两　麦门冬　黄耆　龙骨各三两　芍药四两　生姜五两#1　饴糖八两　生地黄一斤　大枣三＋枚
　　右十五味，□咀，以水一斗二升，煮取四升，去滓，内饴糖。每服八合，日三夜一。咳者，加生姜一倍。
　　又方，治五劳七伤，虚赢不足，面目黧黑，手足疼痛，久立腰疼，起则目眩，腹中悬急而有绝伤，外引四肢方：
　　生姜　芍药　乾地黄　甘草　芎藭各五两　大枣三十枚
　　右六味，□咀，以水六升，渍一宿，明旦复以水五升，合煮取三升，分三服。药入四肢百脉，似醉状，是效。无生姜，酒渍乾姜二两一宿用之。常行此方，神妙。
　　大建中汤，治虚劳寒澼，饮在胁下，决决有声，饮已如从一边下，决决然也，有头并冲皮起引两乳，内痛裹急，善梦失精，气短，目□□，惚惚多忘方：
　　蜀椒二合　半夏一升　生姜一斤　甘草二两　人参三两　饴糖八两
　　右六味，□咀，以水一斗，煮取三升，去滓，内糖，温服七合。裹急拘引，加芍药、桂心各三两；手足厥，腰背冷，加附子一枚；劳者，加黄耆一两。
　　又方，治五劳七伤，小腹急，脐下彭亨，两胁胀满，腰脊相引，鼻口乾燥，目暗□□，愦愦不乐，胸中气急，逆不下食饮；茎中策策痛，小便黄赤，尿有余沥，梦与鬼神交通，去精，惊恐虚乏方：
　　饴糖半斤　黄耆　远志　当归《千金翼》无　泽泻各三两　芍药　人参　龙骨　甘草各二两　生姜八两　大枣二＋枚
　　右十一味，□咀，以水一斗，煮取二升半，汤成内糖令烊。一服八合，消息又一服。《深师》无饴糖、远志、泽泻、龙骨，有桂心六两，半夏一升，附子一枚。
　　小建中汤，凡男女因积劳虚损，或大病后不复常，苦四体沉滞，骨肉疼酸，吸吸少气，行动喘惙，或小腹拘急，腰背强痛，心中虚悸，咽乾唇燥，面体少色，或饮食无味，阴阳废弱，悲忧惨戚，多卧少起。久者积年，轻者百日，渐致瘦削，五脏气竭，则难可复振，治之之方：
　　甘草二两#2　桂心　生姜各三两　芍药六两　胶饴一升　大枣十二枚
　　右六味，□咀，以水九升，煮取三升，去滓，内胶饴。每服一升，日三。间三日，复作一剂，后可与诸丸散。仲景云：呕家不可服。《肘后》云：加黄耆、人参各二两为佳。若患痰满及溏泄，可除胶饴。《胡洽方》有半夏八两#3，黄耆三两。《古今录验》名芍药汤。
　　前胡建中汤，治大劳虚劣，寒热，呕逆；下焦虚热，小便赤痛；，客热上熏，头目及骨肉疼痛，口乾方：
　　前胡三两#4　黄耆　芍药　当归　茯苓　桂心各二两　甘草一两　生姜八两　白糖六两　人参　半夏各六分
　　右十一味，□咀，以水一斗二升，煮取四升，去滓，内糖，分四服。
　　黄耆建中汤，治虚劳裹急诸不足方：
　　黄耆　生姜　桂心各三两　甘草二两　芍药六两　大枣十二枚　饴糖一升
　　右七味，□咀，以水一斗，煮取三升，去滓，内饴令消。温服一升，日三。间日可作。呕者，倍加生姜；腹满者、去枣，加茯苓四两。佳。仲景、《集鱼》《古今录验》并同。《深师》治虚劳腹满，食少，小便多者，无饴糖，有人参二两，半夏一升#5。又治大虚不足，小腹裹急劳，寒拘引脐，气上冲胸，短气，言语谬误，不能食，吸吸气乏闷乱。《必效方》治虚劳，下焦虚冷，不甚渴，小便数者，有人参、当归各二两，若失精，加龙骨、白敌各一两。《古今录验》治虚劳裹急，小腹急痛，气引胸胁痛，或心痛短气者，以乾姜代生姜，加当归四两。
　　黄耆汤，治虚劳不足，四肢烦疼，不欲食，食即胀，汗出方：
　　黄耆　麦门冬　芍药　桂心各三两　甘草　当归　五味子　细辛　人参各二两#6　大枣二十枚　前胡六两　茯苓四两　生姜　半夏各八两
　　右十四味，□咀，以水一斗四升，煮取三升。每服八合，日二服。《深师方》治虚乏，四肢沉重，或口乾，吸吸少气，小便利，诸不足者，无麦门冬、五味子、细辛、前胡，有桑螵蛸二十枚#7，治丈夫虚劳风冷少损，或大病后未平复而早牵劳，腰背强直，脚中疼弱，补诸不足者；无五味子、细辛，有远志、橘皮各二两，蜀椒一两，乌头三枚。《小品方》治虚劳少气，小便过多者，无五味子、细辛、人参、前胡、茯苓、半夏，有黄苓一两、地黄二两，以水九升，煮取三升。治虚劳，胸中客气，寒冷癖痞，宿食不消，吐噫，胁间水气，或流饮肠呜，食不生肌#8肉，头痛，上重下轻，目□□忽忽，去来躁热，卧不得安，小腹急，小便赤余沥，临事不起，阴下湿，或小便白浊，伤多者，无麦门冬、五味子、细辛、当归、前胡、茯苓、半夏，有厚朴二两。《胡洽方》治五脏内伤者，无麦门冬、五味子、当归、细辛、前胡、茯苓，名大黄耆汤。《延年秘录方》主补虚损，强肾气者，无麦门冬、五味子、细辛、前胡，有防风、芎藭各三两。
　　乐令黄耆汤，治虚劳少气，胸心淡冷，时惊惕，心中悸动，手脚逆冷，体常自汗，五脏六腑虚损，肠鸣风湿，荣卫不调百病，补诸不足，又治风裹急方：
　　黄耆　人参　橘皮　当归　桂心　细辛　前胡　芍药　甘草　麦门冬　茯苓各二两#9　生姜五两　半夏二两半　大枣二十枚
　　右十四味，□咀，以水二斗，煮取四升。每服五合，日三夜一。《深师方》无橘皮、细辛、前胡、甘草、麦门冬，有乌头三两，蜀椒二两，远志二两。《胡洽》、《崔氏》有蜀椒一两、乌头五枚。《崔氏》名乐令大黄耆汤。
　　肾沥汤，治虚劳损羸乏，咳逆短气，四肢烦疼，腰背相引痛，耳呜，面黧黯，骨间热，小便赤黄，心悸，目眩，诸虚乏方：
　　羊肾一具　桂心一两　人参　泽泻　五味子　甘草　防风　芍蒲　地骨皮　黄耆　当归各二两　茯苓　玄参　芍药　生姜各四两　磁石五两
　　右十六味，□咀，以水一斗五升，先煮肾取一斗，去肾入药，煎取三升，分三服。可常服之。《广济方》 治虚劳百病者，无人参、甘草、芎藭、当归、芍药、生姜、玄参，有苁蓉三两，牛膝、五加皮各二两。《胡洽》治大虚伤损，梦寤惊悸，上气肩息，肾中风湿，小腹裹急，引腰脊，四肢常苦寒冷，大小便涩利无常，或赤或白，足微肿，或昏僻善忘者，无泽泻、防风、黄耆、玄参、磁石、地骨皮，有黄苓一两，麦门冬、乾地黄、远志各三两，大枣二十枚。《崔氏》治肾脏虚劳所伤，补益者，无芎藭、玄参、磁石、地骨皮，有黄苓、远志各二两，乾地黄三两，麦门冬四两，大枣二十枚。治五劳六极，八风十二痹，补诸不足者，无泽泻、甘草、五味子、防风、芍药、生姜、玄参、地骨皮，有附子、牡丹皮各一两，乾地黄一两半，牡荆子、菖蒲、果螵蛸各二两。《经心录》治肾气不足，耳无所闻者，无泽泻、甘草、五味子、防风、黄耆、芍药、生姜、玄参、地骨皮，有附子、牡丹皮、牡荆子各一两，乾地黄三两，大枣十五枚，名羊肾汤。《近效方》除风下气，强腰脚，明耳目，除痰饮，理荣卫，永不染时疾诸风者，无当归、芍药、磁石，有独活、牛膝各一两半，麦门冬二两，丹参五两，为煮散，都分二十四贴，每贴入生姜一分，杏仁十四枚，水三升，煮取一升。
　　又方：
　　羖羊肾一具，切，去脂，以水一斗六升，煮取一斗三升　大枣二十枚　桑白皮六两　五味子　黄耆　苁蓉　防风　巴戟天　秦艽　泽泻人参　桂心　薯蓣　丹参　远志　茯苓　细辛　牛膝各三两　石斛　生姜各五两　杜仲磁石各八两
　　右二十二味，□咀，内肾汁中，煮取三升。分三服，相去如人行五里，再服。
　　增损肾沥汤，治大虚不足，小便数，嘘吸焦燆引饮，膀胱满急。每年三伏中常服此三剂，於方中商量用之：
　　羊肾一具　麦门冬　地骨皮　人参　石斛　泽泻　栝蒌根　乾地黄各四两　远志　生姜　甘草　当归　桂心　茯苓　五味子　桑白皮一作桑寄生，各二两　大枣三十枚
　　右十七味，□咀，以水一斗五升，先煮肾，取一斗二升，去肾内药，煮取三升，去滓，分三服。《小品方》无石斛、栝蒌、地骨、桑皮、茯苓，有芎藭、黄连、龙骨各二两，螵蛸二十枚。又治肾气不足，痟渴引饮，小便过多，腰背疼痛者，无石斛、栝蒌、地骨、桑白皮、甘草，有芎藭二两，黄苓、芍药各一两，桑螵蛸二十枚，鸡脉胵黄皮一两。《崔氏》治脏损虚劳，李子豫增损者，无石斛、栝蒌、地骨、桑白皮，有黄耆、黄苓、芍药、防风各二两。
　　治左胁气冲，膈上满，头上有风如虫行，手足顽痹，鼻塞，脚转筋，不能伸缩，两目时肿痛方：
　　猪肾一具　防风　芎藭　橘皮　泽泻　桂心　石斛各一两　生姜　丹参　茯苓　通草　半夏各一两#10　乾地黄三两
　　右十三味，□咀，以水一斗半，煮肾，减三升，去肾下药，煮取二升七合，去滓，分三服。
　　五补汤，治五脏内虚竭，短气，咳逆伤损，郁悒不足，下气通津液方：
　　五味子　桂心　甘草　人参各一两#11　麦门冬　小麦各一升　生姜八两，《千金翼》无　粳米三合　薤白　枸杞根白皮各一斤
　　右十味，□咀，以水一斗二升，煮取三升。每服一升，日三。口燥者，先煮竹叶一把，水减一升，去叶，内诸药煮之。
　　凝唾汤，治虚损短气，咽喉凝唾不出，如胶塞喉方：一名茯苓汤。
　　麦门冬五两　人参二两#12　前胡三两　甘草　乾地黄　桂心　芍药各#13一两　大枣三＋枚　茯苓二两
　　右九味，□咀，以水九升，煮取三升，分温三服。
　　补汤方：
　　车前子三两#14　防风　桂心各#15二两　巴戟天　丹参　乾地黄　鹿茸　枸杞皮　五加皮#16各五两
　　右九味，□咀，以水八升，煮取三升，去滓，分三服。
　　人参汤，治男子五劳七伤，胸中逆满，害食，乏气，呕逆，两胁下胀，小腹急痛，宛转欲死，调中平脏、理绝伤方：
　　人参　当归　芍药　甘草　生姜　麦门冬　白糖　桂心各二两　前胡　茯苓　五味子　蜀椒　橘皮各一两　枳实三两　大枣十五枚
　　右十五味，□咀，取东流水一斗半，渍药半日，用三年陈芦稍煎，取四升，内糖，复上火煎令十数沸。年二十以上，六十以下，一服一升；二十以下，六十以上，服七八合；虽年盛而久赢者，亦服七八合，日三夜一。不尔，药力不接，则不能救病。要用劳水、陈芦，不则水强火盛猛，即药力不出也。贞观初，有人久患赢瘦殆死，余处此方，一剂则瘥，如汤沃雪，所以录记之。余方皆尔，不能一一具记。
　　内补散，治男子五劳六绝，其心伤者，令人善惊，妄怒无常；其脾伤者，令人腹满喜噫，食竟欲卧，面目痿黄；其肺伤者，令人少精，腰背痛，四肢厥逆；其肝伤者，令人少血面黑；其肾伤者，有积聚，小腹腰背满痹，咳唾，小便难。六绝之为病，皆起於大劳脉虚，外受风邪，内受寒热，令人手足疼痛，膝以下冷，腹中雷鸣，时时泄痢，或闭或利，面目肿，心下愦愦不欲语，憎闻人声方：
　　乾地黄　菟丝子　山茱萸　地麦各五分　远志　巴戟天各半两　麦门冬　五味子　甘草　人参　苁蓉　石斛　桂心　茯苓　附子各一两半
　　右十五味，治下筛，酒服方寸匕，日三，加至三匕。无所禁。
　　石斛散，治大风，四肢不收，不能自反覆，两肩疼痛，身重经急筋肿，不能行，时寒时热，足端如似刀刺痛，身不能自任。此皆得之饮酒，中大风露，卧湿地，寒从下入，腰以下冷，不足无气，子精虚，众脉寒，阴下湿，茎消，令人不乐，恍惚时悲。此方除风、轻身、益气、明目、强阴，令人有子，补不足方：
　　石斛十分　牛膝二分　附子　杜仲各四分　柏子仁　石龙芮　芍药　松脂　云母粉　山茱萸　泽泻　萆薢　菟丝子　防风　细辛　桂心各三分
　　右十六味，治下筛。酒服方寸匕，日再。阴不起，倍菟丝子、杜仲；腹中痛，倍芍药；膝中痛，倍牛膝；背痛、倍萆薢；腰中风，倍防风；少气，倍柏子仁；蹶不能行，倍泽泻；随病所在倍三分。亦可为丸，以枣膏丸如梧子，酒服七丸。
　　肾沥散，治虚劳百病方：
　　羖羊肾一具，阴乾　茯苓一两半　五味子　甘草　巴戟天　桂心　石龙芮　牛膝　山茱萸　防风　乾姜　细辛各一两　乾地黄二两　人参　锺乳粉　石斛　菟丝子　丹参　苁蓉　附子各五分
　　右二十味，治下筛，合锺乳粉和搅，更筛令匀。平旦清酒服方寸匕，稍加至二匕，日再。
　　又方，治男子五劳七伤，八风十二痹，无有冬夏，悲忧憔悴，凡是病皆须服之之方：
　　羊肾一具，阴乾  厚朴 五味子 女萎细辛 牡刑子 芍药  巴戟天 石斛 白敛 石龙芮 茯苓 山茱萸 乾漆 矾石 龙胆桂心 芎藭　苁蓉 蜀椒白朮 菊花 续断 远志 人参 黄耆 泽泻 萆薢 黄苓各一两 乾姜 附子 防风 菖蒲 牛膝各一两 半桔梗二两 半薯蓣 秦艽各二两
　　右三十七味，治下节，酒服方寸匕，日三。忌房室。
　　又方：
　　石龙芮 续断 桔梗 乾姜 菖蒲 山茱萸 茯苓各二两 薯蓣 蜀椒 芍药 巴戟天 人参 龙胆 女萎 厚朴 肉苁蓉细辛 萆薢 附子 石斛 黄耆 芎藭 白敛 乌头 天雄 桂心各两半 秦艽 白朮 誉石一作矾石 五味子 牡荆子 菊花牛膝各一两 远志二两 半乾漆三两 羊肾一具，阴乾
　　右三十六味，治下筛。酒服方寸匕，日三。此方比前方无泽泻、黄苓、防风，有乌头、天雄各一两半，余并同。
　　薯蓣散，补丈夫，一切病不能具述方：
　　薯蓣 荆实一用枸杞子 续断一方用远志  茯苓一方用茯神 牛膝 菟丝子 巴戟天杜仲各一量 两苁蓉二两#17五味子 山茱萸一用防风 蛇床子二分
　　右十二味，治下筛，酒服方寸匕，日二夜一。惟禁醋、蒜，自外无忌。服后五夜知觉，十夜力生，十五夜力壮如盛年，二十夜力倍。若多忘加远志、茯苓，体涩加柏子仁。服三两剂益肌肉。亦可为丸，每服三十丸，日二夜一。以头面身体暖为度。其药和平不热，调五脏，久服健力不可当，妇人服之面生五色。
　　补五劳方：
　　五月五日采五加茎，七月七日采叶，九月九日取根，治下筛。服方寸匕，日三。长服去风劳，妙。
　　治五劳六极七伤虚损方：
　　苁蓉 白龙骨 阳起石 续断 天雄各七分 牡蛎 五味子 蛇床子 乾地黄桑寄生 天门冬 白石英各一两#19 地肤子车前子 韭子 菟丝子各五合 地骨皮八分
　　右十七味，治下筛，酒服方寸匕，日三服。
　　锺乳散，治五劳七伤，虚赢无气力，伤极方：
　　锺乳六两，无问粗细，以白净无赤黄黑为土，铜铛中可盛三二斗，并取粟粗糠二合许内铛中，煮五六沸，乃内乳煮，水欲减，又添如故，一晬时出，以暖水净淘之，曝乾，玉锤研不作声止，重密绢水下澄取用 鹿角白者 白马茎别捣 硫黄别研 石斛 铁精 人参 磁石 桂心 僵蚕各一两 蛇床子三两
　　右十一味，为末，以枣膏和捣三千杵，酒服三十丸如梧子，日再。慎房室及生冷、酢滑、鸡、猪、鱼、陈败。
　　寒食锺乳散，治伤损乏少气力，虚劳百病，令人丁强饮食，去风冷。方见气极篇中。
　　地黄散，主益气、调中、补绝，令人嗜食，除热方：
　　生地黄三十斤，细切曝乾，取生者三十斤捣汁渍之，令相得，出曝乾，复如是九反曝，捣末。食后酒服方寸匕，勿令绝。
　　三石散，治风劳毒冷，百治不瘥，补虚方：
　　锺乳　紫石英　白石英　白朮　桔梗　防风各五分　栝蒌根　人参　蜀椒　乾姜　附子　牡蛎　桂心　杜仲　细辛　茯苓各十分
　　右十六味，治下筛，酒服方寸匕，日三。行十数步至五十步以上，服此大佳，少年勿用。自余补方通用老少，皆宜冬月服之。《千金翼》 名更生散，用赤石脂，不用紫石英、蜀椒、杜仲、茯苓，为十三味。
　　石韦圆，黄帝问五劳七．伤於高阳负，高阳负曰：一曰阴衰，二曰精清，三曰精少，四曰阴消，五曰囊下湿，六曰腰一作胸胁苦痛，七曰膝厥痛冷不欲行，骨热，远视沮出，口乾，腹中鸣，时有热，小便淋沥，茎中痛，或精自出。有病如此，所谓七伤。一曰志劳，二曰思劳，三曰心劳，四曰忧劳，五曰疲劳，此谓五劳。黄帝曰：何以治之？高阳负曰：石韦丸主之。
　　石韦　细辛　礜石　远志　茯苓　泽泻　菖蒲　杜仲　蛇床子　肉苁蓉　桔梗　天雄　牛膝　山茱萸　柏子仁　续断　薯蓣各二两　防风　赤石脂各三两
　　右十九味，为末，取枣膏如蜜和丸如梧子。酒服三十丸，日三。七日愈，二十日百病除，长服良。《崔氏》 无誉石、茯苓、泽泻、桔梗、薯蓣，有栝蒌根二两半，云白水侯方。
　　五补圆，治肾气虚损，五劳七伤，腰脚酸疼，肢节苦痛，目暗□□，心中喜忘，恍惚不定，夜卧多梦，觉则口乾、食不得味，心常不乐，多有恙怒，房室不举，心腹胀满，四体疼痹，口吐酸水，小腹冷气，尿有余沥，大便不利，方悉主之。久服延年不老，四时勿绝，一年万病除，愈之方：
　　杜仲巴戟天各#20六分 人参 五加皮 五味子 天雄 牛膝 防风 远志 石斛薯蓣 狗脊各四分 乾地黄 苁蓉各十二分 鹿茸十五分 菟丝子 茯苓各五分  覆盆子 石龙芮各#21八分 萆薢 蛇床子 石南白朮各三分#22天门冬七分
　　右二十四味，为末，蜜丸如梧子。酒服十丸，日三。有风加天雄、芎藭、当归、黄耆、五加皮、石南、袂神、独活、柏子仁、白朮各三分；　　有气加厚朴、枳实、橘皮各三分；冷加乾姜、桂心、吴茱萸、附子、细辛、蜀椒各三分；泄精加韭子、白龙骨、牡蛎、鹿茸各三分；泄痢加赤石脂、龙骨、黄连、乌梅肉各三分。春依方服，夏加地黄五分，黄苓三分，麦门冬四分，冷则去此，加乾姜、桂心、蜀椒各三分，若不热不寒，亦不须增损，直尔服之。三剂以上，即觉庶事悉佳。慎酢醉、蒜、鲙、陈臭、大冷、醉吐，自外百无所慎。稍加至三十丸，不得增，常以此为度。
　　无比薯蓣圆，治诸虚劳百损方：
　　薯蓣二两　苁蓉四两　五味子六两　菟丝子　杜仲各三两　牛膝　山茱萸　乾地黄　泽泻　茯神一作茯苓　巴戟天　赤石脂各一两
　　右十二味，为末，蜜丸如梧子。食前酒服二十丸加至三十丸，日再。无所忌，惟禁醋蒜陈臭等物。服七日后令人健，四体润泽，唇口赤，手足暖，面有光彩，消食，身体安和，音声清朗，是其验也。十日后，长肌肉，其药通中入脑鼻，必酸疼，勿怪。若求大肥，加敦煌石膏二两；失性健忘，加远志一两；体少润泽，加柏子仁一两。《古今录验》有白马茎二两，共十六味，治丈夫五劳七伤，头痛目眩，手足逆冷，或烦热有时，或冷痹骨疼，腰髋不随，食虽多不生肌肉，或少食而胀满，体涩无光泽，阳气衰绝，阴气不行。此药能补十二经脉，起阴阳，通内制外，安魂定魄，开三焦，破积聚，厚肠胃，消五脏邪气，除心内伏热，强筋练骨，轻身明目，除风去冷，无所不治，补益处广，常须服饵为佳，七十老人服之尚有非常力，况少者乎。
　　大薯殡圆，治男子女人虚损伤绝，头目眩，骨节烦痛，饮食微少，羸瘦百病方：
　　薯蓣　附子《古今录》作茯苓　人参　泽泻各八分　天门冬　乾地黄　黄苓　当归各十分　乾漆　杏仁　阿胶各二分　白朮　白敛《古今录》作防风　芍药　石膏　前胡各三分　桔梗　乾姜　桂心各四分　大黄六分　五味子十六分　甘草二十分　大豆卷五分，《古今录》作黄耆大枣一百枚
　　右二十四味，为末，蜜和枣膏，捣三千杵，丸如梧子。酒服五丸，日三，渐增至十丸。张仲景无附子、黄苓、石膏、乾漆、五味子、大黄，有神曲十分，芎藭、防风各六分，茯苓五分，丸如弹丸。每服一丸，以一百丸为剂。
　　肾气圆，治虚劳，肾气不足，腰痛阴寒，小便数，囊冷湿，尿有余沥，精自出，阴痿不起，忽忽悲喜方：
　　乾地黄八分　远志　防风　乾姜　牛膝　麦门冬　萎蕤　薯蓣　石斛　细辛　地骨皮　甘草　附子　桂心　茯苓　山茱萸各#23四分　苁蓉六分　锺乳粉十分　羖羊肾一具
　　右十九味，为末，蜜丸如梧子。酒服十五丸，日三，稍加至三十丸。《古今录验》无远志、防风、乾姜、牛膝、地骨、萎蕤、甘草、锺乳，有狗脊一两，黄耆四两，人参三两，泽泻、乾姜各二两，大枣一百枚。
　　又方，治男子妇人劳损虚赢，伤寒冷乏少，无所不治方：
　　石斛二两　紫搜　牛膝　白朮各五分　麻仁一分　人参　当归　茯苓　芎藭　大豆卷　黄苓　甘草各六分　杏仁　蜀椒　乾地黄　防风桂心各四分　羊肾一具一方有苁蓉六分。
　　右十八味，为末，蜜丸如梧子。酒服十丸，日再，渐增之。
　　又方，此方胜胡公肾气丸及五石丸：
　　乾地黄　茯苓　玄参各五两　泽泻　薯蓣　山茱萸　桂心　芍药各四两　附子三两
　　右九味，为末，蜜丸如梧子。酒服二十丸，加至三十丸，以知为度。《千金翼》有牡丹皮四两，为十味。
　　又方，治肾气不足，赢瘦日剧，吸吸少气，体重，耳聋眼暗，百病方：
　　桂心四两　乾地黄一斤　泽泻　薯蓣　茯苓各八两　牡丹皮六两　半夏一两#24
　　右七味，为末，蜜丸如梧子大。酒服十丸，日三。
　　八味肾气圆，治虚劳不足，大渴欲
　　饮水，腰痛，小腹拘急，小便不利方：
　　乾地黄八两　山茱萸　薯蓣各四两　泽泻　牡丹皮　茯苓各三两　桂心　附子各二两
　　右八味，为末，蜜丸如梧子大。酒下十五丸，日三，加至二十五丸。仲景云：常服去附子，加五味子。姚公云：加五味子三两，苁蓉四两。张文仲云：五味子、苁蓉各四两。《肘后方》云：地黄四两，附子、泽泻各一两，余各二两。
　　黄耆圆，治五劳七伤诸虚不足，肾气虚损，目视□□，耳无所闻方：
　　黄耆　乾姜　当归　羌活一作白朮　芎藭　甘草　茯苓　细辛　桂心　乌头　附子　防风　人参　芍药　石斛　乾地黄　苁蓉各二两　枣膏五合　羊肾一具
　　右十九味，为末，以枣膏与蜜为丸如梧子大。酒服十五丸，日二，加至三十丸。一方无芎藭、乾姜、当归、羌活，止十四味。《古今录验》 无羊肾，有羌活、锺乳、紫石英、石硫黄、赤石脂、白石脂、矾石各二分，名五石黄耆丸。
　　又方，疗虚劳方：
　　黄耆　鹿茸　茯苓　乌头　乾姜各三分　乾地黄　当归　桂心　芎藭各四分　枸杞　白皮　菟丝子　五味子　柏子仁　白朮各五分　大枣二十枚#25
　　右十五味，为末，蜜丸如梧子。平旦酒服十丸，夜十丸以知为度。禁如药法。
　　神化圆，治五劳七伤，气不足，阴下湿痒或生疮，小便数，有余沥，阴头冷疼，失精自出，小腹急，绕脐痛，膝重不能久立，目视漠漠，见风汨出，经酸，精气衰微，卧不欲起，手足厥冷，调中利食方：
　　苁蓉　牛膝　薯蓣各六分　续断　山茱萸　大黄各五分　远志　泽泻　天雄　柏子仁　菟线子　人参　防风　石斛　栝蒌根　杜仲　黄连　白朮　甘草　誉石　当归各一两　桂心　石南　乾姜　蛇床子　赤石脂　萆薢　茯苓　细辛　菖蒲　芎藭各三两#26。
　　右三十一味，为末，蜜丸如梧子。酒服五丸，曰三，加至二十丸。
　　三仁九子圆，治五劳七伤，补益方：
　　酸枣仁　柏子仁　慧苜仁　菟丝子　菊花子　枸杞子　蛇床子　五味子　庵子　地肤子　乌麻子　牡荆子　乾地黄　薯蓣　桂心各二两　苁蓉三两
　　右十六味，为末，蜜丸如梧子。酒服二十丸，日二夜一。
　　填骨圆，治五劳七伤，补五脏，除万病方：
　　石斛　人参　当归　牡蒙　石长生　石韦　白朮　远志　苁蓉　巴戟天　紫苑　茯苓　乾姜　天雄　蛇床子　牛膝　牡蛎　附子　牡丹 柏子仁　甘草　薯蓣　阿胶　乾地黄　五味子各#27二两　蜀椒三两
　　右二十六味，为末，白蜜和丸如梧子大。酒服三丸，日三。
　　通明圆，治五劳七伤六极，强力行事举重，重病后骨髓未满房室，所食不消，胃气不平方：
　　麦门冬三斤　乾地黄　石韦各一斤　紫菀　五味子　肉苁蓉　甘草　阿胶　杜仲　远志　茯苓　天雄各半斤
　　右十二味，为末，蜜丸如梧子。食上饮#28若酒服十丸，日再，加至二十丸。
　　补虚益精大通圆，治五劳七伤百病方：
　　乾地黄八两　乾姜　当归　石斛　肉苁蓉　天门冬　白朮　甘草　芍药　人参各六两　麻子仁半两　紫莞　大黄　黄苓各五两　蜀椒三升　防风四两　茯苓　杏仁各三两　白芷一两
　　右十九味，为末，白蜜枣膏丸如弹子。空腹服一丸，日三，服十日效。
　　赤石脂圆，治五劳七伤，每事不如意，男子诸疾方：
　　赤石脂　山菜萸各七分　防风　远志　栝蒌根　牛膝　杜仲　薯蓣各#29四分　石韦三分#30 肉苁蓉二分　蛇床子六分　菖蒲　续断　天雄　柏子仁各五分
　　右十五味，为末，蜜枣膏和丸如梧子大。空腹服五丸，日三服，十日知。久服不老，加菟丝子四分佳。
　　鹿角圆，补益方：
　　鹿角　白马茎　石斛　薯蓣　乾地黄　人参　菟丝子　防风　蛇床子各#31五分　山茱萸　杜仲　赤石脂　泽泻　乾姜各四分　石龙芮　远志各三分　五味子　牛膝　巴戟天各六分　天雄二分　苁蓉七分一方无乾姜、五味子。
　　右二十一味，为末。蜜丸如梧子，酒服三十丸，日二。忌米醋。
　　苁蓉圆，补虚益气，治五脏虚劳损方伤，阴痹，阴下湿痒或生疮，茎中痛，小便余沥，四肢嘘吸，阳气绝，阳脉伤徒方：
　　苁薯积各#32五分　蛇床子#33　远志各四分　菟丝子六分　天雄八分　五味子　山茱萸各七分　巴戟天四分#34
　　右九味，为末，蜜丸如梧子。酒服二十丸，日二，加至二十五丸。
　　乾地黄圆，治五劳七伤六极，脏腑虚弱，饮食不下，颜色黧黯，八风所伤，补虚益气，进食，资颜色，长阳方：
　　乾地黄　茯苓　天雄各#35七分　蛇床子六分　桂心　麦门冬各五分　远志　苁蓉　杜仲　甘草各十分　五味子四分　阿胶　枣肉各八分
　　右十三味，为末，蜜丸如梧子。酒下二十丸，日再，加至三十丸。常服弥佳。
　　治虚劳不起，囊下痒，汗出，小便淋沥，茎中数痛，尿时赤黄，甚者失精，剧苦溺血，目视□□，见风汨出，茎中冷，精气衰，两膝肿，不能久立，起则目眩，补虚方：
　　蛇床子　细辛　天雄　大黄　柏子仁　菟丝子　杜仲　茯苓　防风　萆薢　菖蒲　泽泻各四两　远志　牛膝各六分　栝蒌根三分　山茱萸　桂心　苁蓉　薯蓣　蜀椒　石韦　白朮各五分#36
　　右二十二味，为末，蜜丸如梧子。酒服十五丸，日再，渐加至五十丸。十五日身体轻，三十日聪明，五十日康健复壮。
　　覆盆子圆，治五劳七伤赢瘦，补益令人充健方：
　　覆盆子　菟丝子各十二分　苁蓉　鹿茸　巴戟天　白龙骨　茯苓　天雄　白石英　五味子　续断　薯蓣各十分　乾地黄八分　蛇床子五分　远志　乾姜各六分
　　右十六味，为末，蜜丸如梧子。酒服十五丸，日再，细细加至三十丸。慎生冷、陈臭。《张文仲方》无龙骨、鹿茸、天雄、续断、石英，有石斛、白朮、桂心、枸杞子、人参、柏子仁、泽泻各六分，牛膝四分，山茱萸五分，赤石脂、甘草各八分，细辛四分。
　　治五劳七伤，虚赢无力伤极方：
　　菟丝子　五味子各二两　蛇床子一两
　　右三味，为末，蜜丸如梧子。每服十丸，日三服。禁如常法。
　　补益方：
　　乾漆　柏子仁　山茱萸　酸枣仁各四分
　　右四味，为末，蜜丸如梧子。每服二七丸，加至二十丸，日二。
　　曲囊圆，治风冷，补虚弱，亦主百病方：
　　乾地黄　薯蓣　牡蛎　天雄　蛇床子　远志　杜仲　鹿茸　桂心　五味子　鹿药草#37　石斛　车前子　菟丝子　肉苁蓉　雄鸡肝　未连蚕蛾各等分
　　右十七味，欲和任意捣末，蜜丸如小豆大。酒服三丸，加至七丸，日三夜一。禁如常法。须令常有药气，大益人。服药十日以后，少少得强。
　　崔#38平世治五劳七伤方：
　　锺乳粉　萆薢各一分　巴戟天二分　乾姜三分，一作乾地黄　菟丝子　苁蓉各二分
　　右六味，为末，蜜丸如梧子。酒服七丸，日三。服讫，行百步，服酒三合，更行三百步，胸中热定，即食乾饭，牛、羊、兔肉任为羹，去肥腻，余不忌。
　　明目益精，长志倍力，久服长生耐老方：
　　远志　茯苓　细辛　菟丝子　木兰　续断　人参　菖蒲　龙骨　当归　芎藭　茯神各五分
　　右十二味，为末，蜜丸如梧子。服七丸至十丸，日二夜一，满三年益智。
　　磁石酒，疗丈夫虚劳冷，骨中疼痛，阳气不足，阴下疥一作痛热方：
　　磁石　石斛　泽泻　防风各五两　杜仲　桂心各四两　天雄　桑寄生　天门冬　黄耆各三两　石南二两　狗脊八两
　　右十二味，□咀，以酒四斗浸渍。服三合，惭加至五合，日再服。亦可单渍磁石服之。
　　石英煎，治男子女人五劳七伤，消枯羸瘦，风虚痼冷，少气力，无颜色，不能动作，口苦咽燥，眠中不安，恶梦惊惧，百病方：
　　白石英碎如米，以醇酒九升，铜器中微火煎取三升，以竹篦搅，勿住手，去滓澄清　紫石英各一斤，制同上　乾地黄一斤　白蜜　酥桃仁各三升#39　石斛五两　柏子仁　远志　茯苓　山茱萸　人参　麦门冬　桂心　乾姜　五味子　白朮　苁蓉　甘草　天雄　白芷　细辛　芎藭　黄耆　防风　薯蓣各二两#40
　　右二十四味，治下筛，内煎中，如不足，加酒取足为限，煎令可丸，丸如梧子大。酒服二十丸#41，日三，稍加至四十丸为度。无药者，可单服煎。令人肥白充实。
　　麋角圆方：
　　取当年新角连脑顶者为上，看角根有斫痕处亦堪用，退角根下平者，是不堪，诸麋角丸方，凡有一百一十方，此特出众方之外，容成子羔服而羽化。夫造此药，取角五具，或四具、三具、两具、一具为一剂，先去尖一大寸，即各长七八寸，取势截断，量把镑得，即於长流水中以竹器盛，悬浸，可十宿。如无长流水处，即於净盆中满着水浸，每夜易换，即将出，削去皱皮，以利镑镑取白处，至心即止，以清粟米治浸两宿，初经一宿即乾，握去旧水，置新绢上曝乾，净择，去恶物粗骨皮及镑不匀者，即以无灰美酒於大白瓷器中浸经两宿，其酒及器物随药多少，其药及酒俱入净釜中，初武火煮一食久后，即又着火微煎，如蟹目沸，以柳木篦长四尺、阔三指，徐搅，不得住手，困则易人，时时更添美酒，以成煎为度，煎之皆须平旦下手，不得经两宿，仍看屑消似希胶，即以牛乳五大升，酥一斤，以次渐下后药：
　　麋角一条，炙令黄，为散，与诸药同制之　槟榔　通草　秦艽　人参　甘草　菟丝子酒浸两宿，待乾别捣　肉苁蓉各一两
　　右捣为散，如不要补，即不须此药共煎，又可一食时，候药似稠粥即止火，少时歇热气，即投诸药散相和，搅令相得，仍待少时渐稠枯堪作丸，即以新器盛贮，以众手一时丸就，如梧子大，若不能众手丸就，旋暖渐丸亦得，如牯手，着少酥涂手。其服饵之法，空腹取三果浆以下之，如无三果浆，酒下亦得，初服三十丸，日加一丸，至五十丸为度，日二服。初服一百日内，忌房室，服经一月，腹内诸疾自相驱逐，有微利勿怪，渐后多泄气，能食，聪耳明目，补心神，安脏腑，填骨髓，理腰脚，能久立，发白更黑，貌老还少。患气者，加根实、青木香，准前各一大两。
　　若先曾服丹石等药，即以三黄丸食上压令宣泄。如饮酒、食曲口乾，鼻中气粗，眼涩，即以蜜浆饮之，即止。如不止，加三黄丸使微利。诸凡如此，一度发动已后，方使调畅。服至二百日，面皱自展光泽。一年，齿落更生，强记，身轻若风，日行数百里。二年，常令人肥饱少食，七十已上却成后生。三年，肠作筋髓，预见未明。四年，常饱不食，自见仙人。三十已下服之不辍，颜一定而不变。其药修合时须净室中，不得令鸡、犬、女人、孝子等见。妇人服之亦佳。
　　治五脏虚劳，小腹弦急胀热方：
　　灸肾输五十壮，老小损之。若虚冷，可至百壮，横三间寸灸之。
　　孙真人备急千金要方卷之六十竟
　　#1五两：影宋刻本作『六两』。
　　#2二两：影宋刻本作『一两』。
　　#3八两：影宋刻本作『六两』。
　　#4三两：影宋刻本作『二两』。
　　#5一升：影宋刻本作『二升』。
　　#6各二两：影宋刻本作『各一两』。
　　#7二十枚：影宋刻本作『一十枚』。
　　#8肌：原作『饥』，据影宋刻本改。
　　#9各二两：影宋刻本作『各一两』。
　　#10各一两：影宋刻本作『各二两』。
　　#11各一两：影宋刻本作『各二两』。
　　#12二两：影宋刻本『茯苓、人参』各用『半两』。
　　#13各：原脱，据影宋刻本补。
　　#14三两：影宋刻本作『二两』。
　　#15各：原脱，据影宋刻本补。
　　#16五加皮：影宋刻本『五加皮』用『三两』。
　　#17二两：影宋刻本作『一两』。
　　#18二分：疑『二』上脱『各』字。
　　#19各一两：影宋刻本作『各二两』。
　　#20各：原脱，据影宋刻本补。
　　#21各：原脱，据影宋刻本补。
　　#22各三分：影宋刻本作『各二分』。
　　#23各：原脱，据影宋刻本补。
　　#24一两：影宋刻本作『二两』。
　　#25二十枚：影宋刻本作『三十枚』。
　　#26各三两：影宋刻本作『各二两』。
　　#27各：原脱，据影宋刻本补。
　　#28饮：原脱，据影宋刻本补。
　　#29各：原脱，据影宋刻本补。下同。
　　#30三分：影宋刻本作『二分』。
　　#31各：原脱，据影宋刻本补。下仿此。
　　#32各：原脱，据影宋刻本补。
　　#33蛇床子：影宋刻本用『六分』。
　　#34四分：影宋刻本作『十分』。
　　#35各：原脱，据影宋刻本补。下同。
　　#36各五分：影宋刻本作『各三分』。
　　#37鹿药草：影宋刻本作『鹿衔草』。
　　#38崔：影宋刻本作『翟』。
　　#39各三升：影宋刻本『酥』用『一升』。
　　#40各二两：影宋刻本『柏子仁、远志』各用『一两』。
　　#41二十丸：影宋刻本作『 三十丸』。
　　孙真人备急千金要方卷之六十一
　　宋朝奉郎守太常少卿充秘阁校理林亿等校正
　　膀胱腑方#1
　　膀胱腑脉论第一
　　论曰：膀胱者，主肾也，耳中是其候也。肾合气於膀胱。膀胱者，津液之腑也，号水曹掾，名玉海。重九两二铢，左回叠积，上下纵，广九寸，受津液九升九合，两边等，应二十四气。鼻空在外，膀胱漏泄。
　　黄帝曰：夫五脏各一名一形，肾乃独两，何也？岐伯曰：膀胱为腑有二处，肾亦二形，应腑有二处。脏名一，腑名二，故五脏六腑也。一说肾有左右，而膀胱无二。今用当以左肾合膀胱，右肾合三焦。
　　左手关后尺中阳绝者，无膀胱脉也。病苦逆冷，妇人月使不调，王月则闭，男子失精，尿有余沥，刺足少阴经治阴，在足内踝下动脉是也。
　　右手关后尺中阳绝者，无子户脉也。病苦足逆寒，绝产，带下，无子，阴中寒，刺足少阴经治阴。
　　左手关后尺中阳实者，膀胱实也。病苦逆冷，胁下邪气相引痛，刺足太阳经治阳，在足小趾外侧本节后陷中。
　　右手关后尺中阳实者，膀胱实也。病苦小腹满，引腰痛，刺足太阳经治阳。
　　病先发於膀胱者，背膂筋痛，小便闭，五日之肾，小腹腰脊痛，经酸；一日之小肠，胀；一日之脾，闭塞不通，身痛体重；二日不已，死，冬鹦呜，夏下哺。一云日夕。
　　膀胱病者，小腹偏肿而痛，以手按之，则欲小便而不得，肩上热，若脉陷，及足小指外侧及经踝后皆热。若脉陷，取委中。
　　膀胱胀者，小腹满而气癃。
　　肾前受病，传於膀胱。肾咳不已，咳则遗溺。
　　厥气客於膀胱，则梦游行。
　　肾应骨，密理厚皮者，三焦、膀胱厚；粗理薄皮者，三焦、膀胱薄；胜理疏者，三焦、膀胱缓；急皮而无毫毛
　　者，三焦、膀胱急；毫毛美而粗者，三焦、膀胱直；稀毫毛者，三焦、膀胱结也。
　　扁鹊云：六腑有病彻面形，肾、膀胱与足少阴、太阳为表裹，膀胱总通於五脏，所以五脏有疾即应膀胱，膀胱有疾即应胞囊。伤热则小便不通，膀胱急，尿苦黄赤；伤寒则小便数，清白，或发石水，根在膀胱，四肢小，其腹独大也。方在治水篇中。
　　骨绝不治，齿黄落，十日死。
　　足太阳之脉，起於目内眦，上额，交巅上。其支者，从巅至耳上角。其直者，从巅入络脑，还出别下项，循肩膊内，侠脊抵腰中，入循膂，络肾，属膀胱。其支者，从腰中下会於后阴，下贯臀，入蝈中。其支者，从膊内左右别下贯胂一作髋，过脾枢，循髀外后廉，下合腘中，以下贯端内，出外踝之后，循京骨，至小指外侧是也。动则病冲头痛，目似脱，项似拔，脊痛，腰似折，髀不可以曲一作回，腘如结，端如裂#2；是为踝厥。是主筋所生病者，痔疟狂癫疾，头脑项痛，目黄，泪出，鼽衄，项背、腰尸、腘端、脚皆痛，小指不用。盛者则人迎大再倍於寸口，虚者则人迎反小於寸口也。
　　膀胱虚实第二脉方灸法#3
　　膀胱实热
　　左手尺中神门以后脉阳实者，足太阳经也。病苦逆满，腰中痛，不可俯仰劳也，名曰膀胱实热也。
　　右手尺中神门以后脉阳实者，足太阳经也。病苦胞转不得小便，头眩痛，烦满，脊背强，名曰膀胱实热也。
　　治膀胱实热方：
　　石膏八两　栀子仁一作瓜子仁　茯苓　知母各三两　蜜五合　淡竹叶　生地黄各切一升
　　右七味，□咀，以水七升，煮取二升，去滓下蜜，煮二沸，分三服。须利加芒硝三两。
　　治膀胱热病不已，舌乾咽肿方：
　　蜜七合　升麻　大青各三两　射干　生玄参　黄檗　蔷薇根　白皮各四两
　　右七味，□咀#4；以水七升，煮取一升，去滓下蜜，煮二沸，细细含之。
　　膀胱虚冷
　　左手尺中神门以后脉阳虚者足太阳经也。病苦脚中筋急，腹中痛引腰背，不可屈伸，转筋，恶风偏枯，腰痛，外踝后痛，名曰膀胱虚冷也。
　　右手尺中神门以后脉阳虚者，足太阳经也。病苦肌肉振动，脚中筋急，耳聋忽忽不闻，恶风嗖嗖作声，名曰膀胱虚冷也。
　　治膀胱虚冷，饥不欲饮食，面黑如炭，腰胁疼痛方：
　　磁石六两　黄耆　茯苓各三两　五味子　杜仲各四两　白朮　白石英各五两
　　右七味，□咀，以水九升，煮取三升，分三服。
　　治膀胱冷，咳唾则有血，喉鸣喘息方：
　　羊肾一具　人参　玄参　黄耆　桂心　芎藭　甘草各三两　茯苓四两　地骨皮　生姜各五两　白朮六两
　　右十一味，□咀，以水一斗二升#5；先煮羊肾，减三升，去肾下药，煮取三升，去滓，分为三服。
　　龙骨圆，治膀胱肾冷，坐起欲倒，目□□，气不足，骨痿方：
　　龙骨　柏子仁　乾地黄　甘草　防风各五分　黄耆　禹余粮　白石英　桂心　茯苓各七分　五味子　羌活　人参　附子各六分　山茱萸玄参　芎藭各四分　磁石　杜仲　乾姜各八分
　　右二十味，为末，蜜丸如梧子大。空腹酒服三十丸，日二，加至四十丸。
　　治膀胱寒，小便数，漏精稠厚如米白浴方：
　　赤石脂　白石脂各#6五分　乾地黄三分　苁蓉六分　赤雄鸡肠　鸡肶胵各两具　桑螵蛸　牡蛎　龙骨　黄连各四分
　　右十味，治下筛，内鸡肠及肶胵中缝塞，蒸令熟，曝乾，合捣为散，以酒和服方寸匕，日三。
　　治膀胱方：
　　灸之如肾虚法。
　　胞囊论第三论 方 灸法
　　论曰：胞囊者，肾、膀胱候也，贮津液并尿。若脏中热病者，胞涩小便不通，尿黄赤；若腑中寒病者，胞滑小便数而多白。若至夜则尿偏甚者，夜则内阴气生。故热则泻之，寒则补之，不寒不热，依经调理，则病不生矣。
　　凡尿不在胞中，为胞屈僻，津液不通，以葱叶除尖头，内阴茎孔中，深三寸，微用口吹之，胞胀，津液大通即愈。
　　榆皮通滑泄热煎，治肾热应胞囊涩热，小便黄赤，苦不通方：
　　榆白皮　赤蜜　葵子各一升　滑石　通草各三两　车前子五升
　　右六味，□咀，以水三斗，煮取七升，去滓下蜜，更煎取三升，分三服。妇人难产，亦同此方。
　　滑石汤，治膀胱急热，小便黄赤方：
　　滑石八两　子苓三两　车前子　冬葵子各#7一升　榆白皮四两
　　右五味，□咀，以水七升，煮取三升，分三服。
　　治虚劳尿白浊方：
　　右#8取榆白皮切二斤，水二斗，煮取五升，分五服。
　　又方：
　　捣乾羊骨为末，服方寸匕，日二。
　　又方：
　　灸脾输一百壮。
　　又，灸三焦输百壮。
　　又，灸肾输百壮。
　　又，灸章门百壮，在季肋端。
　　凡饱食后或忍小便，或走马，或忍小便大走及入房，皆致胞转，脐下急满不通，治之之方：
　　右用乱发急缠如两拳大，烧为末，醋四合，和二方寸匕，服之讫，即炒熟黑豆叶蹲坐上。
　　治胞转方：
　　石韦一两　葵子　通草　甘草各二两　鬼箭三两　滑石四两　榆白皮一升
　　右七味，□咀，以水一斗，煮取三升，分三服。
　　治丈夫、妇人胞转，不得小便八九日者方：
　　葵子一升　滑石　寒水石各一斤
　　右三味，□咀，以水一斗，煮取五升，分三服。
　　治胞转，小便不得方：
　　葱白四七茎　阿胶一两　琥珀三两　车前子一升
　　右四味， □咀，以水一斗，煮取三升，分三服。
　　又方：
　　阿胶三两，水二升，煮取七合，顿服。
　　又方：
　　豉五合，以水三升，煮数沸，顿服之。
　　又方：
　　麻子煮取汁，顿服之。
　　又方：
　　连枷关烧灰，水服之。
　　又方：
　　笔头烧灰，水服之。
　　又方：
　　烧死蜣螂二枚，末，水服之。
　　又方：
　　内白鱼子茎孔中。
　　又方：
　　酒和猪脂鸡子大，顿服之。
　　治腰痛，小便不利，苦胞转方：
　　灸玉泉七壮，穴在关元下一寸。大人从心下度取八寸是玉泉穴，小儿斟酌以取之。
　　又，灸第十五椎五十壮。
　　又，灸脐下一寸。
　　又，灸脐下四寸，各随年壮。
　　三焦脉论第四
　　论曰：夫三焦者，一名三关也。上焦名三管反射，中焦名霍乱，下焦名走哺。合而为一，有名无形，主五脏六腑，往还神道，周身贯体，可闻不可见。和利精气，决通水道，息气肠胃之间，不可不知也。三焦名中清之腑，别号玉海，水道出属膀胱合者，虽合而不同。上中下三焦同号为孤腑，而荣出中焦，卫出上焦。荣者，络脉之气道也；卫者，经脉之气道也。其三焦形相厚薄大小，并同膀胱之形云。
　　三焦病者，腹胀气满，小腹尤坚，不得小便，窘急，溢则为水，留则为胀，候在足大阳之外大络，在太阳少阳之间，亦见於脉，取委阳。
　　小腹肿痛，不得小便，邪在三焦，约取太阳大络，视其结脉与厥阴小络结而血者，肿上及胃管，取三里。
　　三焦胀者，气满於皮肤，壳壳而不坚疼。一云壳壳而坚。
　　久咳不已，传之三焦，咳而腹满，不欲饮食也。
　　手少阳之脉，起於小指次指之端，上出两指之间，循手表腕，出臂外两骨之间，上贯肘，循臑外上肩，而交出足少阳之后，入缺盆，交膻中，散络心包，下膈，遍属三焦。其支者，从膻中上出缺盆，上项，侠耳后直上，出耳上角，以屈下额至□。其支者，从耳后入耳中，出走耳前，过客主人前，交颊，至目兑眦是也。动则病耳聋辉辉焞焞，嗌肿喉痹。是主气所生病者，汗出，目兑眦痛，颊肿，耳后、肩臑、肘臂外皆痛，小指次指不用。为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者人迎大再倍於寸口，虚者人迎反小於寸口也。
　　三焦虚实第五论 方灸法
　　论曰：夫上焦如雾雾者，霏霏起上也，其气起於胃上管《难经》、《甲乙》、《巢源》作上口，并咽，以上贯膈，布胸中，走腋，循足太阴之分而行，还注於手阳明，上至舌，下注足阳明，常与荣卫俱行於阳二十五度，行於阴二十五度，为一周，日夜五十周身，周而复始，大会於手太阴也。主手少阳心肺之病，内而不出，人有热，则饮食下胃，其气未定，汗则出，或出於面，或出於背，身中皆热。不循卫气之道而出者何也？此外伤於风，内开腠理，毛蒸理泄，卫气走之，固不得循其道。此气慓悍滑疾，见开而出，故不得从其道，名曰漏气。其病则肘
　　挛痛，食先吐而后下，其气不续，膈间厌闷，所以饮食先吐而后下也。寒则精神不守，泄下便痢，语声不出，若实则上绝於心，若虚则引气於肺也。
　　泽泻汤，通脉泻热，治上焦饮食下胃，胃气未定，汗出面背，身中皆热，名曰漏气方：
　　泽泻　半夏　柴胡　生姜各三两　桂心　甘草各一两　茯苓　人参各二两　地骨皮五两　石膏八两　竹叶五合　莼心一升
　　右十二味，□咀，以水二斗，煮取六升，分五服。一云水一斗，煮取三升，分三服。
　　麦门冬理中汤，治上焦热，腹满不欲饮食，或食先吐而后下，肘挛痛方：
　　麦门冬　生芦根　竹茹　廪米各一升　莼心五合　甘草　茯苓各二两　橘皮　人参　萎蕤各三两　生姜四两　白朮五两
　　右十二味，□咀，以水一斗五升，煮取三升，分三服。
　　治胸中膈气，聚痛好吐方：
　　右灸厥阴输，穴在第四椎两边各相去一寸五分，随年壮。
　　黄耆理中汤，治上焦虚寒，短气不续，语声不出方：
　　黄耆　桂心各二两　五味子　桔梗　乾姜　茯苓　甘草　芎藭各三两　丹参　杏仁各四两
　　右十味，□咀，以水九升，煮取三升，分为三服。
　　黄连圆，治上焦冷，下痢，腹内不安，食好注下方；
　　黄连　乌梅肉各#9八两　桂心二两　乾姜　附子　阿胶各四两　榉皮　芎藭　黄檗各三两
　　右九味，为末，蜜丸如梧子大，饮下二十丸，加至三十丸。
　　厚朴汤，治上焦闭塞，乾呕，呕而不出，热少冷多，好吐白沫清涎，吞酸方：
　　厚朴　茯苓　芎藭　白朮　玄参各四两  　　桔梗 附子 人参 橘皮各三两 生姜八两 吴茱英八合
　　右十一味，□咀，以水二斗，煮取五升，分为五服。
　　论曰：中焦如沤沤者，在胃中如沤也，其气起於胃中管《难经》作中口，《甲乙》、《巢源》作胃口，在上焦之后。此受气者，主化水谷之味，秘糟粕，蒸津液，化为精微，上注於肺脉，乃化而为血，奉以生身，莫贵於此，故独得行於经隧，名曰荣气，主足阳明。阳明之别号曰丰隆，在外踝上，去踝八寸，别走太阴，络诸经之脉，上下络太仓，主腐熟五谷，不吐不下。实则生热，热则闭塞不通，上下隔绝；虚财生寒，寒则腹痛，洞泄，便痢霍乱，主脾胃之病。夫血与气异形而同类，卫气是精，血气是神，故血与气异名同类焉。而脱血者无汗，此是神气；夺汗者无血，此是精气。故人有两死《删繁》作一死，而无两生，犹精神之气隔绝也。若虚则补於胃，实则泻於脾，调其中，和其源，万不遗一也。
　　大黄泻热汤，开关格，通隔绝，治中焦实热闭塞，上下不通，隔绝关格，不吐不下、腹满膨胶，喘急方：
　　蜀大黄切，以水一升浸　黄苓　泽泻　升麻　芒硝各三两　羚羊角　栀子各四两　生玄参八两　地黄汁一升
　　右九味，□咀，以水七升，煮取二升三合，下大黄，更煮两沸，去滓下硝，分三服。
　　蓝青圆，治中焦热，水谷下痢方：
　　蓝青汁三升　黄连八两　黄檗四两　乌梅肉　地肤子　地榆　白朮各二两　阿胶五两
　　右八味，为末，以蓝青汁和，微火煎；丸如杏仁大，饮服三丸，日二。七月七日合，大良，当并手丸之。
　　黄连煎，治中焦寒，洞泄下痢，或因霍乱后，泻黄白无度，腹中虚痛方：
　　黄连　酸石榴皮　地榆　阿胶各四两　黄檗　当归　厚朴　乾姜各三两
　　右八味，□咀，以水九升；煮取三升，去滓，下阿胶，更煎取烊，分三服。
　　治四肢不可举动，多汗洞痢方：
　　右灸大横随年壮，穴在侠脐两边各二寸五分。
　　论曰：下焦如渎渎者，如沟水央泄也，其气起胃下管，别回肠，注於膀胱而渗入焉。故水谷者常并居於胃中，成糟粕而俱下於大肠。主足太阳，灌渗津液，合膀胱，主出不主入，别於清浊，主肝肾之病候也。若实则大小便不通利，气逆不续，呕吐不禁，故曰走哺；若虚则大小便不止，津液气绝。人饮酒入胃，谷未熟而小便独先下者何？盖酒者，熟谷之液也，其气悍以滑，故后谷入而先谷出也。所以热则泻於肝，寒黝补於肾也。
　　柴胡通塞汤，治下焦热，大小便不通方：
　　柴胡　羚羊角　黄苓　橘皮　泽泻各三两　香豉一升，别盛　生地黄一升　芒硝二两　栀子四两　石膏六两
　　右十味，□咀，以水一斗，煮取三升，去滓，内芒硝，分三服。
　　赤石脂汤，治下焦热，或下痢脓血，烦闷恍惚方：
　　赤石脂八两　乌梅二十枚　栀子十四枚廪米一升　白朮　升麻各三两　乾姜二两
　　右七味，□咀，以水一斗，煮米取熟，去米下药，煮取二升半，分为三服。
　　止呕人参汤，治下焦热，气逆不续，呕吐不禁，名曰走哺方：
　　人参　萎蕤　黄苓　知母　茯苓各三两　生芦根　栀子仁　白朮　橘皮各四两　石膏八两
　　右十味，□咀，以水九升，煮取三升，去滓，分三服。
　　香豉汤，治下焦热毒痢，鱼脑杂痢赤血，脐下小腹绞痛不可忍，欲痢不出方：
　　香豉　薤白各一升　黄连　黄檗　白朮　茜根各三两　栀子　黄苓　地榆各四两
　　右九味，□咀，以水九升，煮取三升，分三服。
　　治膀胱三焦津液下，大小肠中寒热，赤白泄痢，及腰脊痛，小便不利，妇人带下方：
　　右灸小肠输五十壮。
　　黄檗止泄汤，治下焦虚冷，大小便洞泄不止方：
　　黄檗　人参　地榆　阿胶各三两　黄连五两　茯苓　榉皮各四两　艾叶一升
　　右八味，□咀，以水一斗，煮取三升，去滓，下胶消，分三服。
　　人参续气汤，治下焦虚寒，津液不止，短气欲绝方：
　　人参　橘皮　茯苓　乌梅　麦门冬　黄耆　乾姜　芎藭各三两　吴茱萸三合　桂心二两　白朮　厚朴各四两
　　右十二味，□咀，以水一斗二升，煮取三升，分三服。
　　茯苓圆，治下焦虚寒损，腹中瘀血，令人喜忘，不欲闻人语，胸中噎塞而短气方：
　　茯苓　乾地黄　当归各八分　甘草　乾姜　人参各七分　黄耆六分　芎藭五分　桂心四分　厚朴三分　杏仁五十枚
　　右十一味，为末，蜜丸如梧子。初服二十丸，加至三十丸为度，日二，清白饮下。
　　伏龙肝汤，治下焦虚寒损，或先见血后便转，此为近血，或利、不利方：
　　伏龙肝五合，末　乾地黄五两，一方用黄檗　阿胶　牛膝一作牛劳根　甘草　乾姜　黄苓　地榆各三两　发灰二合
　　右九味，□咀，以水九升，煮取三升，去滓，下胶煮消，下发灰，分为三服。
　　治下焦虚寒损，或先便转后见血，此为远血，或利或不利，好因劳玲即发，宜续断止血方：
　　续断　当归　桂心　蒲黄　阿胶各一两　甘草二两　乾姜　乾地黄各四两
　　右八味，□咀，以水九升，煮取三升半，去滓，下胶取烊，下蒲黄，分三服。
　　当归汤，治三焦虚损，或上下发泄、吐唾血，皆从三焦起，或热损发，或因酒发，宜此方：
　　当归　乾姜　小蓟　阿胶　羚羊角　乾地黄　柏枝皮各#10三两　芍药　白朮各四两　蒲黄五合　青竹茹半升　伏龙肝　发灰一鸡子大#11　黄苓　甘草各二两
　　右十五味，□咀，以水一斗二升，煮取三升半，去滓，下胶取烊，次下发灰及蒲黄，分为三服。
　　灸法：
　　五脏六腑，心腹满，腰背疼，饮食吐逆，寒热往来，小便不利，赢瘦少气，灸三焦输，随年壮。
　　腹疾腰痛，膀胱寒，僻饮注下，灸下极输，随年壮。
　　三焦寒热，灸小肠输，随年壮。
　　三焦膀胱肾中热气，灸水道，随年壮。穴在侠屈骨相去五寸。屈骨在脐下五寸屈骨端，水道侠两边各二寸半。
　　孙真人备急千金要方卷之六十一竟
　　#1膀胱肘方：原脱，据本书文例补。
　　#2裂：原作『列』，据影宋刻本改。
　　#3脉、方、灸法：按此『脉』、『方』、『灸法』之下原有『四条』、『六首』、『一首』云云，据本书体例删，下均仿此。
　　#4□咀：此二字原脱，据影宋刻本补。
　　#5一斗二升：影宋刻本作『一斗一升』。
　　#6各：原脱，据文义补，下『各』字同。
　　#7各：原脱，据影宋刻本补。
　　#8右：影宋刻本无『右』字。
　　#9各：原脱，据影宋刻本补。
　　#10各：原脱，据影宋刻本补。
　　#11大：原作『人』，据文义改。
　　孙真人备急千金要方卷之六十二
　　宋朝奉郎守太常少卿充秘阁校理林亿等校正
　　膀胱腑方#１
　　霍乱第六 论 证 方 灸法
　　论曰：原霍乱之为病也，皆因饮食，非关鬼神，夫饱食肫脍，复餐乳酪，海陆百品，无所不啖，眠卧冷席，多饮寒浆，胃中诸食结而不消，阴阳二气拥而反戾，阳气欲升，阴气欲降，阴阳乖隔，变成吐痢，头痛如破，百节如解，遍体诸筋皆为回转，论证虽小，卒病之中，最为可畏，虽临深履危，不足以谕之。养生者，宜达其旨趣，庶可免於夭横矣。
　　凡霍乱，务在温和将息，若冷即遍体转筋。凡此病定一日不食为佳，仍须三日少少吃粥，三日已后，可恣意食息，七日勿杂食为佳，所以养脾气也。
　　大凡霍乱，皆中食脍酪，及饱食杂物过度，不能自裁，夜卧失覆，不善将息所致，以此殒命者众。人生禀命，以五脏为主。夫五脏者，即是五行，内为五行，外为五味，五行五味，更宜扶抑。所以春夏秋冬，逆调理之食啖不可过度。凡饮食於五脏相克者，为病相生者无他。经曰：春不食辛，夏无食咸，季夏无食酸，秋无食苦，冬无食甘。此不必全不食，但慎其太甚耳。谚曰：百病从口生。盖不虚也。四时昏食，不得太饱，皆能生病，从夏至秋分，忌食肥浓。然热月人自好冷食，更与肥浓，兼食果菜无节，极遂逐冷眠卧，冷水洗浴，五味更相克贼，虽欲无病，不可得也。所以病苦，人自作之，非关运也。书曰：非天#２夭人，人中自绝命。此之谓也。
　　凡诸霍乱，忌与米饮，胃中得米即吐不止，但与厚朴葛根饮，若冬瓜叶饮，但沾渍咽喉而不可多与。若服汤时随服吐者，候吐定乃止。诊脉绝不通，以桂合葛根为饮。吐下心烦，肉#3热汗不出，不转筋，脉急数者，可犀角合葛根为饮。吐下不止，发热心烦，欲饮水，可少饮米粉汁为佳。若不止，可与葛根荠苨饮服之。
　　问曰：病有霍乱者何？师曰：呕吐而利，此为霍乱。
　　问曰：病者发热头痛，身体疼，恶寒而复吐利，当属何病？师曰：当为霍乱，霍乱吐利，止而复发热也。伤寒其脉微涩，本是霍乱，今是伤寒，却四五日至阴经，上转入阴必利。本反#4下利者，不可治也。霍乱吐多者，必转筋不渴，即脐上筑。霍乱而脐上筑者，为肾气动，当先治其筑，治中汤主之，去朮加桂心。去木者，以木虚故也；加桂者，恐作贲豚也。霍乱而脐上筑，吐多者，若下多者，霍乱而惊悸，霍乱而渴，霍乱而腹中痛，呕而吐利，呕而利欲得水者，皆用治中汤主之。
　　治中汤，治霍乱吐下胀满，食不消化，心腹痛方：
　　人参　乾姜　白朮　甘草各三两
　　右四味，□咀，以水八升，煮取三升，分三服。不瘥，频服三剂。远行防霍乱，依前作丸如梧子大，服三十丸。如作散，服方寸匕，酒服亦得。若转筋者，加石膏三两。仲景云：若脐上筑者，肾气动也，去朮加桂心四两；吐多者，去朮加生姜三两；下多者，复用木；悸者，加茯苓二两；渴欲得水者，加木合前成四两半；腹中痛者，加人参合前成四两半；若寒者，加乾姜合前成四两半；腹满者，去朮加附子一枚。服汤后一食顷，服热粥一升，微自温，勿发揭衣被也。
　　桂枝汤，治吐利止而身体痛不休者，当消息和解，其外以此汤小和之。方见伤寒篇中。
　　四顺汤，治霍乱转筋，肉冷汗出，呕豌者方：
　　附子一两　人参　乾姜　甘草各三两
　　右四味，□咀，以水六升，煮取二升，分三服。《范汪》云：利甚加龙骨二两。
　　四逆汤，治多寒手足厥冷，脉绝方：
　　生姜八两　当归　芍药　细辛　桂心各三两　大枣二＋五枚　通草　甘草各二两　吴茱萸二升
　　右九味，□咀，以水六升、酒六升，合煮取五升，分五服。旧方用枣三十枚，今以霍乱病法多痞，故除之。如退枣，入葛根二两佳。霍乱四逆，加半夏一合、附子小者一枚；恶寒乃与大附子。
　　又方，治吐下而汗出，小便复利，或下利清谷，裹寒外热，脉微欲绝，或发热恶寒，四肢拘急，手足厥方：
　　甘草二两　乾姜一两半　附子一枚
　　右三味，□咀，以水三升，煮取一升二合，温分再服，强者可与大附子一枚、乾姜至三两。《广济方》：若吐之后吸吸少气，及下而腹满者，加人参一两。
　　通脉四逆汤，治吐利已断，汗出而厥，四肢拘急不解，脉微欲绝方：
　　大附子一枚　甘草一两半　乾姜三两，强者四两
　　右三味，□咀，以水三升，煮取一升二合，分二服，脉出即愈。若面色赤者，加葱白九茎；腹中痛者，去葱加芍药二两；呕逆，加生姜三两；咽痛，去芍药，加桔梗一两；利止脉不出者，去桔梗，加人参二两。皆与方相应乃服之。仲景用通脉四逆加猪胆汁汤。
　　竹叶汤，治霍乱吐利，已服理中、四顺等汤，热不解者方：
　　竹叶一握　小麦一升　生姜十累　甘草　人参　附子　芍药各一两　橘皮　当归　桂心各二两　白朮三两
　　右十一味，□咀，以水一斗半，先煮竹叶、小麦，取八升，去滓下药，煮取三升，分三服。上气者，加吴茱萸半升，即瘥。理中、四顺汤皆大热，若有热，宜竹叶汤。《古今录验》 无芍药。
　　甘草泻心汤，治#5妇人霍乱，呕逆吐涎沫，医反下之，心下即痞，当先治其涎沫，可服小青龙汤。涎沫止，次治其痞，可与此方：
　　甘草四两　乾姜　黄苓各三两　黄连一两　半夏半升　大枣十二枚
　　右六味，□咀，以水一斗，煮取六升，分六服。
　　小青龙汤，治妇人霍乱呕吐方。见第十八卷中。
　　附子粳米汤，治霍乱四逆，吐少呕多者方：
　　中附子一枚　梗米五合　半夏半升　大枣十枚　乾姜仲景方无　甘草各一两
　　右六味，□咀，以水八升，煮药取米熟，去滓，分三服。
　　理中散，治年老赢劣，冷气恶心，食饮不化，心腹虚满，拘急短气，霍乱呕逆，四肢厥冷，心烦气闷，流汗，扶老方：
　　麦门冬　乾姜各六两　人参　白朮　甘草各五两　附子　茯苓各三两
　　右七味，治下筛，以白汤三合，服方寸匕。常服，将蜜丸，如梧子大，酒服二十丸。
　　人参汤，治毒冷霍乱，吐利烦呕，转筋，肉冷汗出，手足指皆肿，喘息垂死，绝语音不出，百方不效，脉不通者，服此汤取痉乃止，随吐续服勿止，并灸之之方：
　　人参　附子　厚朴　茯苓　甘草　橘皮　当归　葛根　乾姜　桂心各二两
　　右十味，□咀，以水七升，煮取二升半，分为三服。
　　治霍乱蛊毒，宿食不消，积冷，心腹烦满，鬼气方：
　　右用极咸盥汤三升，热饮一升，刺口令吐宿食使尽，不吐更服，吐讫复饮，三吐乃住静止。此法大胜诸治，俗人以为田舍浅近法，鄙而不用，守死而已。凡有此病，即须先用之。
　　治霍乱方：
　　扁豆　香薷各一升
　　右二味，□咀，以水六升，煮取二升，分服。单用亦得。
　　治霍乱洞下不止者方：
　　右用艾一把，水三升，煮取一升，顿服之，良。
　　又方：
　　香葇一把，水四升，煮取一升，顿服之。青木香亦佳。
　　治霍乱吐下腹痛方：
　　右以桃叶煎汁，服一升立止。冬用皮。
　　治霍乱引饮，饮#6辄乾呕方：
　　右用生姜五两，□咀，以水五升，煮取二升半，分二服。高良姜大佳。
　　杜若圆，治霍乱，久将远行预备方：
　　杜若　藿香　白朮　橘皮　吴茱萸　乾姜　人参　厚朴　木香　鸡舌香　瞿麦　桂心　薄荷　女萎　茴香
　　右十五味，等分，为末，蜜丸如梧子，酒下二十丸。
　　治霍乱永不发，丸方：
　　虎掌　薇衔各二两　枳实　附子　人参　槟榔　乾姜各三两　厚朴六两　皂荚三寸　白朮五两
　　右十味，为末，蜜丸如梧子大，每服酒下二十丸，日三。武德中，有德行尼名净明，患此已久，或一月一发，或一月再发，发即至死，时在朝太医蒋许甘巢之徒亦不能识，余以霍乱治之，处此方得愈，故疏而记之。
　　凡先服石人，因霍乱吐下，服诸热药吐下得止，因即变虚，心烦，手足热，口燥，欲得水，呕逆迷闷，脉急数者，及时行热病后毒未尽，因霍乱吐下，仍发热，心胸欲裂者，以此解之方：
　　荠苨　人参　厚朴　知母　栝蒌根　茯苓　犀角　蓝子　枳实　桔梗　橘皮　葛根　黄苓　甘草各二两
　　右十四味，□咀，以水一斗，煮取三升，分为三服。
　　治中热霍乱，暴利心烦，脉数，欲得冷水者方：
　　右以新汲井水，顿服一升，立愈。先患胃口冷者，勿服之。
　　治霍乱，医所不治秘方：
　　右用童女月经衣合血烧末，酒服方寸匕，百方不瘥者用之。
　　治霍乱转筋方：
　　右用蓼一把，去两头，以水二升，煮取一升，顿服之。一方作梨叶。
　　又方：
　　烧旧木梳灰，为末，酒服一枚小者，永瘥。
　　又方：
　　车毂中脂涂足心下，瘥。
　　治霍乱转筋入腹，无奈何者方：
　　作极咸盐汤，於槽中暖渍之。
　　又方：
　　以醉煮青布榻之，冷即易。
　　治转筋不止者方：
　　若#7男子则以手挽其阴牵之；女子挽其乳近左右边。
　　灸法：
　　论曰：凡霍乱，灸之或虽未能立瘥，终无死忧，不可逆灸。或但先腹痛，或先下后吐，当随病状灸之。
　　若先心痛及先吐者，灸巨阙七壮，在心下一寸，不效更灸如前数。
　　若先腹痛者，灸太仓三七壮#8，穴在心厌下四寸，脐上一寸#9，不止更灸如前数。
　　若吐下不禁，两手阴阳脉俱疾数者，灸心蔽骨下三寸，又灸脐下三寸，各六七十壮。
　　若乾呕者，灸间使各七壮，在手腕后三寸两筋间，不瘥更灸如前数。
　　若呕啘者，灸心主各七壮，在掌腕上约中，吐不止更灸如前数。
　　若手足逆冷，灸三阴交各七壮，在足内踝直上三寸廉骨际，未瘥更灸如前数。
　　若先下利者，灸谷门二七壮，在脐傍二寸，男左女右，一名大肠募，不瘥更灸如前数。
　　若下不止者，灸大都七壮，在足大指本节后内侧白肉际。
　　若泄利所伤，烦欲死者，灸慈宫二七壮，在横骨两边各二寸半。横骨在脐下横门骨是。
　　转筋在两臂及胸中者，灸手掌白肉际七壮，又灸亶中、中府、巨阙、胃管、尺泽，并治筋拘，头及足皆愈。
　　走哺转筋，灸踵踝白肉际各三七壮，又灸小腹下横骨中央随年壮。
　　转筋四厥，灸两乳根黑白际各一壮。
　　转筋，灸涌泉六七壮，在足心下当拇趾大筋上，又灸足大趾下约中一壮。
　　转筋不止，灸足踵聚筋上白肉际七壮，立愈。
　　转筋入腹，痛欲死，四人持手足，灸脐上一寸十四壮，自不动，勿复持之。又灸股裹大筋去阴一寸。
　　霍乱转筋，令病人合面正卧，伸两手着身，以绳横量两肘尖头，依绳下侠脊骨两边相去各一寸半，灸一百壮，无不瘥。《肘后》云：此华佗法。
　　霍乱已死，有暖气者，灸承筋七取绳量围足从趾至跟匝，捻取等折一半以度，令一头至跟踏地处，引挺上至度头即是穴。起死人。又以盥内脐中，灸二七壮。
　　杂补第七论　方
　　论曰：彭祖云：使人丁壮不老，房室不劳损气力，颜色不衰者，莫过麋角。其法：刮为末十两，用生附子一枚合之，酒服方寸匕，日三，大良。亦可熬令微黄，单服之，亦令人不老，然迟缓不及附子者。又以雀卵和为丸，弥佳，服之二十日大效。
　　琥珀散，治虚劳百病，除阴痿精清，力不足，大小便不利，如淋状，脑门受寒，气结在关元，强行阴阳，精少余沥，腰脊痛，四肢重，咽乾口燥，食无常味，乏气力，远视□□，惊悸不安，五脏虚劳，上气满闷方：
　　琥珀研　芜菁子　胡麻子　车前子　蛇床子　菟丝子　枸杞子　庵子　麦门冬各#10一升　橘皮　肉苁蓉　松脂　牡蛎各四两　松子　柏子　荏子各三升　桂心　石韦　石斛　滑石　茯苓　芎藭　人参　杜荷　续断　远志　当归　牛膝　牡丹各三两　通草十四分
　　右三十味，各治下筛，合捣二千杵，盛以韦囊，先食服方寸匕，日三夜一，用牛羊乳汁煎令熟。长服令人强性，轻体，益气，消谷能食，耐寒暑，百病除，虽御十女不劳损，令精实如膏，服后七十日可得行房。久服老而更少，发白反黑，齿落重生。
　　苁蓉散，主轻身益气，强骨，补髓不足，能使阴气强盛方：
　　肉苁蓉　五味子　远志　甘草各一斤　生地黄三＋斤，取汁　慎火草切　楮子　乾漆各二升
　　右八味，以地黄汁浸一宿，出曝乾，复渍令汁尽，为散。空腹酒服方寸匕，日三服。三十日力倍常，虽御十女无损。
　　秃鸡散，有房室人常服勿绝方：
　　蛇床子　菟丝子　远志　防风　五味子　巴戟　杜仲　苁蓉各二两
　　右八味，治下筛，酒服方寸匕，日二。无室勿服。
　　天雄散，治五劳七伤，阴痿不起，衰损者方：
　　天雄　五味子　远志各一两　苁蓉十分　蛇床子　菟丝子各六两
　　右六味，治下筛，酒服方寸匕，日三，常服勿止。
　　治阴下湿痒，生疮，失精阴痿方：
　　牡蒙　菟丝子　柏子仁　蛇床子　苁蓉各二两
　　右五味，治下谛，酒服方寸匕，日三，以知为度。
　　治阴痿精薄而冷方：
　　苁蓉　锺乳　远志　蛇床子　续断　薯蓣　鹿茸各三两
　　右七味，治下筛，酒下方寸匕，日二。欲多房室，倍蛇床；欲坚，倍远志；欲大，倍鹿茸；欲多精，倍锺乳。
　　治五劳七伤，庶事衰恶方：
　　巴戟天　蛇床子　天雄　薯蓣各三分#11　雄蚕蛾十牧　五味子　石斛　苁蓉各五分#12　菟丝子　牛膝　远志各二分
　　右十一味，治下筛，以酒服方寸匕，日三。
　　石硫黄散，极益房劳嗽虚损方：
　　石硫黄　白石英　鹿茸　远志　蛇床子　五味子　天雄　僵蚕　白马茎　菟丝子　女萎各等分
　　右十一味，治下筛，酒服方寸匕，日三，无房勿服。
　　又方：
　　萝摩六两　五味子　酸枣　仁柏子仁　乾地黄　枸杞根皮各三两
　　右六味，治下谛，酒服方寸匕，日三。
　　又方：
　　车前子茎叶根、治下筛，服方寸匕，强阴益精。
　　常饵补方：
　　枸杞子一斤　天雄三两　苁蓉　石斛　乾姜各八两　菟丝子　远志　绩断各五两　乾地黄十两
　　右九味，治下筛，酒服方寸匕，日二。食无所忌，服药十日，候茎头紫色，乃可行房。
　　治男子阴气衰，腰背痛，苦寒，茎消少精，小便余沥出，失精，囊下湿痒，虚乏，服此令人充实，肌肤肥悦方：
　　巴戟天　菟丝子　杜仲　桑螵蛸　石斛
　　右五味，等分，治下筛，酒服方寸匕，日一，常服佳。
　　又方：
　　薯蓣　巴戟天　山茱萸　丹参　人参各五分　蛇床子　五味子各四分　天雄　细辛各三分　桂心二分　乾地黄十分#13
　　右十一味，治下筛，酒服方寸匕，日二夜一。
　　又方：
　　五味子　蛇床子各二两　续断　牛膝各三两　车前子　苁蓉各四两
　　右六味，治下筛，酒服方寸匕，日二。
　　杜仲散，益气补虚，治男子羸瘦短气，五脏痿损，腰痛，不能房室方：
　　杜仲　蛇床子　五味子　乾地黄各#14六分　苁蓉　远志各八分　木防己五分　巴戟天七分　菟丝子十分
　　右九味，治下筛，食前酒服方寸匕，日二#15，长服不绝佳。
　　徒蓉散，补虚益阳，治阳气不足，阴囊湿痒，尿有余沥，漏泄虚损，云为不起方：又方见前。
　　苁蓉　续断各八分　蛇床子九分　五味子　天雄　薯蓣各七分　远志六分　乾地黄　巴戟天各五分
　　右九味，治下筛，酒服方寸匕，日三。凡病皆由醉饱后，或疲极之余，而合阴阳，致成此病也。
　　白马茎圆，治空房独怒，见敌不兴，口乾汗出，失精，囊下湿痒，尿有余沥，卵偏大，引疼，膝冷经酸，目中□□，小腹急，腰脊强，男子百病方：
　　白马茎　石韦　天雄　远志　赤石脂　蛇床子　菖蒲　薯蓣　杜仲　栝蒌根　肉苁蓉　石斛　续断　牛膝　山茱萸　柏子仁　细辛　防风各八分
　　右十八味，为末，白蜜丸如梧子大。酒服四丸，日再服，渐加至二十丸。七日知，一月日百病愈。
　　治阴痿方：
　　雄鸡肝一具　鲤鱼胆一枚#16
　　右二味，阴乾百日，为末，雀卵和，丸如小豆大，吞一丸。
　　又方：
　　菟丝子一升　雄鸡肝三具#17，阴乾百日
　　右二味，为末，雀卵和，丸如小豆大，每服一丸，日三。
　　又方：
　　乾漆　白朮　甘草　菟丝子　苁蓉　牛膝　巴戟天　五味子　桂心各三两　石南　石龙芮各一两　乾地黄四两
　　右十二味，为末，蜜和丸如梧桐子，酒服二十丸，日三。
　　又方：
　　用蜂房灰夜卧傅之。
　　又方：
　　右用原蚕蛾未连者一升，阴乾，去头足毛羽，为末，白蜜丸如梧子大，每用一丸，夜卧盐汤下。
　　又方：
　　磁石五斤，研，清酒三斗，渍二七日，每服三合，日三夜一。
　　又方：
　　常服天门冬亦佳。
　　又方：
　　五味子一斤新好者，治下筛，酒服方寸匕，日三，稍加至三匕。无所慎，忌食猪鱼、大蒜、大醋，尽一剂即得力，百日已上可见功效，服药常令相续不绝，四时勿废，功能自知。
　　又方：
　　菟丝子 五味子 蛇床子各等分
　　右三味，为末，蜜丸如梧子。饮服三丸，日三。
　　又方：
　　蛇床子 菟丝子 杜仲各五分 苁蓉八分 五味子四分
　　右五味，为末，蜜丸如梧子，每服酒下十四丸，日二夜一。
　　又方：
　　蛇床子末，三两　菟丝汁，二合
　　右二味，相和用#18。
　　又方：
　　蛇床子　苁蓉　远志各三分　附子一分
　　右四味，为末，以唾和丸如梧桐子大，每用一丸#19。
　　又方：
　　蛇床子三分　天雄　远志各二分　桂心一分　无食子一枚
　　右五味，为末用#20。
　　阴痿不起方#21：
　　蜂房灰夜卧傅阴上，即热起，无妇不得傅之。
　　孙真人备急千金要方卷之六十二竟
　　#1膀胱腑方：原缺，据本书文例补。
　　#2天：原作『夭』，据影宋刻本改。
　　#3肉：影宋刻本作『内』。
　　#4反：影宋刻本作『呕』。
　　#5治：影宋刻本无『洽』字。
　　#6饮：原脱，据影宋刻本补。
　　#7若：原作『以』，据影宋刻本改。
　　#8三七壮：影宋刻本作『二七壮』。
　　#9一寸：影宋刻本作『一夫』 。
　　#10各：原脱，据影宋刻本补。
　　#11各三分：影宋刻本作『各二分』。
　　#12各五分：影宋刻本作『各三分』。
　　#13十分：影宋刻本作『七分』。
　　#14各：原脱，据影宋刻本补。
　　#15日二：影宋刻本作『日三』。
　　#16一枚：影宋刻本作『四枚』
　　#17三具：影宋刻本作『二具』。
　　#18相合用：影宋刻本作『相合涂，日五遍』。
　　#19每用一丸：影宋刻本作『安茎头内玉泉中』。
　　#20为末用：影宋刻本作『末之，唾丸如梧子，涂茎头内玉泉中，稍时遍体热』。
　　#21阴痿不起方：此方全文二十二字原脱。据影宋刻本补。
　　孙真人备急千金要方卷之六十三
　　宋朝奉郎守太常少卿充秘一阁校理林亿等校正
　　消渴方#1
　　消渴第一论　方　灸法
　　论曰：凡积久饮酒，未有不成消渴，然则大寒凝海而酒不冻，明其酒性酷热，物无以加。脯炙盥咸，此味酒客耽嗜，不离其口，三觞之后，制不由己，饮啖无度，咀嚼鲊酱，不择酸咸，积年长夜，酣兴不解，遂使三焦猛热，五脏乾燥。木石犹且焦枯，在人何能不渴。治之愈否，属在病者。若能如方节慎，旬月可廖，不自爱惜，死不旋踵。方书医药，实多有效，其如不慎者何？其所慎者有三：一饮酒，二房室，三咸食及曲。能慎此者，虽不服药而自可无他；不知此者，纵有金丹亦不可救，深思慎之。
　　又曰：消渴之人愈与未愈，常须思虑有大痈，何者？消渴之人，必於大骨节间发痈疽而卒，所以戒之在大痈也，当预备痈药以防之。有人病渴利始发於春，经一夏，服栝蒌豉汁得其力，渴渐瘥，然小便犹数甚，昼夜二十余行，常至三四升，极瘥不减二升也，转久便止，渐食肥腻，日就赢瘦，喉咽唇口焦燥，吸吸少气，不得多语，心烦热，两脚酸，食乃兼倍於常，故不为气力者，当知此病皆由虚热所致。治法，可长服栝蒌汁以除热，牛乳杏酪善於补，此法最有益。
　　治消渴，除肠胃热实方：
　　麦门冬　茯苓　黄连　石膏　萎蕤各八分　人参　龙胆　黄苓各六分　升麻四分　枳实五分　生姜屑　枸杞子《外台》用地骨皮　栝蒌根各十分
　　右十三味，为末，蜜丸如梧子大。以茆根、粟米汁服十丸，日二。若渴则与此饮至足。大麻亦得。饮方如左：
　　茆根切，一升　粟米三合
　　右二味，以水六升，煮取米熟，用下前药。
　　又方：
　　栝蒌根　生姜各五两　生麦门冬汁　芦根切，各二升　茆根切，三升
　　右五味，□咀，以水一斗，煮取三升，分三服。
　　茯神汤，泄热止渴，治胃腑实热，引饮常渴方：
　　茯神二两，《外台》作茯苓　栝蒌根　生麦门冬各五两　萎蕤　知母各四两　生地黄六两　小麦二升　大枣二十枚　淡竹叶切，三升
　　右九味，□咀，以水三斗，煮小麦、竹叶，取九升，去滓下药，煮取四升，分四服。服食不问早晚，但渴即进，非但止治胃渴，通治渴患热者。
　　猪肚圆，治消渴方：
　　猪肚一具，治如食法　黄连　粱米各五两　栝蒌根　茯神各四两　知母三两　麦门冬二两
　　右七味，为末，内猪肚中缝塞，安甑中极烂蒸，乘热及药木臼中捣可丸，若硬，与蜜和，丸如梧子大。饮服丸，日二，加至五十丸，随渴即服之。
　　又方：
　　栝蒌根　麦门冬　铅丹各八分　茯神一作茯苓　甘草各六分
　　右五味，治下筛。以浆水服方寸匕，日三。《外台》无茯神。
　　又方：
　　黄耆　茯神　栝蒌根　甘草　麦门冬各三两　乾地黄五两
　　右六味，□咀，以水八升，煮取二升半，去滓。分三服，日进一剂，服十剂佳。
　　浮萍圆，治消渴方：
　　乾浮萍，栝蒌根各等分
　　右二味，为末，以人乳汁和丸如梧子。空腹饮服二十丸，日三。三年病者三日愈，治虚热大佳。
　　治消渴，日饮水一石者方：
　　铅丹二两　附子一两　葛根　栝蒌根各三两
　　右四味，为末，蜜丸如梧子。饮服十丸，日三，渴则服之。春夏减附子。
　　黄连圆，治渴方：
　　黄连一斤　生地黄一斤，张文仲云＋斤
　　右二味，绞地黄取汁，浸黄连，出曝燥，复内汁中，令汁尽乾，捣末，蜜丸如梧子。服二十丸，日三，食前后无拘。亦可为散，以酒服方寸匕。
　　栝蒌粉，治大渴秘方：
　　右深掘大栝蒌根，厚削皮至白处止，寸切，水浸一日一夜易水，经五日取出，烂捣碎研之，以绢袋滤，如出粉法，乾之，水服方寸匕，日三四。亦可作粉粥乳酪中食之，不限多少，取瘥止。
　　又方：
　　栝蒌粉和鸡子曝乾，更捣为末，水服方寸匕，日三。丸服亦得。
　　又方：
　　水和栝蒌散，服方寸匕。亦可蜜丸如梧子大，服三十丸。
　　又方：
　　取七家井索近桶口结，烧作灰，井花水服之，不过三服必瘥。
　　又方：
　　浓煮竹根汁饮之，瘥止。
　　又方：
　　渍豉汁，任性多少饮之。
　　又方：
　　以青粱米煮取汁饮之，以瘥止。
　　论曰：夫内消之为病，当由热中所致。小便多於所饮，令人虚极短气。夫内消者，食物皆消作小便也，而又不渴。正观十年，梓州刺史李文博，先服白石英既久，忽房道强盛，经月余渐患渴，经数日，小便大利，日夜百行以来，百方治之，渐以增剧，四体羸惙，不能起止，精神恍惚，口舌焦乾而卒。此病虽稀，甚可畏也。利时脉沉细微弱，服枸杞汤即效，但不能长愈。服铅丹散亦即减，其间将服除热宣补丸。
　　枸杞汤，治渴而利者方：
　　枸杞枝叶一斤　黄连　栝篓根　甘草　石膏各三两
　　右五味，□咀，以水一斗，煮取三升。分五服，日三夜二。剧者多合，渴即饮之。
　　铅丹散，治消渴，止小便数兼消中方：
　　铅丹　胡粉各二分　甘草　栝蒌根各十分　白石脂《肘后》作贝母　泽泻　石膏　赤石脂各五分
　　右八味，治下筛，水服方寸匕，日三，壮人一匕半。一年病者一日愈，二年病者二日愈。渴甚者夜二服，腹痛者减之。丸服亦佳，每服十丸。伤多令人腹痛。张文仲云：腹中痛者，宜浆水汁下之。《备急方》 云：不宜酒下#2，用麦汁下之。《古今录验方》云：服此药了，经三两日，宜烂煮羊肝#3肚，空腹服之，或作羹亦得，宜常淡食之，候小便数咸苦#4，即宜服苁蓉丸兼煮散将息。苁蓉丸及煮散方，见《外台》第十一卷中。
　　茯神圆方：《集验》名宣补丸，治肾消渴，小便数者。
　　茯神　黄耆　人参　麦门冬　甘草　黄连　知母　栝蒌根各三两　菟丝子三合　苁蓉四两　石膏　乾地黄各六两
　　右十二味，为末，以牛胆三合，和蜜丸如梧子，以茆根汤服三十丸，日二服，渐加至五十丸。
　　酸枣圆，治口乾燥内消方：
　　酸枣一升五合　酢安石榴子乾，五合　覆盆子　葛根各三两　栝蒌根　茯苓各三两半　麦门冬四两　石蜜四两半　桂心一两六铢　乌梅十枚#5
　　右十味，为末，蜜丸。口含化，不限昼夜，以口中津液为度，尽复取含，无忌。
　　治消中，日夜尿七八升者方：
　　右用鹿角炙令焦，末，以酒服五分匕，日三#6，渐加至方寸匕。
　　又方：
　　葵根如五升盆大两束《外台》云五大斤，以水五斗，煮取三斗，宿不食，平旦一服三升。
　　又方：
　　沤麻汁服一升佳。
　　论曰：强中之病者，茎长兴盛，不交精液自出也。消渴之后，即作痈疽，皆由石热。凡如此等，宜服猪肾荠苨汤，制肾中石热也。又宜服白鸭通汤。方见下解石毒篇。
　　猪肾荠苨汤方：
　　猪肾一具　大豆一升　荠苨　石膏各三两　人参　茯神一本作茯苓　磁石绵裹　知母　葛根　黄苓　甘草　栝蒌根各二两
　　右十二味，□咀，以水一斗五升，先煮猪肾、大豆，取一斗，去滓下药，煮取三升，分三服，渴及#7饮之。下焦热者，夜辄合一剂，病势渐歇即止。
　　增损肾沥汤，治肾气不足，消渴，小便多，腰痛方：
　　羊肾一具　远志　人参　泽泻　桂心　当归　茯苓　龙骨　乾地黄　黄苓　甘草　芎藭各二两　五味子五合　生姜六两　大枣二十枚　麦门冬一升
　　右十六味#8，以水一斗五升，先煮羊肾，取一斗二升，次下诸药散，取三升，分三服。
　　治下焦虚热注脾胃，从脾注肺，好渴利方：
　　竹叶切，三升　甘草三两　栝蒌根　生姜各五两　麦门冬　茯苓各四两　大枣三＋枚　小麦　地骨白皮各一升
　　右九味，□咀，先以水三斗煮小麦，取一斗，去滓澄清，取八升，去上沫，取七升，煮药取三升，分三服。
　　治渴利虚热，引饮不止，消热止渴方：
　　竹叶切，二升　地骨皮　生地黄切，各一升　栝蒌根　石膏各八两　茯神一作茯苓　萎蕤　知母　生姜各四两　生麦门冬一升半　大枣三十枚
　　右十一味，□咀，以水一斗二升，煮取四升，分四服。
　　地黄圆，治面黄、手足黄，咽中乾燥，短气，脉如连珠，除热、止渴利、补养方：
　　生地黄汁　生栝蒌根汁各二升　牛羊脂三升　白蜜四升　黄连一斤，为末
　　右五味，合煎令可丸如梧子大。饮服五丸，日二，加至二十丸。若苦冷而渴，渴瘥即宜别服温药。
　　治渴，小便数方：
　　贝母六分，一本作知母　茯苓　栝蒌根各四分　铅丹一分　鸡肶胵中黄皮十四枚
　　右五味，治下筛，饮服方寸匕，日三。瘥后常服尤佳。长服不绝，则去铅丹，以蜜丸之，用麦饮下。
　　治渴利方：
　　右用生栝蒌根三十斤，切，以水一石，煮取一斗半，去滓，以牛脂五合，煎取水尽，以温酒先食服如鸡子大，日三。
　　治渴，小便利，复非淋者方：
　　右用榆白皮二斤，切，以水一斗，煮取五升，每服三合，日三。
　　又方：、
　　小豆蕾一把，捣取汁，顿服三升。
　　又方：
　　蔷薇根水煎服之，佳。《肘后》以治睡中遗尿。
　　又方：
　　三年重鹊巢烧末，以饮服之。《肘后》以治睡中遗尿。
　　又方：
　　桃胶如弹丸大，含之咽津。
　　又方：
　　蜡如鸡子大，以酢一升，煮二沸，适寒温顿服之。
　　论曰：凡人生放恣者众，盛壮之时，不自慎惜，快情纵欲，极意房中，稍至年长，肾气虚竭，百病滋生。又年少惧不能房，多服石散，真气既尽，石气孤立，－惟有虚耗，唇口乾焦，精液自泄；或小便赤黄，大便乾实；或渴而且利，日夜一石；或渴而不利，或不渴而利，所食之物皆化作小便。此皆由房室不节之所致也。
　　凡平人夏月喜渴者，由心王也，心王便汗，汗则肾中虚燥，故渴而小便少也。冬月不汗，故小便多而数也。此为平人之证也，名为消渴。但小便利而不饮水者，肾实也。经云肾实则消。消者，不渴而利是也。所以服石之人，甲於小便利者，石性归肾，肾得石则实，实则能消水浆，故利。利多则不得润养五脏，脏衰则生诸病。张仲景云：热结中焦则为坚，热结下焦则为溺血，亦令人淋闭不通，明知不必悉患小便利信矣。内有热者则喜渴，除热则止。渴兼虚者，须除热补虚则瘥矣。
　　治不渴而小便大利，遂至於死者方：
　　右用牡蛎五两，以患人尿三升，煎取二升，分再服，神验。
　　治小便不禁，多，日便一二斗，或如血色方：
　　麦门冬　乾地黄各八两　乾姜四两　蒺藜子　续断　桂心各二两　甘草一两
　　右七味，□咀，以水他斗，煮取二升五合，分＝付服。《古今录验》：治肾消，脚瘦细，小便数。
　　九房散，治小便多，或不禁方：
　　菟丝子　黄连　蒲黄各#9三两　消石一两　肉苁蓉二两
　　右五味，治下筛，并鸡肶胵中黄皮三两，同为散。一饮服方寸匕，日三，如人行十里久更服。《千金翼》有五味子三两，每服空腹服之。
　　又方：
　　鹿茸三寸#10　桂心一尺　附子大者三枚　泽泻三两　踯躅　韭子各一升
　　右六味，治下筛。以浆服五分匕，日三，加至一匕。
　　黄耆汤，治消中，虚劳少气，小便势：
　　黄耆　芍药　生姜　桂心　当归　甘草各#11二两　大枣三十枚　黄苓　乾地黄　麦门冬各一两
　　右十味，□咀，以水一斗，煮取三升。分三服，日三。
　　棘刺圆，治男子百病，小便过多，失精方：
　　棘刺苪　石龙苒　巴戟天各#12二两　厚朴　麦门冬　菟丝子　萆薢《外台》作草鞋　萎蕤　柏子仁　乾地黄　小草　细辛　杜仲牛膝　苁蓉　石斛　桂心　防葵各一两　乌头半两#13
　　右十九味，为末，蜜和，更捣五六千杵。丸如梧子大，饮下十丸，日三，加至三十丸，以知为度。
　　治尿数而多者方：
　　右用羊肺一具作羹，内少羊肉和盐豉，如食法#14，任性食，不过三具。
　　治消渴，阴脉绝，胃反而吐食者方：
　　茯苓八两　泽泻四两　白朮　生姜　桂心各三两　甘草一两
　　右六味，□咀，以水一斗，煮小#15麦三升，取汁三升，去麦下药，煮取二升半，每服八合，日再。
　　又方：
　　取屋上瓦三十年者，碎如雀脑三升，东流水二石，煮取二斗，内药如左方：
　　生白朮　乾地黄　生姜各八两　橘皮　人参　甘草　黄耆　远志各三两　桂心　当归　芍药各二两　大枣三＋枚
　　右十二味，□咀，内瓦汁中，煮取三升，分四服。或单饮瓦汁亦佳。
　　治热病后虚热渴，四肢烦疼方：
　　葛根一斤　人参　甘草各一两　竹叶一把
　　右四味，□咀，以水一斗五升，煮取五升，渴即饮之，日三夜二。
　　骨填煎，治虚劳渴无不效方：
　　茯苓　菟丝子　当归　山茱萸　牛膝　五味子　附子　巴戟天　石膏　麦门冬各#16三两　石韦　人参　苁蓉《外台》作远志　桂心各四两　大豆卷一升　天门冬五两
　　右十六味，为末，次取生地黄、栝蒌根各十斤，捣绞取汁，於微火上煎，减半，便作数分，内药，并下白蜜三斤#17、牛髓一斤#18，　　微火煎令如糜，食如鸡子黄大，日三。亦可饮服之。
　　茯神散#19，治虚热，四肢羸乏，渴热不止，消渴，补虚方：
　　茯神　苁蓉　萎蕤各#20四两　生石斛　黄连各八两　栝蒌根　丹参各五两　甘草　五味子　知母　当归　人参各三两　麦蘖三升，《外台》作小麦
　　右十三味，治下筛，以绢袋盛三方寸匕，水三升，煮取一升，日二服，一煮为一服。
　　枸杞汤，治虚劳，口中苦渴，骨节烦热或寒者方：
　　枸杞根　白皮切，五升　麦门冬三升　小麦二升
　　右三味，以水二斗，煮麦熟药成，去滓。每服一升，日再。
　　巴郡太守奏三黄圆，治男子五劳七伤，消渴，不生肌肉，妇人带下，手足寒热者方：
　　春三月黄苓四两大 黄三两 黄连四两
　　夏三月黄苓六两 大黄一两 黄连七两
　　秋三月黄苓六两 大黄二两 黄连三两
　　冬三月黄苓三两 大黄五两 黄连二两
　　右三味，随时加减和捣，以蜜为丸如大豆。饮服五丸，日三，不知稍加至七丸，取下而已。服一月病愈，久服走逐奔马，常试有验。一本云夏三月不服。
　　治热渴，头痛壮热，及妇人血气上冲，闷不堪者方：
　　右用茅根切三升#21，三捣，取汁令尽，渴即饮之。
　　治岭南山瘴，风热毒气入肾中，变寒热脚弱，虚满而渴方：
　　黄连不限多少　生栝蒌根汁　生地黄汁　羊乳汁
　　右四味，以三汁和黄连末为丸，空腹饮服三十丸如梧子大，渐加至四十丸，日三。重病五日瘥，小病三日酸。
　　无羊乳，牛乳、人乳亦得。若药苦难服，即煮小麦粥饮服之，主虚热。张文仲云黄连丸，一名羊乳丸。
　　阿胶汤，治虚热，小便利而多，服石散人虚热，当风取冷，患脚气，喜发动，兼消渴肾脉细弱方：
　　阿胶二挺　麻子一升　附子一枚　乾姜二两　远志四两
　　右五味，□咀，以水七升，煮取二升半，去滓，内胶令烊，分三服。说云：小便利多白，日夜数十行至一石，五日频服良。
　　灸法：
　　论曰：凡消渴病经百日以上者，不得灸刺，灸刺则於疮上漏脓水不歇，遂致痈疽羸瘦而死。亦忌有所误伤，但作针许大疮，所饮之水，皆於疮中变成脓水而出。若水出不止者，必死。慎之慎之。初得患者，可如方灸刺之。
　　消渴咽喉乾，灸胃管下输三穴各百壮，穴在背第八椎下，横三寸，间寸灸之。一云灸胸堂五十壮，又灸足太阳五＋壮。
　　消渴口乾不可忍者，灸小肠输百壮，横三间寸灸之。
　　消渴口乾烦闷，灸足厥阴百壮，又灸阳池五十壮。
　　消渴咳逆，灸手厥阴随年壮。
　　消渴小便数，灸两手小指头，及足两小趾头，并灸项椎佳。又灸当脊梁中央解间一处，与腰目上两处，凡三处。又灸背上脾输下四寸，当侠脊梁灸，两处。凡诸灸皆当随年壮。又灸肾输二处，又灸腰目，在肾输下三寸，亦侠脊骨两傍各一寸半，是左右以指按取。关元一处，又两傍各二寸二处。又阴市二处，在膝上当伏兔上行三寸，临膝取之。或三二列灸，相去一寸，名曰肾系者。《黄帝经》一云伏兔下一寸。曲泉、阴谷、阴陵泉、复溜，此诸穴断小便最佳，不损阳气，亦云止遗溺也。太溪、中封、然谷、太白、大都、趺阳、行间、大敦、隐白、涌泉，凡此诸穴，各一百壮。腹背两脚凡四十七处，其肾输、腰目、关元、水道，此可灸三十壮，五日一报，各得一百五十壮佳。涌泉、一处，可灸十壮。大敦、隐白、行间，此处可灸三壮。余者悉七壮，皆五日一报，满三灸可止也。若发，灸诸阴不愈，宜灸诸阳。诸阳在脚表，并灸肺输、募，按流注孔穴，壮数如灸阴家法。
　　小便数而少且难，用力辄失精者，令其人舒两手，合掌，并两大指令齐，急逼之令两爪甲相近，以一炷灸两爪甲本肉际，肉际方后自然有角，令炷当角中小侵入爪上，此两指共用一炷也。亦灸脚大指，与手同法，各三炷而已。
　　经三日又灸之。
　　孙真人备急千金要方卷之六十三竟
　　#1消渴方：原缺，据本书文例补。
　　#2下：原作『不』，据影宋刻本改。
　　#3肝：原作『用』，据影宋刻本改。
　　#4数咸苦：影宋刻本作『 得咸』 。
　　#5十枚：影宋刻本作『五十枚』。
　　#6日三：影宋刻本作『日二』。
　　#7及：影宋刻本作『乃』 。
　　#8右十六味：影宋刻本『味』下有『□咀』二字。
　　#9各：原脱，据影宋刻本补。
　　#10三寸：影宋刻本作『二寸』。
　　#11各：原脱，据影宋刻本补。
　　#12各：原脱，据影宋刻本补。
　　#13半两：影宋刻本作『三两』。
　　#14法：原脱，据影宋刻本补。
　　#15小：原作『取』，据影宋刻本改。
　　#16各：原脱，据影宋刻本补。
　　#17三斤：影宋刻本作『二斤』。
　　#18一斤：影宋刻本作『半斤』。
　　#19狭神散：影宋刻本作『茯神煮散』。
　　#20各：原脱，据影宋刻本补。下仿此。
　　#21三升：影宋刻本作『二升』。
　　孙真人备急千金要方卷之六十四
　　宋朝奉郎守太常少卿充秘阁校理林亿等校正
　　淋闭方#１
　　淋闭第二论　证　方　灸法
　　论曰：热结中焦则为坚，热结#２下焦则为溺血，令人淋闭不通。此多是虚损人服大散，下焦客热所为。亦有自然下焦热者，但自少，可善候之。
　　凡气淋之为病，溺难涩，常有余沥；石淋之为病，茎中痛，溺不得卒出；膏淋之为病，尿似膏，自出；劳淋之为病，劳倦即发，痛引气冲下；热淋之为病，热即发，甚则尿血，治之皆与气淋同。
　　凡人候鼻头色黄，法小便难也。
　　地肤子汤，治下焦结热，小便赤黄不利，数起出少，茎痛，或血出，温病后余热，及霍乱后当风取热，过度饮酒房劳，及行步冒热，以#３饮逐热，热结下焦，及散石热动关格，小腹坚，胞胀如斗，诸有此淋，悉治之，立验方：
　　地肤子三两　知母 黄苓  茯苓瞿麦 枳实一作松实 升麻 通草 葵子 海藻各二两#４
　　右十味，□咀，以水一斗，煮取三升，分三服。大小便皆闭者，加大黄三两；女人房劳，肾中有热，小便难不利，小腹满痛，脉沉细者，加猪肾一具。《崔氏》云：若加肾，可用水一斗半，先煮肾，取一斗汁，然后内药煎之。《小品方》不用枳实。
　　治百种淋，寒淋、热淋、劳淋，小便涩，胞中满，腹急痛方：
　　通草 石韦 甘草 王不留行各二两 冬葵子 滑石 瞿麦 白朮 芍药各三两
　　右九味，□咀，以水一斗，煎取三升，分三服#５。《古今录验》有当归二两，治下筛，以麦粥清服方寸匕，日三。
　　又方：
　　滑石 石韦 栝蒌根各二两
　　右三味，治下筛，大麦饮服方寸匕，日三。
　　治诸种淋方：
　　葵根八两　茆根　石首鱼头石各三两　甘草一两　通草二两　贝子五合　天麻根五两
　　右七味，□咀，以水一斗二升，煮取五升，分五服，日三夜二。亦主石淋。
　　又方：
　　榆皮一斤　车前子　冬瓜子各一升　鲤鱼齿　桃胶　通草　地脉各二两　瞿麦四两
　　右八味，□咀，以水一斗，煮取三升，分三服，日三。
　　又方：
　　细白沙三升，熬令极热，以酒三升，淋取汁，服一合。
　　治淋痛方：
　　滑石四两　贝子七牧，烧碎　茯苓　白朮　通草　芍药各二两
　　右六味，治下筛，酒服方寸匕，日二服，十日瘥。
　　又方：
　　葵子五合　茯苓　白木　当归各二两
　　右四味，□咀，以水七升，煮取二升，分三服，日三。
　　又方：
　　取猪脂，酒服三合，日三，小儿服一合，腊月者。
　　治小便不利，茎中疼痛，小腹急痛方：
　　通草　茯苓各三两　葶苈二两
　　右三味，治下筛，以水服方寸匕，日三。
　　又方：
　　蒲黄　滑石各等分
　　右二味，治下筛，酒服方寸匕，日三。
　　治小便不利，膀胱胀，水气流肿方：
　　水上浮萍曝乾，为末，服方寸匕，日三。
　　治小便不通方：
　　滑石三两　葵子　榆白皮各一两
　　右三味，治下筛，煮麻子汁一升半，取一升，以散二方寸匕和，分三服#6，即通。
　　又方：
　　水四升，洗饭带取汁，煮葵子，取二升半，分三服。
　　又方：
　　胡燕屎、豉各一合，和捣，丸如梧子，服三丸，日三。
　　又方：
　　发去垢烧末、葵子各一升，以饮服方寸匕，日三。
　　又方：
　　石首鱼头石为末，水服方寸匕，日三。
　　又方：
　　石槽塞灰土，井华水服之，日三。
　　又方：
　　鲤鱼齿烧灰末，酒服方寸匕，日三。
　　又方：
　　车前子末方寸匕，日三，服百日止。
　　治卒不得小便方：
　　吞鸡子白，取瘥。葛氏一云吞黄。
　　又方：
　　车前草一把　桑白皮半两
　　右二味，□咀，以水三升，煎取一升，顿服之。
　　治妇人卒不得小便方：
　　杏仁二七枚，熬末，服之立下。
　　又方：
　　紫菀末，井华水服三指撮，立通，血出者四五度服之。
　　治黄疸后小便淋沥方：
　　猪肾一具，切　茯苓一斤　瞿麦六两　车前根切，二斗#7　黄苓三两　椒目三合，绵裹　泽泻　地肤子各四两
　　右八味，□咀，以水二斗煮车前，取一斗六升，去滓下猪肾，煮取一斗三升，去肾下药，煮取三升，分三服。
　　治气淋方：
　　水三升煮船底苔如鸭子大，取二升，顿服。
　　又方：
　　水三升，煮豉一升，一沸去滓，内灵一合，顿服。亦可单煮豉汁服之。
　　又方：
　　水一斗，煮比轮钱三百文，取三升，温服之。
　　又方：
　　捣葵子末，汤服方寸匕。
　　又方：
　　空腹单茹蜀葵一满口。
　　又方：
　　熬盥热熨小腹，冷复易，亦治小便血。《肘后方》治小便不通。
　　灸法：
　　脐中着盥，灸三壮。葛氏云治小便不通。
　　灸关元五十壮。又灸侠玉泉相去一寸半三十壮。
　　治石淋方：
　　右用车前子二升，绢袋盛，水九升，煮取三升，先经宿不得食，平旦空腹顿服之，石即出，《备急方》云治热淋。
　　又方：
　　取浮石使满一手许，治下筛，以水三升、酢一升，煮取二升，澄清，服一升，不过三服石出。亦治嗽，淳酒煮之。
　　又方：
　　桃胶枣许大，夏以冷水三合，冬以汤三合，和服，日三，当下石子如豆卵，石尽止。亦治小便出血。
　　灸法：
　　石淋，脐下三十六种病，不得小便，灸关元三十壮。
　　又，灸气门三十壮。
　　又，灸水泉三十壮，足大敦是也。
　　治膏淋方：
　　右捣律草汁二升，酢二合和，空腹顿服之，当尿如小豆汁也。又浓煮汁饮，亦治淋沥。苏澄用疗尿血。
　　治五劳七伤，八风十二痹，劳结为血淋，热结为肉淋，小便不通，茎中及小腹痛，不可忍者方：
　　滑石　桂心　冬葵子　王不留行　通草　车前子各二分　甘遂一分　石韦四分
　　右八味，治下筛，以麻子饮五合和，服方寸匕，日三，尿沙石出。一方加榆白皮三分。
　　灸法：
　　劳淋，灸足太阴百壮，在内踝上三寸，三报之。
　　治热淋方：
　　大枣二七枚　葵根切，一升，冬用子，夏用苗
　　右二味，以水三升，煮取一升二合，分二服。热加黄苓一两，出难加滑石二两末，血者加茜根三两，痛者加芍药二两。加药，亦加水也。
　　又方：
　　白茆根切四斤，以水一斗五升，煮取五升。服一升，日三夜二。
　　又方：
　　常煮冬葵根作饮服之。
　　治血淋，小便碜痛方：
　　鸡苏二两　通草　滑石各五两　竹叶一把　生地黄半斤　小蓟根一两
　　右六味，□咀，以水九升，煎取三升，去滓，分三服，温服。
　　石韦散，治血淋方：
　　石韦　当归　蒲黄　芍药
　　右四味，各等分，治下筛。酒服方寸匕，日三。
　　又方：
　　以水五升，煮生大麻根十枚，取二升，顿服。亦治小便出血。
　　又方：以水四升，
　　煮大豆叶一把，取二升，顿服。
　　又方：
　　以水三升，煮葵子一升取汁，日三服。亦治虚劳尿血。
　　灸法：
　　血淋，灸丹田随年壮。又灸伏留#8 五十壮，一云随年壮。
　　五淋不得小便，灸悬泉十四壮，穴在内踝前一寸斜行小脉上，是中封之别名。
　　五淋，灸大敦三十壮。
　　卒淋，灸外踝尖七壮。
　　淋病，九部诸疾，灸足太阳五十壮。
　　淋病不得小便，阴上#9痛，灸足太冲五十壮。
　　腹中满，小便数起，灸玉泉下一寸名尿胞，一名屈骨端，灸二七壮，小儿以意减之。
　　治遗尿，小便涩方：
　　牡蛎 鹿茸各四两 桑耳三两，《古今录验》无 阿胶二两
　　右四味，□咀，以水七升，煮取二升。分二服，日二。
　　又方：
　　防己葵子防风各二两#10
　　右三味，□咀，以水五升，煮取二升半分三服。散服亦佳。
　　治小便失禁方：
　　以水三升煮鸡肠，取一升，分三服。
　　治失禁出不自觉方：
　　右用豆酱汁和灶突墨如豆大，内尿孔中。《范汪》云治胞转，亦治小儿。
　　治尿床方：
　　以取羊肚系盛水令满，线缚两头，熟煮即开，取中水顿服，立瘥。
　　又方：
　　取鸡肶胵一具并肠，烧末，酒服，男雌女雄。
　　又方：
　　取羊胞盛水满中，炭火烧之尽，肉#11空腹食，不过四五度瘥。
　　又方：
　　以新炊热饭一盏，泻尿床处拌与食之，勿令知，良。
　　灸法：
　　遗尿失禁，出不自知，灸阴陵泉随年壮。
　　遗尿，灸遗道，侠玉泉五寸；又灸阳陵泉；又灸足阳明，各随年壮。
　　小便失禁，灸大敦七壮。又灸行间七壮。
　　尿床，垂两手两脏上，尽指头上有陷处，灸七壮。又，灸脐下横纹七壮。
　　尿血第三方
　　治房劳伤中尿血方：
　　牡蛎 桂心 黄苓 车前子各等分
　　右四味，治下筛，以饮服方寸匕，稍加至二匕，日三服。
　　治小便血方：
　　生地黄八两　柏叶一把　黄苓　阿胶各二两
　　右四味，□咀，以水八升，煮取三升，去滓下胶，分三服。一方加甘草二两。
　　又方：
　　菟丝子　蒲黄　白芷　刑实　乾地黄　酸枣《小品》作败酱　芎藭　葵子　当归　茯苓各等分
　　右十味，为末，蜜丸如梧子，饮服五丸，日三，稍加至十丸。
　　又方：
　　戎盐六分　甘草　蒲黄　鹿角胶　芍药各二两　矾石三两　大枣十枚
　　右七味，□咀，以水九升，煮取二升，分三服。
　　又方：
　　胡麻三升，捣细末，以东流水二升渍一宿，平旦绞去滓，煮两沸，顿服。
　　又方：
　　龙骨为细末，温水服方寸匕，日五六服。张文仲云酒服。
　　又方：
　　酒三升，煮蜀当归四两，取一升，顿服。
　　又方：
　　捣荆叶取汁，酒服二合。
　　又方：
　　煮车前根、叶、子，多饮佳。
　　又方：
　　酒服乱发灰。苏澄用水服。
　　又方：
　　酒服葵茎灰方寸匕，日三。
　　又方：
　　刮滑石末，水和，傅绕小腹及阴际佳。葛氏云治小便不通。
　　又方：
　　豉二升、酒四升，煮取一升，顿服。
　　水肿第四论　证　方　灸法
　　论曰：大凡水病难治，瘥后特须慎於口味。又复病水人多嗜食不廉，所以此病难愈也。代有医者，随逐时情，意在财物，不本性命，病人欲食肉，於贵胜之处，劝令食羊头蹄肉，如此者，未见有一愈者。又此病百脉之中，气水俱实，治者皆欲令泻之使虚，羊头蹄极补，哪得廖愈？所以治水药，多用葶苈子等诸药。《本草》云：葶苈久服，令人大虚。故水病非久虚，不得绝其根本。又有蛊胀，但腹满不肿；水胀，胀而四肢面目俱肿大。有医者不善诊候，治蛊以水药，治水以蛊药，或但见胀满，皆以水药，如此者，仲景所云愚医杀之。今录忌如左。其治蛊方俱在杂方篇，见第七十四卷中。
　　丧孝　产乳　音乐　房室　喧戏　一切鱼　一切肉　一切生冷　酢滑　蒜　粘食米豆油腻
　　右以前并禁不得食之#12，及不得用心，其不禁者，并具本方之下。其房室等，犹三年慎之，永不复发。不尔者，虽瘥复发，复发不可更治也。古方有十水丸，历验多利大便而不利小便，所以不能述录也。
　　黄帝问岐伯曰：水与肤胀、鼓胀、肠覃、石瘕，何以别之？岐伯曰：水之始起也，目果上微肿《灵枢》、《太素》作微痈，如新卧起之状，颈脉动，时咳，阴股间寒，足经肿，腹仍大，其水已成也。以手按其腹，随手而起，如裹水之状，此其候也。
　　肤胀何以候之？肤胀者，寒气客於皮肤之间，壳壳然而坚《太素》、《外台》 作不坚，腹大，身尽肿，皮厚，按其腹陷《太素》作脊而不起，腹色不变，此其候也。
　　鼓胀如何？鼓胀者，腹胀，身肿大，大与肤胀等，其色苍黄，腹脉起，此其候也。
　　肠覃如何？肠覃者，寒气客於肠外，与胃《太素》作卫气相薄，正气不得荣。因有所系，瘕而内着，恶气乃起，息肉乃生，始也如鸡卵，稍以益大，及其成也，若怀子之状，久者离岁月，按之即坚，推之则移，月事时下，此其候也。
　　石瘕如何？石瘕者，生於胞中，寒气客於子门，子宫闭塞，气不得通，恶血当泻不泻，衃以留止，日以益大，状如怀子，月事不以时下，皆生於女子，可导而下之。
　　曰：肤胀、鼓胀可刺耶？曰：先泻其腹之血络，后调其经，刺去其血脉。
　　师曰：病有风水、有皮水、有正水、有石水、有黄汗。风水，其脉自浮，外证骨节疼痛，其人恶风；皮水，其脉亦浮，外证浮肿，按之没指，不恶风，其腹如鼓《要略》、《巢源#13》作如故，不满不渴，当发其汗；正水，其脉沉迟，外证自喘；石水，其脉自沉，外证腹满《脉经》作痛，不喘；黄汗，其脉沉运，身体发热，胸满，四肢头面并肿，久不愈，必致痈脓。心水者，其人身体重一作肿而少气，不得卧，烦而躁，其人阴大肿；肝水者，其人腹大，不能自转侧，而胁下腹中痛，时时津液微生，小便续通；脾水者，其人腹大，四肢苦重，津液不生，但苦少气，小便难也；肺水者，其人身体肿，而小便难，时时鸭溏；肾水者，其人腹大，脐肿腰痛，不得溺，阴下湿如牛鼻上汗，足为逆冷，其面反瘦。师曰：治水者，腰以下肿当利小便，腰以上肿当发汗，即愈。
　　问曰：有病下利后渴饮水，小便不利，腹满因肿，何故？师云：此法当病水，若小便自利及汗出者，自当愈一作满月当愈。
　　凡水病之初，先两目上肿起，如老蚕色，侠颈脉动，股裹冷，经中满，按之役指，腹内转侧有声，此其候也。不即治之，须臾身体稍肿，腹中尽胀，按之随手起，水为已成，犹可治也。此病皆从虚损所致。
　　大病或下利后，妇人产后饮水不即消，三焦决漏，小便不利，仍相结，渐渐生聚，遂流诸经络故也。
　　水有十种，不可治者有五：第一，唇黑伤肝；第二，缺盆平伤心；第三，脐出伤脾；第四，背平伤肺；第五，足下平满伤肾。此五伤，必不可治。
　　凡水病，忌腹上出水，出水者一月死，大忌之。
　　中军侯黑圆，治胆玄水，先从头面至脚肿，头眩痛，身虚热，名曰玄水，体肿，大小便涩，宜此方。方见第五＋八卷中。
　　治小肠水，小腹满，暴肿，口苦乾燥方：
　　右用巴豆三十枚，和皮□咀，水五升，煮取三升，绵内汁中，拭肿上，随手可减，日五六拭，莫近目及阴。《集验》治身暴肿如吹。
　　治大肠水，乍虚乍实，上下来去方：
　　赤小豆五升　桑白皮切，二升　鲤鱼四斤　白朮八两
　　右四味，□咀，以水三斗，煮鱼取烂，勿用盐，去鱼，尽食，并取汁四升许，细细饮下。
　　又方：
　　羊肉一斤  当陆切，一升
　　右二味，以水二斗，先煮当陆令烂，去滓，后内羊肉及葱、豉、酢，一如胆法。《肘后》云治卒肿满，身面浮大。
　　治膀胱石水，四肢瘦，腹肿方：
　　桑白皮　谷白皮　泽漆叶各三升　大豆五升　防己　射干　白朮各四两
　　右七味，□咀，以水一斗五升，煮取六升，去滓，内好酒三升，更煮取五升，日二夜一，余者次日更服。《集验方》无泽漆、防己、射干，只四味。
　　又方：
　　桑白皮六两　射干　黄苓　茯苓　白朮各四两　泽泻三两　防己二两　大豆三升　泽漆切，一升
　　右九味，□咀，以水五斗，煮大豆，取三斗，去豆澄清，取一斗，下药，煮取三．升，空腹分三服。
　　治胃水，四肢肿，腹满方：
　　猪肾一具　茯苓四两　防己　橘皮　玄参　黄苓　杏仁　泽泻一作泽漆　桑白皮各二两　猪苓　白术各三两　大豆三升
　　右十二味，□咀，以水一斗八升，煮猪肾、大豆、泽泻、桑白皮取一斗，澄清，去滓内余药，煮取三升，分三服。
　　若咳，加五味子三两，凡服三剂，间五日一剂，常用有效。
　　有人患气急渍久不瘥，遂成水肿，如此者众，诸皮中浮水攻面目，身体从腰以上肿，皆以此汤发汗，悉愈方：
　　麻黄四两　甘草二两
　　右二味，□咀，以水五升煮麻黄，再沸去沫，内甘草，取三升，分三服，取汗愈，慎风冷等。
　　治面肿，小便涩，心腹胀满方：
　　茯苓　杏仁各八分　橘皮　防己　葶苈各五分　苏子三合
　　右六味，为末，蜜丸如小豆，服十丸，以桑白皮汤送下，日二，加至三十丸。
　　治面目手足有微肿，常不能好者方：
　　以楮叶切二升，以水四升，煮取三升，去滓，内米煮作粥，食如常，食勿绝。冬则预取叶乾之，准法作粥，周年永痒，慎生冷一切食物。
　　治大腹水肿，气息不通，命在旦夕者方：
　　牛黄二分　椒目三分　昆布　海藻各十分　牵牛子　桂心各八分　葶苈子六分
　　右七味，为末，别捣葶苈如膏，合和，丸如梧子，饮服十丸，日二，稍加，小便利为度，大良。正观九年，汉阳王患水，医所不治，余处此方，日夜尿一二斗，五六日即瘥。瘥后有他犯，因尔姐矣。计此即是神方。《崔氏》 云蜜和为丸，蜜汤服。
　　有人患水肿，腹大，其坚如石，四肢细，小劳苦足腔肿，小饮食便气急，此终身疾，服利下药，不瘥者，宜服此药，将以微除风湿，利小便，消水谷，岁久服之，乃可得力，瘥后可常服方：
　　鬼箭羽　丹参　白朮　独活各五两　秦艽　猪苓各三两　知母　海藻　茯苓　桂心各二两
　　右十味，□咀，以酒三斗，浸五日，服五合，日三，任性量力渐加之。
　　治水肿，利小便，酒客虚热，当风饮玲水，腹肿，阴胀满方：
　　当陆四两　甘遂一两　芒硝　芫花　吴茱萸各#14二两
　　右五味，为末，蜜丸，如梧子大，饮服三丸，日三。一方有大黄、荛花各二两，无茱萸，加麝香、猪苓各一两。
　　大豆散，治久水，腹肚大如鼓者方：
　　乌豆一斗，熬令香，勿令大熟，去皮，为细末，筛下，肠粥皆得服之，初服一合，稍加之。若初服多后即嫌臭，服尽更作，取瘥止，不得食肥腻，渴则饮羹汁，慎酒、肉、猪、鸡、鱼、生冷、醉滑、房室，得食浆粥、牛羊兔鹿肉。此据大饥渴时食之，可忍亦勿食也。此病难治，虽诸大药丸散汤膏，当时暂瘥，过后复发，惟此散瘥后不发，终身服之，终身不发矣。其所禁食物，常须少啖，莫随意咸物诸杂食等。
　　又方：
　　葶苈末　苍耳子灰各二＋匕
　　右二味，水调和服之，日二。
　　又方：
　　椒目水沉者，取熬捣如膏，酒服方寸匕。
　　又方：
　　水煮马篼零服之。
　　治水气肿，鼓胀，小便不利方：
　　莫若子一升　投羊肺一具，青羊亦佳
　　右二味，先洗羊肺，汤微深之，薄切，曝乾，作末；以三年大酢，渍莫若子一晬时，出熬令变色，熟捣如泥；和肺末，蜜合捣三千杵，为丸如梧子大。
　　食后一食久，以麦门冬饮服四丸，日三，以喉中乾、口粘、浪语为候，数日小便大利佳。山连疗韦司业得瘥，司业侄云表所送，云数用神验。
　　麦门冬饮方：
　　麦门冬二＋五枚　米二＋五粒
　　右二味，以水一升，和煮米熟，去滓，以下前件丸药，逐服作用之。
　　徐王煮散，治水肿，利小便方：
　　牛角鳃　防己　羌活　人参　丹参　牛膝　升麻　防风　秦艽　生姜屑　谷皮　紫菀　杏仁　附子　石斛各三两　桑白皮六两　橘皮二两#15　白朮　泽泻　茯苓　郁李仁　猪苓　黄连各一两
　　右二十三味，治下筛，为粗散，以水一升五合，煮三寸匕，取一升，顿服，日再。不能者，但一服。二三月以前可服，主利多而小便涩者，用之大验。
　　褚澄汉防己散，治水肿上气方：
　　汉防己　泽漆叶　石韦　泽泻各五两#16　桑根白皮　白朮　丹参　赤茯苓　橘皮　通草各三两　生姜十两　郁李仁五合
　　右十二味，治下筛，为粗散，以水一升半，煮三方寸匕，取八合，去滓。顿服，日三，取小便利为度。
　　茯苓圆，治水肿，甄权为安康公处者方：
　　茯苓　白朮　椒目各四分　木防己　葶苈　泽泻各五分　甘遂十二分#17　赤小豆　前胡　芫花　桂心各二分　芒硝七分，别研
　　右十二味，为末，蜜和丸如梧子，蜜汤下五丸，日一，稍加，以知为度。
　　治水肿利小便方：
　　大黄　白朮一作葶苈　木防己各等分
　　右三味，为末，蜜丸如梧子。饮下十丸，利小便为度，不知加之。
　　又方：
　　牵牛子末，水服方寸匕，日一，以小便利为度。
　　又方：
　　葶苈四两，生用　桂心一两
　　右二味，为末，蜜丸如梧子大。饮下七丸，日二，以知为度。
　　又方：
　　郁李仁末　曲各一升
　　右二味，和作饼子七枚，烧熟。空腹热食四枚，不知加一枚，以至七枚。
　　又方：
　　水银三两，煮三日三夜　葶苈子　椒目各一升　衣鱼二七枚　水萍　瓜蒂　滑石各二两#18　芒硝五两#19
　　右八味，捣葶苈令细，下水银更捣，令不见水银止，别捣椒目令细，捣瓜蒂、水萍，下筛，合和余药，以蜜和，更捣三万杵成丸。初服一丸如梧子，次服二丸，次服三丸，次服四丸，次服五丸，次服六丸，至七日，还从一丸起，次服二丸，如是，每至六丸，还从一丸起。始服药，当咽喉上有子肿起，颊车肿满，齿龈皆肿，唾碎血出，勿怪也，不经三五日即消，所苦皆瘥，以上服药，若下多，停药以止利，药至五下止。
　　病未瘥更服，病瘥止。此治诸体肉肥厚，按之不陷，甚者臂粗，着衣袖不受，及十种大水医不治者，悉主之，神验。《深师》、《集验》、陶氏、《古今录验》 无衣鱼、水萍、瓜蒂、滑石。
　　泽漆汤，治水气，通身浮肿，四肢无力，或从消渴，或从黄疸、支饮，内虚不足，荣卫不通，气不消化，实皮肤中，喘息不安，腹中响胀满，眼目不得视方：
　　泽漆根十两　鲤鱼五斤　生姜八两　赤小豆二升　茯苓三两　人参　甘草　麦门冬各二两
　　右八味，□咀，以水一斗七升，先煮鱼及豆，减七升，去之内药，煮取四升半，一服三合，日三，人弱服三合#20。再服，气下喘止，可至四合，畔时小便利，肿气减，或小溏下。若小便大利，还从一合始，大利便止。若无鲤鱼，鲤鱼亦可用。若水甚不得卧，卧不得转侧，加泽漆一斤；渴，加栝蒌根二两；咳嗽，加紫菀二两、细辛一两、款冬花一合、桂心三两，增鱼汁二升。《胡洽》无小豆、麦门冬，有泽泻五两、杏仁一两。《古今录验》无小豆，治水在五脏，令人咳逆喘上气，腹大而响，两脚肿，目下有卧蚕状，微渴，不得安卧，气奔短气，有顷乃复，小便难，少而数，肺病，胸满隐痛，宜利小便，水气迫肺，翕翕寒热。
　　猪苓散，治虚满，通身肿，利三焦，通水道方：
　　猪苓　葶苈　人参　玄参　五味子　防风　泽泻　桂心　狼毒　椒目　白朮　乾姜　大戟　甘草各二两　苁蓉二两半　女曲三合　赤小豆二合
　　右十七味，治下筛。酒服方寸匕，日三夜一，老小一钱匕，以小便利为度。
　　治水气，通身洪肿，百药治不瘥，待死者方：
　　大麻子皆取新肥者佳　赤小豆不得一粒杂，各一石
　　右二味，皆以新精者，净拣择，以水淘洗，曝乾，蒸麻子使熟，更曝令乾，贮净器中。欲服取五升麻子熬令黄香，只宜缓火，勿令焦，极细作末，以水五升摄取汁令尽，净密器盛贮。明旦欲服，今夜以小豆一升，净淘浸，至旦乾洒去水，以新水煮豆，未及好熟，即洒出令乾，内麻子汁中，煮令大烂熟为佳，空腹恣食，日三服，当小心闷，少时即止。五日后小便数，或赤而唾粘、口乾，不足怪之。服讫，常须微行#21，未得即卧，十日后针灸三里、绝骨下气，不尔气不泄，尽服药。后五日逆不可下者，取大鲤鱼一头先死者，去鳞尾等，以汤脱去滑，净洗、开肚、去脏，以上件麻汁和小豆，完煮令熟作羹，葱、豉、橘皮、生姜、紫苏调和食之，始终一切断盥。渴即饮麻汁，秋冬暖饮，春夏冷饮。常食不得至饱，止得免饥而已。慎房室、瞋志、大语、高声、酒曲、油醋、生冷、菜茹、一切鱼肉、盥酱、五辛。治十十瘥，神验。并治一切气病，服者皆瘥，凡作一月日服之。麻子熟时多收，新瓮贮，拟施人也。
　　又方#22：
　　吴茱萸　华拨　昆布　杏仁　葶苈各等分
　　右五味，末之，蜜丸如梧子，气急服五丸，勿令饱食，食讫饱闷气急，服之即散。
　　苦瓠丸，主大水，头面遍身大肿、胀满方：
　　苦瓠白禳实，捻如大豆，以面裹，煮一沸，空腹吞七枚，至午当出水一升，三四日水自出不止，大瘦乃瘥。三年内慎口味也。苦瓠须好，无厌翳，细理，研净者，不尔有毒，不堪用。《崔氏》用子作馄饨，服二七枚，若恐虚者，牛乳服之，如此隔日作服，渐加至三七枚，以小便利为度，小便若太多，即一二日停。
　　治水通身肿方：
　　煎猪椒枝叶如肠，空腹服一匕，日三。痒，以汁洗之。
　　又方：
　　苦瓠膜二分　葶苈子五分
　　右二味，合捣为丸，服如小豆大五丸，日三。
　　又方：
　　煎人尿令可丸，服如小豆大，日三。
　　又方#23：
　　葶苈　桃仁各等分
　　右二味，皆熬，合捣为丸服之，利小便。一方用杏仁。
　　又方：
　　大枣肉七枚，苦瓠膜如枣核大，捣丸，一服三丸，如行十五里久又服三丸，水出更服一丸，即止。
　　又方：
　　捣生葶苈子，醉和服，以小便数为度。
　　又方：
　　烧姜石令赤，内黑牛尿中令热，服一升，日一。
　　又方：
　　单服牛尿大良。凡病水，服无不瘥，服法先从少起，得下为度。
　　又方：
　　灸足第二趾上一寸，随年壮。又，灸两手大指缝头七壮。
　　麻黄煎，治风水，通身肿欲裂，利小便方：
　　麻黄　茯苓　泽泻各四两　防风　泽漆　白朮各五两　杏仁　大戟　清酒各一升　黄耆　猪苓各三两　独活八两　大豆二升，水七升，煮取一升
　　右十三味，□咀，以豆汁、酒及水一斗合煮，取六升，分六七服，一日一夜令尽，当小便极利为度。
　　大豆汤#24，治风水，通身大肿，眼合不得开，短气欲绝方：
　　大豆　杏仁　清酒各一升　麻黄　木防己　防风　猪苓各四两　泽泻　黄耆　乌头各三两　生姜七两　半夏六两　茯苓　白朮各五两　甘遂　甘草各二两
　　右十六味，□咀，以水一斗四升煮豆，取一斗，去豆，内药及酒合煮，取七升。分七服，日四夜三，得小便快利为度，肿消停药，不必尽剂。若不利小便者，加生大戟一升、葶苈二两，无不快利，万不失一。《深师方》无猪苓、泽泻、乌头、半夏、甘遂。
　　治风水肿方：
　　大豆三升　茯苓　白朮　防风　橘皮　半夏　生姜各五两　鳖甲　当归　防己　麻黄　猪苓各三两　大戟一两　葵子一升　桑白皮五升，以水二斗，煮取一斗，去滓，内前药
　　右十五味，□咀，内前汁中，煮取五升。每服八合，日三，每服相去如人行十里久。
　　麻子汤，治遍身流肿方：
　　麻子五升　赤小豆三升　当陆一斤　防风三两　附子一两
　　右五味，□咀，先捣麻子令熟，以水三斗煮麻子，取一斗三升，去滓，内药及豆，煮取四升，去滓，食豆饮汁。
　　大豆煎，治男子、女人新久肿，得暴恶风入腹，妇人新产上圊，风入脏，腹中如马鞭者，嘘吸短气咳嗽方：
　　右用大豆一斗，净择，以水五斗，煮取一斗五升，澄清，内釜中，以一斗半美酒内中更煎，取九升，宿勿食，平旦服三升，温覆取汗，两食顷当下，去风气肿退，慎风冷，十日平复。除日合服佳，苦急不可待，逐急合服。肿不尽退，加之，肿瘥更服三升。若十分瘥，勿服。病中亦可任性饮之，使酒气相接。《肘后》云：肿瘥复渴，慎勿多饮。
　　又方：
　　楮皮枝叶一大束，切，煮取汁，随多少酿酒，但饮醉为佳，不过三四日肿少退，瘥后可常服之。一方用猪椒皮枝叶。
　　又方：
　　鲤鱼长一尺五寸，以尿淹渍一宿，平旦以木篦从口贯至尾，微火炙令微熟，去皮，宿勿食，空腹顿服之。不能者分再服，勿与盐。
　　摩膏治表，凡肿病，须百方内外攻之，不可一概方：
　　生当陆一斤　猪膏一斤，煎可得亡斗#25
　　右二味，和煎令黄，去滓，以摩肿。
　　亦可服少许，并涂，以纸覆上，燥辄傅之，不过三日瘥。
　　麝香散，治妇人短气虚羸，遍身浮肿，皮肤急，人所稀见方：
　　麝香三铢　雄黄六铢　芫花　甘遂各二分
　　右四味，治下筛。酒服钱五匕，老小以意增减。亦可为丸，如小豆大，强者服七丸。《小品》 无雄黄。《深师》以蜜丸如大豆，服二丸，日三；治三焦决满，水在胸外，名曰水病，腹浊#26大，在腹表用大康香丸。《华佗方》、《肘后》有人参二分，为丸服。
　　治虚劳浮肿方：
　　右灸太冲百壮，又灸肾输。
　　孙真人备急千金要方卷之六十四竟
　　#1淋闭方：原缺，据本书文例补。
　　#2热结：此二字原脱，据影宋刻本补。
　　#3以：影宋刻本作『冷』。
　　#4各二雨：此三字原脱，据影宋刻本补。
　　#5分三服：影宋刻本作『分五服』。
　　#6分三服：影宋刻本作『分二服』。
　　#7二斗：影宋刻本作『三升』。
　　#8伏留！．影宋刻本作『复溜』。
　　#9上：原作『止』，据影宋刻本改。
　　#10各二两：影宋刻本作『各一两』。
　　#11肉：疑作『旦』。
　　#12之：原作『不』据影宋刻本改。
　　#13源：原作『酒』据影宋刻本改。
　　#14各：原脱，据影宋刻本补。
　　#15各二两：影宋刻本作『各一两』。
　　#16各五两：影宋刻本作『各三两』。
　　#17十二分：影宋刻本作『十一分』。
　　#18各二两：影宋刻本作『各一两』。
　　#19五两：影宋刻本作『三两』。
　　#20三合：影宋刻本作『二合』。
　　#21常须彻行：原作『常以小便利为佳』，据影宋刻本改。此下『未得即卧』至『拟施人也』凡七十三字原脱，据影宋刻本补。
　　#22又方：此下四方凡二百二十五字全文原脱，据影宋刻本补。
　　#23又方：此下二十八字原脱，据影宋刻本补。
　　#24大豆扬：原作『大豆散』，据影宋刻本及文义改。
　　#25二斗：影宋刻本作『二升』。
　　#26浊：影宋刻本作『独』。
　　孙真人备急千金要方卷之六十五
　　宋朝奉郎守太常少卿充秘阁校理林亿等校正
　　丁肿方#1
　　丁肿第一论 证 方灸法
　　论曰：夫禀形之类，须存摄养，将息失度，百病萌生。故四时代谢，阴阳递兴。此二炁更相击怒，当是时也，必有暴气。夫暴气者，每月之中必有。卒然大风、大雾、大寒、大热，若不时避，人忽遇之，此皆入人四体，顿折皮肤，流注经脉，遂使剩理壅隔，荣卫结滞，阴阳之气不得宣泄，变成痈疽、丁毒、恶疮诸肿。至於丁肿，若不预识，令人死不逮辰。若着讫乃欲求方，其人已入木矣。所以养生之士，须早识此方，凡是疮痍，无所逃矣。
　　凡疗丁肿，皆刺中心至痛，又刺四边十余下令血出，去血傅药，药气得入针孔中佳。若不达疮内，疗不得力。
　　又其肿好着口中颊边舌上，见赤黑如珠子，碜痛应心是也，是秋冬寒毒久结皮中，变作此疾。不即疗之，日夜根长，流入诸脉数道，如箭入身捉人不得动摇。若不慎口味房室，死不旋踵。经五六日不瘥，眼中见火光，神憎，口乾，心烦，即死也。
　　一曰麻子丁，其状肉上起头，大如黍米，色稍黑，四边微赤，多痒。忌食麻子，及衣麻#2布并入麻田中行。
　　二曰石丁，其状皮肉相连，色乌黑如黑豆，甚硬，刺之不入，肉内阴阴微疼。忌瓦砾、砖石之属。
　　三曰雄丁，其状疱头黑黡，四畔仰，疮庖浆起，有水出色黄，大如钱孔，形高。忌房事。
　　四曰雌丁，其状疮头稍黄，向裹黡，亦似灸疮，四畔庖浆起，心凹色赤，大如钱孔。忌房事。
　　五曰火丁，其状如汤火烧灼，疮头黑黡，四边有庖浆，起如赤粟米。忌火炙烁。
　　六曰烂丁，其状色稍黑，有白瘢，疮中溃，溃则有脓水流出，疮形大小如匙面。忌沸热食、烂帛#3物。
　　七日三十六丁，其状头黑浮起，形如黑豆，四畔起大赤色。今日生一，明日二，后日三，乃至十。若满三十六，药所不能治。如未满三十六者，可治。俗名黑庖。忌慎怒、畜积愁恨。
　　八曰蛇眼丁，其状疮头黑，皮上浮生，形如小豆，状似蛇眼，大体硬。忌恶眼看，并嫉妒人见之，及毒药。
　　九日盐肤丁，其状大如匙面，四畔皆赤，有黑粟粒起。忌食咸物。
　　十曰水洗丁，其状大如钱形，或如钱孔大，疮头白，裹黑魇，汁出中硬。忌饮浆水、水洗、渡河。
　　十一日刀镰丁，其状疮阔狭如莲叶大，长一寸，左侧肉黑如烧烁。忌刺及刀镰切割，铁刃所伤，可以药治。
　　十二曰浮沤丁，其状疮体曲圆，少许不合，长而狭如莲叶大，内黄外黑，黑处刺不痛，内黄处刺之则痛。
　　十三曰牛拘丁，其状肉庖起，掐不破。
　　右十三种疮，初起必先痒后痛，先寒后热，热定则寒，多四肢沉重，头痛，心惊眼花。若大重者则呕逆，呕逆者难治。其麻子丁一种，始末惟痒，所录忌者，不得犯触，犯触者即难疗。其浮沤丁、牛拘丁两种，无所禁忌，纵不疗，亦不能杀人，其状寒热与诸丁同，皆以此方疗之，万不失一。欲知犯触之状，但脊强、疮痛极甚不可忍者是也。
　　治十三种丁方：
　　右用枸杞。其药有四名：春名天精，夏名枸杞，秋名却老，冬名地骨。春三月上建日采叶，夏三月上建偶采枝，秋三月上建日采子，冬三月上建日采根。凡四时初逢建日，取枝、叶、子、根等四味，并曝乾。若得五月五日午时合和大良。如不得依法采者，但得一种亦得。用绯缯一片以裹药，取匝为限，乱发鸡子大，牛黄梧子大，反钩棘针二十七枚末，赤小豆七粒末，先於绯上薄布乱发，以牛黄末等布上曝，即卷绯缯作团，以发作绳十字缚之，熨斗中急火熬令沸，沸定后自乾。即刮取捣作末，绢筛，以一方寸匕，取枸杞四味合捣，绢筛取二匕，和合前一匕，共为三匕，令相得入，分为二分#4、早朝空腹酒服一分，日二。
　　齐州荣姥方，凡是丁肿皆用治之：
　　牡蛎九两，烂者　锺乳　枸杞根皮各二两　白石英一两　桔梗一两半　白姜石一斤，软黄者
　　右六味，各捣，绢筛，合和令调，先取伏龙肝九升为末，以清酒一斗二升，搅令浑，澄清取二升，和药捻作饼子，大六分，厚二分；其浊滓仍置盆中，布饼子於笼上，以一幅纸藉盆上，以泥酒气蒸之，仍数搅令气散发，经半日药饼子乾，乃内瓦缸中，每一重纸一重药遍布，勿令相着，以泥密封三七日，乾以纸袋贮，置乾处举之。用法：以针刺疮中心，深至疮根，并刺四畔令血出，以刀刮取药如大豆许，内疮上。若病重困，日夜三四度，轻者一二度着。重者二日根烂始出，轻者半日、一日烂出。当看疮浮起，是根出之候。若根出已烂者，勿停药，仍着之。药甚安稳，令生肌易。其病在口咽及胸腹中者，必外有肿异相也，寒热不快，疑是此病，即以饮或清水和药如二杏仁许，服之，日夜三四服，自然消烂。或以物剔吐，根出即瘥，若根不出亦瘥，当看精神，自觉醒悟。合药以五月五日为上时，七月七日次之，九月九日、腊月腊日皆可。若急须药，他日亦得，要之不及良日也。修合须清净烧香，不得触秽，毋令孝子、不具足人、产妇、六畜鸡犬等见之。凡有此病，忌房室、猪、牛、鸡、鱼、生韭、葱、蒜、芸薹、胡荽、葵、酒、醋、曲等。若犯诸忌而发动者，取枸杞根汤和药服，并如后方。其二方本是一家，智者评论以后方最是真本。
　　赵娆方：
　　姜石二＋五两　牡蛎十两，《崔氏》作七两　茯苓三两　枸杞根皮四两
　　右四味，各捣筛，合和。先取新枸杞根合皮，切六升，水一斗半，煎取五升，去滓，内狗屎《崔氏》云尿二升，搅令调，澄取清和前药，熟捣，捻作饼子，阴乾。病者以两刃针当头直刺疮，痛彻拔针出，刮取药末，着急内疮孔中，勿令歇气，并遍封疮头上，即胀起，针挑根即出。重者半日已上，或已消烂，挑根不出，亦自瘥，勿忧。其病在内者，外当有肿相应，并皆恶寒发热。疑有疮者，以水半盏，刮取药如桐子大五枚，和服之，日夜三服，即自消也。若须根出，服药经一日，以鸡羽剔吐，即随吐根出。若不出根，亦自消烂。在外者，亦日夜三度傅药，根出后常傅勿住，即生肉易瘥。若犯诸忌而发动者，取枸杞根合皮骨切三升，以水五升，煎取二升，去滓，研药末一钱匕，和枸杞汁一盏服之，日二三服，并单饮枸杞汁弥佳。又以枸杞汁搅白狗屎，取汁服之，更良。合讫即用，不待乾。所言白狗屎，是狗食骨，其屎色如石灰，故直言狗白屎也。如预造，取五月五日、七月七日、九月九日、腊月腊日者尤良，神验。或有人忽喉中痛，乍寒乍热者，即是其病，当急以此药疗之。无故而痛，恶寒发热者，亦是此病，但依前服之立瘥。前后二方同是一法，其用一同，亦主痈疽甚效。
　　治丁肿病，忌见麻勃，见之即死者方：
　　胡麻　烛烬　针沙各等分
　　右三味，为末，以醋和傅之。
　　又方：
　　石灰三分　马齿菜二分
　　右二味，捣，以鸡子白和傅之。
　　又方：
　　针刺四边及中心，涂雄黄末，立愈，神验。一云涂黄土。
　　又方：
　　鼠新室土，以小儿尿和傅之。
　　又方：
　　铁衣末，以人乳汁和傅之，立可。
　　又方：
　　小豆花为末，傅之瘥。
　　又方：
　　以人屎尖傅之，立瘥。
　　又方：
　　以四神丹一枚，当头上安，经宿根即出矣#5 。
　　治一切丁肿方：
　　右用苍耳根、茎、苗、子，但取一色烧为灰，醋泔淀和如泥涂上，乾即易。不过十度根即拔，神良。余以正观四年，忽口角上生丁肿，造甘子振家母为贴药，经十日不瘥，余以此药涂之得愈。已后常作此药以救人，无有不瘥者，故特论之，以传后嗣。丁肿方殆有千首，皆不及此，虽齐州荣姥方亦不能胜，此物造次易得也。
　　又方：
　　取铁浆，每饮一斗#6，立瘥。
　　又方：
　　曲和腊月堵脂封上，瘥。
　　又方：
　　蒺藜子一升，烧灰，酽醋和封上，经宿便瘥。或针破头封上，更佳。
　　又方：
　　皂荚子取仁作末傅之，五日内瘥。
　　玉山韩光方，韩光治丁肿人也。正观初，衢州徐使君访得此方：
　　右用艾蒿一担，烧作灰，於竹筒中淋取汁，以一二合和石灰如曲浆，以针刺疮中至痛，即点之，点三遍，其根自拔，亦大神验。正观中用治三十余人得瘥，故录之。
　　鱼脐丁疮似新火针疮，四边赤，中央黑，可针刺之。若不大痛即杀人，治之方：
　　右以腊月鱼头灰和发灰等分，以鸡溏屎和傅上。此疮见之甚可即能杀人#7。《外台》不用发灰，以鸡子清和涂。
　　又方：
　　以寒食饧傅之良。硬者烧灰涂帖即瘥。
　　治鱼脐疮，头白似肿，痛不可忍者方：
　　先以针刺疮四畔作孔，捣白苣取汁，滴着疮孔内。
　　又方：
　　傅水獭屎，大良。
　　治赤根丁方：
　　右熬白粉令黑，蜜和传之，良。
　　又方：
　　以新坌鼠壤，水和涂之，热则易。
　　又方：
　　马牙齿捣末，腊月猪脂和傅之，根即拔。烧灰用亦可。
　　犯丁疮方：
　　芜菁根　铁生衣各等分
　　右二味，和捣，以大针刺作孔，复削芜菁根如针大，以前铁生衣涂上，刺孔中，又涂所捣者封上，仍以方寸匕绯帛涂帖之。有脓出即易，须臾拔根出，立瘥。忌油腻、生冷、醋滑、五辛、陈臭枯食。
　　又方：
　　刺疮头及四畔，令汁极出，捣生栗黄傅上，以曲围之，勿令黄出，从旦至午即根拔矣。
　　又方：
　　以曲围疮如前法，以针乱刺疮，铜器煮醋令沸，泻着曲围中，令容一盏。冷则易之，三度根即出。
　　又方：
　　取蛇蜕皮如鸡子大，以水四升，煮三四沸，去滓顿服，立瘥。
　　又方：
　　烧蛇蜕皮灰，以鸡子清和涂瘥。
　　又方：
　　取苍耳苗，捣取汁一二升饮之，滓傅上，立瘥。
　　又方：
　　灸掌后横纹后五指，男左女右，七壮即瘥。已用得效。丁肿灸法虽多，然此一法甚验，出於意表也。
　　孙真人备急千金要方卷之六十五竟
　　#1丁肿方：原缺，据本书文例补。
　　#2麻：原脱，据影宋刻本补。
　　#3帛：影宋刻本作『臭』。
　　#4二分：原作『一分』，据影宋刻本改。
　　#5矣：影宋刻本此下有『方在第十二卷中』七字注。
　　#6一斗：影宋刻本作『一升』。
　　#7人：原作『二』，据影宋刻本改。
　　孙真人备急千金要方卷之六十六
　　宋朝奉郎守太常少卿充秘阁校理林亿等校正
　　痈疽方#1
　　痈疽第二脉　论　方　禁法　灸法
　　脉数，身无热，即内有痈。
　　诸浮数脉，当发热，而反洗洗恶寒，若有痛处，当结为痈。
　　脉微而迟，必发热，脉弱而数，此为振寒，当发痈肿。
　　脉浮而数，身体无热，其形默默，胃中微燥，不知痛处，其人当发痈肿。
　　脉滑而数，滑则为实，数则为热，滑即为荣，数即为卫，荣卫相逢，即结为痈。热之所过，即为痈脓。身体有痛处，时时苦有疮。
　　问曰：寸口脉微而涩，法当亡血若汗出，设不汗者，当云何？答曰：若身有疮，被刀器所伤，亡血故也。
　　趺阳脉滑而数，法当下重。少阴脉滑而数，妇人阴中生疮。
　　论曰：夫痈疽初发至微，人皆不以为急。此实奇患，惟宜速治。稍迟缓，乃即病成，以此致祸者不一。但发背，外皮薄为痈，外皮厚为疽，宜急治之。
　　凡痈疽始发，或似小廊，或复大痛，或复小痛，或发如米粒大白脓子，此皆微候，宜善察之。见有小异，即须大惊忙，急须攻治及断口味，速服诸汤，下去热毒。若无医药处，即灸当头百壮。其大重者，灸四面及中央二三百壮，数灸不必多也，复薄以冷药。种种救疗，必速瘥也。
　　凡用药帖法，皆当疮头处，其药开孔，令泄热气。亦当头以火针针入四分，即瘥。
　　凡痈、疽、瘤、石痈、结筋、瘰，皆不可就针角。针角者，少有不及祸也。
　　凡痈，无问大小，已觉即取胶如手掌大，暖水浸令软，纳纳然，称大小，当头上开一孔如钱孔大，帖肿上令相当，须臾乾急。若未有脓者，即定不长。已作脓者，当自出。若以锋针当孔上刺至脓，大好，至瘥乃洗去胶。
　　凡肿，根广一寸已下名疖，一寸已上名小痈，如豆粒大者名疱子。皆始作，急服五香连翘汤下之，数剂取瘥乃止。
　　凡痈，高而光大者，不大热，其肉正平无尖而紫者，不须攻之，但以竹叶黄耆汤申其气耳。肉正平，为无脓也。痈卒痛，以八味黄耆散傅之，大痈七日，小痈五日。其自有坚强者，宁生破。发乳若热，手不可得近者，先内服王不留行散，外摩发背膏。若背生破无苦，在乳宜令极熟，候手按之随手即起者，疮熟也，须针之。针法要得着脓，以意消息，胸背不过一寸。斟量不得脓，即与食肉膏散，着兑头，内痈口中。如体气热歇，即服木占斯散。五日后，痈欲着痂者，即服排脓内塞散。
　　凡痈破之后，便绵惙欲死，内寒外热文阙。肿自有似痈而非者，当以手按肿上，无所连，乃是风毒耳，勿针之，宜服升麻汤，外摩膏，破痈口，当令上留三分，近下一分针之，务令极热，热便不痛。破后败坏不瘥者，作猪蹄汤洗之，日二度，夏用二日，冬用六七日，用汤半剂亦可。夫痈坏后有恶肉者，宜猪蹄汤洗去秽，次傅食肉膏散。恶肉尽后，傅生肉膏散及摩四边，令好肉速生。当断绝房室，忌风冷，勿自劳烦。待筋脉平复，乃可任意耳。缘新肉易伤，伤则裹溃，溃则重发，发即难救。慎之慎之，白痂最忌。
　　凡诸暴肿，一一不同，无问近远，皆服五香连翘汤，刺去血，小豆末傅之，其间数数以针刺去血。若失疗已溃烂者，犹服五香汤及漏芦汤下之，随热多少，依方用之，外以升麻汤拓洗熨之，方见丹毒篇。摩升麻膏。方见丹毒篇。若生息肉者，以白简茹散傅之，青黑肉去尽，即停止。好肉生，傅升麻膏。如肌不生，傅一物黄耆散。若傅白茹，青黑恶肉不尽者，可以漆头茹散半钱，和白茹散三钱，稍稍傅之。其散各取当色，单捣下筛，直尔成散用之。此数法，《集验》用治缓疽。
　　或身中忽有痛处，如遭打扑之状，名曰气痛。痛不可忍，游走不住，发作有时，痛则小热，痛定则寒。此皆由冬#2时受温气，至春暴寒，风来折之，不成温病，乃作气痛。宜先服五香连翘汤，摩丹参膏，又以白酒煎杨柳皮，及暖熨之。有赤气点点者，即刺出血也。
　　其五香连翘汤及小竹沥汤可服数剂，勿以一剂未瘥便住药，以谓无效，即祸至矣。中间将白薇散佳。又有气肿痛，其状如痈，肿无头，虚肿色不变，但皮急痛不得手近，亦须服此五香汤，次白针泻之，次与蒺藜散傅之。
　　胸中痛，短气者，当入暗室中，以手指捺左眼，视若见光者，胸中有结痈；若不见光者，是瘭疽内发出也。
　　经云：气宿於经络中，血气俱涩不行，拥结为痈疽也。不言热之所作，其后成痈。又阳气凑集，寒化为热，热盛则肉腐为脓也。由人体有热，被寒冷搏之，而脉凝结不行，热气拥结成痈疽。方有灸法，亦有温治法，以其中冷未成热之时；其用冷药帖薄之，治热已成，以消热令不成脓也。赤色肿有尖头者，藜芦膏傅之。一云醋和蚌蛤灰涂，乾则易之。
　　余平生数病痈疽，得效者皆即记之。考其病源，多是药气所作，或有上世服石，遂令子孙多有此疾。食中尤不宜食曲及酒、蒜，及慎温床厚被，能慎之者，可得终身无他。此皆躬自验之，故特论之也。
　　五香连翘汤，治一切恶核、瘰、痈疽、恶肿患背方：
　　青木香　沉香　丁香　熏陆香　麝香　射干　升麻　独活　寄生　连翘　通草各二两　大黄三两
　　右十二味，□咀，以水九升，煮取四升，内竹沥二升更煮，取三升，分三服，取快利。《肘后》方有紫葛、甘草，无通草，治恶肉、恶脉、恶核、风结肿气痛。《要籍喻义》有黄耆、甘草、芒硝各六分。《千金翼》云：未瘥，中间常服佳。与小儿篇方相重，小有异处。
　　黄耆竹叶汤，治痈疽发背方：
　　黄耆　甘草　黄苓　芍药　麦门冬各#3三两　当归　人参　石膏　芎藭　半夏各二两　生姜五两　生地黄八两　大枣三十枚　淡竹叶一握
　　右十四味，□咀，以水一斗二升，先煮竹叶，取一斗，去滓内药，煮取三升。分四服，相去如行二#4十里久，日三夜一。
　　八味黄耆散方：
　　黄耆　芎藭　大黄　黄连　芍药　莽草　黄苓　栀子仁各等分
　　右八味，治下筛，鸡子白和如泥，涂故帛上，随肿大小傅之，乾则易。若已开口，封疮上，须开头令歇气。
　　王不留行散，治痈肿不能溃，困苦无聊赖方：
　　王不留行子三合，《千金翼》作一升　龙骨　当归各二两　野葛皮半分　乾姜　桂心各一两　栝蒌根六分
　　右七味，治下筛，食后温酒服方寸匕，日三，以四肢习习为度，不知稍加之，令人安稳，不觉脓自渍，即着疮痂平复，神良。此浩仲堪方。隋济阇黎所名为神散，痈肿即消。《千金翼》 云：治痈疽及诸杂肿已渍，皆服之。
　　内补散，治痈疽发背，妇人乳痈、诸疖，未溃者便消，不消者令速溃疾愈方：木占斯　人参　乾姜一云乾地黄　桂心　细辛　厚朴　败酱防风　栝蒌根　桔梗　甘草各一两
　　右十一味，治下筛。酒服方寸匕，药入咽觉流入疮中。若痈疽灸之不能发坏者，可服之。未坏者去败酱，已发脓者内败酱。服药日七八服，夜二三服，以多为善。若病在下，当脓血出，此为肠痈也。诸病在裹，惟服此药，即觉其力，痛者即不痛，长服洽诸疮及疽痔。疮已溃便早愈，医人不知用此药，发背无有治者。若娘觉背上有不好处而渴者，即勤服之，若药力行，觉渴止，便消散。若虽已壤，但日夜服之勿住药，肿自消散，不觉去时。欲长服者，当去败酱。妇人乳痈，宜速服之。一方无桂心，一名木占斯散，主痈肿坚结，若已坏者速愈，未坏者使不成痈便消。张文仲无桂心，刘涓子云此是华佗方。
　　排脓内塞散，治大疮热退，脓血不止，疮中肉虚疼痛方：
　　防风　茯苓　白芷　桔梗　远志　甘草　人参　芍药　当归　黄耆各一两　厚朴二两　桂心二分　附子二枚　赤小豆五合，酒浸熬之
　　右十四味，治下筛，酒服方寸匕，日三夜一。
　　猪蹄汤，治痈疽发背方：
　　猪蹄一具，治如食法　黄耆　黄连　芍药各三两　黄苓二两　蔷薇根　狼牙根各八两
　　右七味，□咀，以水三斗，煮猪蹄令熟，澄清取二斗，下诸药，煮取一斗，去滓，洗疮一食顷，以帛拭乾，帖生肉膏，日一#5。如痛，加当归、甘草各二两。
　　又方，治痈疽发十指，或起膀胱，及发背后生恶肉者方：
　　猪蹄一具，治如食法　当归　大黄　芎藭　芍药　黄苓　 独活　莽草各一两
　　右八味，□咀，以水三斗煮猪蹄，取八升，去之，内诸药，煮取四升，去滓，渍疮两食顷，洗之，拭令乾，传麝香膏。
　　麝香膏，治痈疽及发背诸恶疮，去恶肉方：
　　麝香　茹一作真珠　雄黄　矾石各一两
　　右四味，治下筛，以猜膏调如泥涂之，恶肉尽止，却傅生肉膏。
　　食恶肉膏方：
　　大黄　芎藭　莽草　真珠　雌黄　附子生用，各一两　白敛　矾石　黄苓　茹各二两　雄黄半两
　　右十一味，□咀，以猪脂一升半，煎五六沸，去滓，内茹、矾石末，搅调傅之疮中，恶肉尽乃止。
　　治痈肿恶肉不尽者方：
　　蒴藋灰一作藋灰　石灰《肘后》作白炭灰
　　右二味，各淋取汁，合煎如膏，膏成傅之，食恶肉，亦去黑子。此药过十日不中用。
　　又方：
　　生地黄汁煎如胶，作饼子帖之，日四五度。
　　食恶肉散方：
　　硫黄　丹砂　麝香　漆头茹　马齿矾　雄黄　雌黄　白矾各二分
　　右八味，治下筛，以粉之，吮食恶肉。《千金翼》薄帖篇无白矾、雌黄，有藜芦，云亦膏和传之，又处疗痈疽篇无丹砂。《广济方》疗痈肿脓溃，疮中有紫肉破不消，以此散兑或内蚀之。
　　又方：
　　简茹　矾石　雄黄　硫黄各二分
　　右四味，治下筛，内疮中，恶肉尽即止，不得过好肉也。
　　生肉膏，治痈疽发背坏后生肉方：
　　生地黄一斤　辛夷二两　独活　当归　大黄　黄耆　芎藭　白芷　芍药　黄苓　续断各一两　莲白五两
　　右十二味，□咀，以腊月猪脂四升煎，取白芷黄下之，去滓，傅之立瘥。
　　又方：
　　甘草　当归　白芷　苁蓉　蜀椒　细辛各二两　乌啄六分，生用　蛇衔一两　薤白二十茎　乾地黄三两
　　右十味，□咀，以醋半升渍一宿，次日猪膏三斤#6煎令沸，三上三下，膏成涂之，立瘥。
　　蛇衔生肉膏，治痈疽、金疮败坏者方：
　　蛇衔　当归各六分　乾地黄三两　黄连　黄耆　黄苓　大黄　续断　蜀椒　芍药　白芨　芎藭　莽草　白芷　附子　甘草　细辛各一两薤白一把
　　右十八味，□咀，酢渍再宿，腊月猪脂七升，煎三上三下，酢尽下之，去滓，取傅。日二夜一#7。《崔氏》有大戟、独活各一两，无地黄、黄连、黄耆、续断、白友、芎藭、白芷、甘草。
　　五香汤，治热毒气，卒肿痛，结作核，或似痈疖而非，使人头痛，寒热气急者，数日不除杀人：
　　青木香　藿香　熏陆香　沉香　丁香各一两
　　右五味，□咀，以水五升，煮取二升，分三服。不瘥更服，并以滓傅肿上。《千金翼》以麝香代藿香
　　漏芦汤下之之方：
　　漏芦　白芨　黄苓　麻黄　白薇　枳实　升麻　芍药　甘草各二两　大黄三两
　　右十味，□咀，以水一斗，煮取三升，分三服，快下之。无药处，单用大黄亦得。《肘后》云治痈疽、丹疹、毒肿、恶肉。《千金翼》无白薇。《刘涓子》无芍药，有连翘，治时行热毒，变作赤色痈疽、丹疹、毒肿及眼赤痛生瘴翳，若热盛者，可加芒硝二两。《经心录》无白薇，有知母、犀角、芒硝各二两。此方与小儿篇方相重，分两服法异。
　　丹参膏方：
　　丹参　蒴藋　莽草　蜀椒　踯烛各二两　秦艽　独活　白芨　牛膝　菊花　乌头　防己各一两
　　右十二味，□咀，以醋二升浸一宿，夏半日，如急要，便煎。取猪脂四升，煎令醋气歇，慢火煎，去滓，用傅患处，日五六度。《肘后》用防风，不用防己，治恶肉、恶核、瘰、风结诸肿，云此膏亦可服。
　　小竹沥汤，治气痛方：
　　淡竹沥二升#8 　射干　杏仁　独活　枳实　白朮　防己　防风　秦艽　芍药　甘草　茵芋　茯苓　黄苓　麻黄各二两
　　右十五味，□咀，以水九升，煮取半，下沥，煮取三升，分四服。
　　白薇散方：
　　白薇　防风　射干　白朮各#9六分　麻黄　秦艽各五分　当归　防己　乌头　青木香　天门冬　枳实　独活　萎蕤　山茱萸各四分　柴胡　白芷各三分　莽草　蜀椒各二#10
　　右十九味，治下筛，以浆水服方寸匕，日三，加至二匕。
　　蒺藜散，治气肿痛方：
　　右用蒺藜子一升，熬令黄，为末，以麻油和如泥，炒令焦黑，以傅故熟布上，如肿大小，勿开孔帖之。无蒺藜，用小豆末和鸡子如前，乾易之，妙。
　　藜芦膏，治赤色肿有尖头者方：
　　藜芦二分　黄连　矾石　雄黄　松脂　黄苓各八分
　　右六味，为末，猪脂二升二合煎令烊，调和以傅上，瘑癣、头疮极效，又治浅疮，经年抓搔痒处成孔者。
　　瞿麦散，治痈，排脓、止痛、利小便方：
　　瞿麦一两　芍药　桂心　赤小豆酒浸，熬　麦门冬　芎藭　黄耆　当归　白敛各二两
　　右九味，治下筛，先食，酒下方寸匕，日三。《千金翼》用细辛、薏苡仁、白芷，不用桂心、麦门冬、白敛，治诸痈溃及未渍，疮中疼痛，脓血不绝，不可忍者。
　　薏苡仁散，治痈肿，令自溃长肉方：
　　薏苡仁　桂心　白敛　当归　茯蓉　乾姜各二两
　　右六味，治下筛，先食，温酒服方寸匕，日三夜二。
　　黄耆茯苓汤，治痈疽溃后脓太多，虚热方：
　　黄耆　麦门冬各三两　生姜四两　五味子四合　芎藭　茯苓　桂心各二两　大枣二十枚
　　右八味，□咀，以水一斗半，煮取四升，分六服。《千金翼》有远志、当归、人参各二两，甘草六两。
　　内消散，一治凡是痈疽皆宜服之方：
　　赤小豆醋一升浸熬#11　人参　甘草　瞿麦　当归　猪苓　黄苓各二两　白敛　薏苡仁　黄耆各三两　防风一两　升麻四两
　　右十二味，治下筛，以一酒服方寸匕，日三夜二，长服取瘥。
　　猬皮散，治痈疽脓血内漏，诸漏壤败，男发背女乳房，及五痔方：
　　谓皮　蜂房各一具　地榆　附子　桂心　当归　续断各五分　乾姜　蜀椒　稿本各四分　厚朴六分
　　右十一味，治下筛，空腹以酒服方寸匕，日三，取瘥。加斑猫七枚益良。
　　凡患肿，皆因宿热所致，须服冷药，瘥后有患冷利不止者方：
　　人参　龙骨　赤石脂#12　甘草　乾姜各二两　附子一枚
　　右六味，□咀，以水八升，煮取二升半，分三服，每服八合。
　　栀子汤，治表裹俱热，三焦不实，身体生疮，及发痈廊，大小便不利方：
　　栀子仁二七枚　芒硝二两　黄苓　甘草　知母各三两　大黄四两
　　右六味，□咀，以水五升，煮减半，下大黄，取一升八合，去滓，内芒硝，分三服。
　　五利汤，治年四十已还强壮，常大患热，发痈疽无定处，大小便不通方：《刘涓子》名大黄汤。
　　芒硝一两　升麻　黄苓各二两　大黄三两　栀子仁五两
　　右五味，□咀，以水五升，煮取二升四合，去滓，下芒硝。分四服，快利即止。
　　乾地黄圆，凡壮热人能长服之，终身不患痈疽，令人肥悦耐劳苦方：
　　乾地黄五两　芍药　甘草　桂心　黄耆　黄苓　远志各二两　石斛　当归　大黄各三两　巴戟天　栝蒌根　人参各一两　天门冬　苁蓉各四两
　　右十五味，为末，蜜丸如梧子。酒服十丸，日三，加至二十丸。
　　又方，治虚热，消疮疖方：
　　乾地黄四两　大黄六分　芍药　王不留行　茯苓　甘草　远志　麦门冬　人参　升麻　黄苓各三两　桂心六两
　　右十二味，为末，蜜和丸如梧子大。酒服十丸，日三，加至二十丸。久服令人肥健。一方有枳实三两。《外台》无甘草、远志、麦门冬、人参、升麻、黄苓。
　　又方，治虚劳客热，数发痈肿疮疖，经年不除方：
　　乾地黄四两　黄耆　黄苓　大黄　黄连　泽泻　细辛各三两　甘草　桂心　芍药　茯苓　乾漆各二两　人参一两　天门冬五两
　　右十四味，为末，蜜丸如梧子大。酒服十丸，日三夜一，加至二十丸。久服延年，终身不发痈疽。凡方中用大黄，薄切，五升米下蒸熟，曝乾用之。热多，倍大黄。《要籍喻义》无泽泻。
　　地黄煎，补虚除热，散乳石、去痈疖痔疾，悉宜服之之方：
　　生地黄随多少，三捣三压，取汁令尽，铜器中汤上煮，勿盖覆，令泄气，得减半出之，布绞去粗碎结浊滓秽，再煎令如饧。丸如弹丸许，酒服，日三，勿加之。百日，痈疽永不发。
　　枸杞煎，治虚劳，轻身益气，令人有力，一切痈疽永不发方：
　　枸杞三十斤，锉。叶生至未落可用茎，叶落至未生可用根。以水一石，煮取五斗，去滓徒。将滓更入釜，与水依前，煮取五斗，并前为一斛，澄清去徒，釜中煎，取二斗许。更入小铜锅子煎，令连连如饧止，或器盛，重汤煮更好。每日早朝服一合半，日再。初服一合，渐加。
　　治风湿体痛，不能饮食，兼痈疽后补虚赢方：
　　蔷薇根　枸杞根各一百斤　食蜜　生地黄各十斤
　　右四味，□咀，先以水煮二根令味浓，取二斛，去淀，次内地黄煮令烂，绞去滓，微火煎令如粥，次内蜜，耗令相得，每食后服如弹丸许。
　　扬肿方：
　　大黄　黄苓　白敛　芒硝各三分
　　右四味，□咀，以水六升，煮取三升，故帛四重蘸汁中，以拓肿处，乾即易之，无度数，昼夜为之。
　　又方，治痈疽始作，肿赤炖热，长甚速方：
　　青木香　犀角　大黄　栀子仁　紫檀香　升麻　黄苓　羚羊角　黄连　甘草　芒硝　射干　黄檗　白敛各二分　地黄汁五合　麝香一分#13，研入
　　右十六味，□咀，以水五升，煮取二升，小冷，故帛两重蘸汤中，榻肿处，乾即易之，日夜数百度。
　　又方，治颈项及胸背有大肿赤发，即封之，令不成脓方：
　　朴消五两　香豉　生地黄汁各半斤
　　右三味，合捣，煮令地黄烂熟，傅肿处，厚二分，日三四易，至瘥止。此兼治一切肿。
　　又方，治痈肿痛烦闷方：
　　右用生揪叶十重帖之，以帛裹令缓急得所，日二易。止痛兼消肿，蚀脓甚良，胜於他物。如冬月先收乾者，临用以盛润之，亦可薄削揪皮用之。
　　又方，治大人小兄瘫肿方：
　　右用生猪脑傅纸上帖之，乾则易，日三四度。
　　又方：
　　芥子为末，汤和傅纸上帖之。《千金翼》以猪胆和涂之。
　　又方：
　　白姜石末，蒜和捣傅上。
　　又方：
　　捣马鞭草傅上，即头出。
　　又方：
　　灸两足大拇趾奇中，立瘥，仍随病左右。
　　治痈始觉肿，令消方：
　　大黄　通草　葶苈　莽草
　　右四味，各等分，为末，以水和傅上，乾则易之。
　　又方：
　　以茛若末三指撮，水和服之，日三，神良。
　　治痈方：
　　右用芫花为末，胶和如粥傅之。
　　治痈疽发腹背阴匿处，通身有数十痈者方：
　　右取乾牛粪烧灰，治下筛，以鸡子白调涂之，乾复易。
　　若已结脓，使聚长者方：
　　右用栝蒌根为末，苦酒和傅上，燥复易。赤小豆亦佳。
　　治痈有脓令溃方：
　　右用鸡羽三七枚，烧末，服之即溃。
　　又方：
　　人乳和曲傅上，比晓脓血尽出，不用近手。
　　又方：
　　箔经绳烧末，腊月猪脂和傅下畔即溃，不须针灸。
　　治痈肿发背初作，及经十日已上，肿赤焮热毒气盛，日夜疼痛，百药不效方：
　　赌鸡子一枚新出　狗屎如鸡子大
　　右二味，搅调和，微火熬令稀稠得所，捻作饼子。於肿头坚处帖之，以纸帖上，以帛抹之，时时看视，觉饼子热即易，勿令转动及歇气，经一宿定。如多日患者，三日帖之，一日一易，至瘥止。此方秽恶，不可施之贵胜。然其愈疾，一切诸方皆不可及。自外诸方，还复备员设仪注而已，学者当晓此方，以备诸急尔。
　　乌麻膏，治诸漏恶疮，一十三般丁肿，五色游肿，痈疖毒热，狐刺蛇毒，狂犬虫狼六畜所伤不可识者，二十年漏，金疮中风，皆以此膏帖之，恶脓尽即瘥，止痛生肌，一帖不换药，惟一日一度拭去膏上脓再帖，至瘥止：
　　生乌麻油一斤　黄丹四两　蜡四分，皆大两大斤
　　右三味，以腊日前一日从午内油铜器中，微火煎，至明旦看油减一分，下黄丹消尽，下蜡令沫消，药成，至午时出。惟男子合之，毋令小儿、女人、六畜等见。
　　治诸肿帖方#14：
　　紫葛十分　大黄五分　青木香一分　玄参　白敛　黄苓　黄连　榆白皮　升麻　由跋各三分　赤小豆一合
　　右十一味，治下筛，以生地黄汁和如泥，傅肿上，乾则易。无地黄汁，与米醋和之。
　　松脂膏，治痈肿方：
　　松脂一斤半　猪脂一合半　黄苓　黄耆　黄连　当归　大黄　芍药　芍蓊　蜡各一两
　　右十味，其八味□咀，合二脂微火煎，三上三下，绵及布绞去滓，火炙傅纸上，随肿大小帖之，日三易，即瘥。
　　又方：
　　松脂一斤　猪脂半斤　大黄一两　白蜡四两　细辛　防风　黄苓　芎藭　白敛　当归　芍药　莽草　黄檗　白芷　黄连各半两
　　右十五味，□咀，先煎二脂白蜡令烊，次内诸药，三上三下，以绵及布绞，着水中为饼，取少许火炙之，傅油纸上，帖疮处。《千金翼》有黄耆一两。
　　治痈疽痔漏恶疮，妇人妬乳，漆疮方：
　　野葛　芍药　薤白　当归　通草各二分　附子一分
　　右六味，□咀，醋浸半日，先煎猪脂八合，令烟出，内乱发二分令消尽，下之待冷。又内松脂八分、蜡二分，更着火上和，次内诸药，煎令沸，三上三下，去滓。以故帛傅药帖肿上，乾即易。如春月，去附子。其发须尽洗去垢，不尔令人疮痛。
　　青龙五生膏，治痈疽痔漏恶疮，脓血出，皆以此方导之：
　　生梧桐白皮　生桑白皮　生青竹茹　生柏白皮　生龙胆各五两　蜂房　谓皮　蛇蜕皮各一具#15　雄黄　雌黄各一两　蜀椒　附子　芎藭各五分
　　右十三味，□咀，以三年苦酒二斗，浸一宿，於炭火上炙乾，捣，下细筛，以猪脂二升半，微火煎，搅令相得如饴，着末水中，新白瓷器中盛。稍稍随病深浅傅之，并以清酒服如枣核大，日一。
　　灭瘢膏，治诸色痈肿恶疮瘥后有瘢痕方：
　　安息香一作女萎　矾石　狼毒　羊踯躅　乌头　附子　野葛　白芷　乌贼骨　皂荚　天雄　芍药　芎藭　赤石脂　大黄　当归　莽草　石膏　乾地黄　地榆　白朮　续断　鬼臼　蜀椒　巴豆　细辛各一两
　　右二十六味，捣末，用成煎猪脂四斤和，以此为准，煎三上三下，以好盐一大匙下之，膏成。须服者与服，须摩者与摩，摩之忌近眼，服之忌妊娠人。若灭瘢者，以布揩令伤傅之；鼻中息肉者，取如大豆内鼻中；如瘀血者，酒服如枣核大；痔漏者，以绵裹如梅子大内下部；中风者，摩患上取瘥；崩中者亦内。其灭瘢，取少许和鹰屎白傅之。取腊日合，神效。《千金翼》有矾石一两。
　　治脓溃后疮不合方：
　　右烧鼠皮一枚为末，傅疮孔中。
　　又方：
　　熟嚼大豆以傅之。
　　又方：
　　炒乌麻令黑熟，捣以傅之。
　　又方：
　　以牛屎傅之，乾即易。
　　又方：
　　烧破蒲席灰，腊月猪脂和，内孔中。
　　治痈久不疟方：
　　右用马齿菜捣汁，煎以傅之。
　　治痈廊溃后脓不断，及为诸物刺伤，疮不瘥方：
　　石硫黄粉二分
　　右一味，取箸一片，□碎头，少湿内硫黄中，以刺疮孔，疮瘥为度。
　　治痈肉中如眼，诸药所不效者方：
　　右取附子削令如棋子，安肿上，以唾帖，以火炙之，令附子欲焦，复唾湿，以火炙之，如是三度，令附子热气彻内，即瘥。此法极妙也。
　　练石散，治痈有坚如石核者，复大色不变，或作石痈方：
　　粗理黄石一斤　鹿角八两，烧　白敛三两
　　右三味，以醋五升，先烧石令#16赤，内醋中，不限数，醋减半止。总捣末，以余醋和如泥，厚傅之。乾则易，取消止，尽更合。诸漏及瘰，其药悉皆用之。仍火针针头破，傅药。又单磨鹿角、半夏末和傅之，不如前方佳也。
　　治石痈坚如石，不作脓者方：
　　右用生商陆根熟捣傅之，乾即易，取软为度。又治湿漏诸痈廊。
　　又方：
　　蜀桑根白皮阴乾，捣末，烊胶，以酒和药傅肿，根即拔。
　　又方：
　　茛若子为末，醋和，以傅疮头，根即拔。
　　又方：
　　蛇蜕皮帖之，经宿便瘥。
　　又方：
　　栎子一枚，以醋於青石上磨之，以涂肿上，乾更涂，不过十度即愈。
　　又方：
　　梁上尘 葵根茎灰各等分
　　右二味，醋和傅之，即瘥。
　　又方：
　　当上灸百壮，石子当碎出。如不出，益壮乃佳。凡发肿至坚有根者，名日石痈。
　　禁肿法：
　　凡春初雷始发声时，急以两手指雷声，声止乃止，后七日勿洗手，此后有一切肿及蜴螫恶注肿疮，摩之随手即消。
　　书肿方：
　　天#17乙甲一不生未乙一不成，壬癸死
　　右以丹书，闭气书肿上，立瘥。
　　治恶毒肿，或着阴卵，或着一边，疼痛挛急，引入小腹不可忍者，一宿杀人方：
　　以取茴香草捣汁，饮一升，日三四服，滓傅肿上。冬月阙生者，根亦可用。此是外国神方，於永嘉年末用之，起死回生神验。
　　治风劳毒肿，疼痛挛急，或牵引小腹及腰脾痛方：
　　右用桃仁一升，研如常法，以酒三升搅和，顿服之，厚衣被盖令汗，不过三剂瘥。
　　治脚肿向上至腹即杀人者方：
　　右用赤小豆一斗，以水三斗煮令烂，出豆，以汁浸脚至膝，每日一度，瘥止。若已入腹，不须浸，但煮豆食之。忌盐、菜、米、曲等。渴饮汁，瘥乃止。
　　麻子小豆汤，治毒肿无定处，或赤色恶寒，或心腹刺痛烦闷者，此是毒气深重所致方：
　　麻子　赤小豆各五升　生商陆二升　附子二两　射干三两　升麻四两
　　右六味，□咀，以水四斗，先煮四味，取二斗半，去滓，次研麻子碎，和汁煮一沸，滤去滓，取汁烂煮豆。其汁每服五合，日二夜一。当利小便为度，肿退即瘥，并食豆。
　　治一切肿毒，疼痛不可忍者方：
　　以取萆麻子熟捣傅之，即瘥。
　　治诸疮着白痂复发方：
　　大蒜　鼠屎　书墨
　　右三味，各等分，为末傅之，日三。
　　治疖子方：
　　凡疖无头者，吞葵子一枚，不得多服。
　　又方：
　　生椒末 釜下土
　　右二味，各等分，醋和涂之。《千金翼》有曲末，为三味。
　　又方：
　　狗头骨芸薹子
　　右二味，各等分为末，醋和傅之。
　　又方：
　　烧葛蔓灰封上自消，牛粪灰封之亦佳。
　　又方：
　　鼠粘根叶帖之。
　　又方：
　　水和雀屎傅之。
　　孙真人备急千金要方卷之六十六竟
　　#1痈疽方：原缺，据本书文例补。
　　#2冬：原作『久』，据影宋刻本改。
　　#3各：原脱，据影宋刻本补。
　　#4二：影宋刻本作『三』。
　　#5日一：影宋刻本作『日二』。
　　#6三斤：影宋刻本作『二斤』。
　　#7日二夜一：影宋刻本作『日三夜一』。
　　#8二升：影宋刻本作『一升』。
　　#9各：原脱，据影宋刻本补。下仿此。
　　#10各二分：影宋刻本作『各一分』。
　　#11醋一升没熬：影宋刻本作『一升，醋浸熬』。
　　#12赤石脂：原作『赤石膏』，据影宋刻本改。
　　#13一分：影宋刻本作『二分』。
　　#14治诸肿帖方：影宋刻本作『治诸肿，紫葛贴方』。
　　#15各一具：此三字原脱，据影宋刻本补。
　　#16令：原作『灰』，据影宋刻本改。
　　#17天：影宋刻本作『太』。
　　孙真人备急千金要方卷之六十七
　　宋朝奉郎守太常少卿充秘阁校理林亿等校正
　　发背方#1
　　发背第三论方
　　论曰：凡发背，皆因服食五石、寒食、更生散所致，亦有单服锺乳而发者，又有生平不服而自发者，此是上代有服之者。其候率多於背两胛间起，初如粟米大，或痛或痒，仍作赤色，人皆初不以为事，日渐长大，不过十日遂至於死。其临困之时，已阔三寸、高一寸，疮有数十孔，以手按之，诸孔中皆脓出，寻时失音。所以养生者，小觉背上痒痛有异，即火急取净土，水和如泥，捻作饼子，厚二分、阔一寸半，以粗艾大作炷，灸泥饼上，帖着疮上灸之，一炷一易饼子。若粟米大时，可灸七饼子即瘥；如榆荚大，灸七七饼炷即瘥；如钱大，可日夜灸之，不限炷数。仍服五香连翘汤及铁浆诸药攻之，乃愈。又法：诸发背未作大脓，可以冷水射之，浸石令冷熨之，日夜莫住，瘥乃止。此病忌面、酒、五辛等。亦有当两肩上发者。
　　凡服石人，皆须劳役四体，无令自安。如其不尔者，多有发动。亦不得遂便恣意取暖，称己适情，必须遗欲以取寒冻，虽当时不宁，於后在身多有所益，终无发动之虑耳。
　　凡肿起背胛间，头白如黍粟，四边相连，肿赤黑，令人闷乱，即名发背也。禁房室、酒肉、蒜面。若不灸治，即入内杀人。若灸，当疮上七八百壮。有人不识，多作杂肿治者，皆死。
　　治发背及痈肿已溃未溃方：
　　右用香豉三升，少与水和，熟捣成强泥，依肿作饼子，厚三分已上。有孔勿覆孔上，布豉饼，以艾列其上，灸之使温温而热，勿令破肉。如热痛，即急易之，患当减。快得安稳，一日二度灸之。如先有疮孔，孔中得汁出即瘥。
　　治痈疽发背已溃未溃，及诸毒肿方：
　　枯篓根　榆白皮　胡燕窠　鼠室土
　　右四味，各等分，为末。以女人月经衣，水洗取汁和如泥，封肿上，乾即易。溃者四面封之，已觉即封，从一日至五日，令瘥。
　　治发背，背上初欲结肿方：
　　大黄　升麻　黄苓　甘草各三两　栀子三七枚
　　右五味，□咀，以水九升，煮取三升，分三服。取快利便止，不利更进。
　　内补散，治痈疽发背已溃，排脓生肉方：
　　当归　桂心各二两　人参　芎藭　厚朴　防风　甘草　白芷　桔梗各一两
　　右九味，治下筛，酒服方寸匕，日三夜二。未瘥更服，勿绝。《外台》无防风、甘草、白芷。
　　又方，治痈疽发背方：
　　蜀椒　乾姜　黄苓　人参各二分　桂心一分　小豆一合半　白敛　甘草　附子　防风各一两　芎藭二两
　　右十一味，治下筛，酒服方寸匕，日三夜二。．
　　李根皮散，治痈疽发背及小小瘰方：
　　李根皮一升　栝蒌根　半夏各五两　通草　白敛　桔梗　厚朴　黄苓　附子各一两　甘草　当归各二两　葛根三两　桂心　芍药各四两芎藭六两
　　右十五味，治下筛，酒服方寸匕，日三。疮大困者，夜再服之。曾有人患骨从疮中出，兼有三十余痈廊，服此散瘥。
　　大内塞排脓散，治发背痈肿经年，瘥后复发。此因大风或结气在内，经脉闭塞，至夏月已来出攻於背，久不治，积聚作脓血为疮，内漏方：
　　山茱萸　五味子　茯苓　乾姜各六两#2　甘草　石斛　人参　桂心　芍药各五分#3　巴戟天　麦门冬　乾地黄　苁蓉　远志各八分当归　石韦　芎藭各四分　附子二分　地胆　菟丝子各三分
　　右二十味，治下筛，酒服方寸匕，日三夜一，稍加之。长服终身不患痈疖。
　　治发背方：
　　右用乱发灰，酒服方寸匕。亦治瘭疽。
　　又方：
　　猪脂傅上，日四五度。亦治发乳。《救急方》云：取猪羊脂切作片，冷水浸，帖上，暖易之，五六十片瘥。若初帖少许即寒，寒定好眠，甚妙。
　　又方：
　　三年醋滓，微火煎令稠，和牛脂傅上，日一易#4。
　　又方：
　　猪狗牙烧灰，醋和傅上，日三四易。
　　又方：
　　烧古蚌灰，鸡子白和傅之，日三易。
　　又方：
　　饮铁浆二升，取利。
　　又方：
　　蛇头灰醋和傅之，日三易。
　　又方：
　　烧鹿角灰，醋和傅之，日四五易。
　　丹毒第四论方
　　论曰：丹毒一名天火，肉中忽有赤如丹涂之色，大者如手掌，甚者遍身有痒有肿，无定色。有白丹#5者，肉中肿起，痒而复痛，微虚肿如吹状，隐轸起也。有鸡冠丹者，赤色而起，大者如连钱，小者如麻豆粒状，肉上粟粟如鸡冠肌理也，一名茱萸丹。有水丹者，由遍体热起，遇水湿搏之，结丹晃晃黄赤色，如有水在皮中，喜着股及阴处。此虽小疾，不治令人至死。治之皆用升麻膏方：
　　升麻　白薇《肘后》作白敛　漏芦　连翘　芒硝　黄苓各二两　蛇衔　枳实各三两　蒴藋四两　栀子四十枚
　　右十味，微捣碎，以水三升浸半日，以猪膏五升煎，令水气尽，去滓，膏成傅上，诸丹皆用之，及热疮肿上，日三。《经心录》无根实，以治诸毒肿。
　　升麻汤#6，治丹毒方：
　　升麻　漏芦　芒硝各二两　黄苓三两　蒴藋五两　栀子二十枚
　　右六味，□咀，以水一斗浸良久，煮取七升，冷，以故帛染汁拓诸丹毒上，常令湿，榻后须服饮子并漏芦汤。方并见前痈肿条中，服之立瘥。《小品》用治丹轸、诸毒肿。
　　单方：
　　水苔生　蛇衔　生地黄　生菘菜　蒴藋　叶慎火草　五叶藤　豆叶　浮萍已上取一味单捣涂之。　大黄　栀子　黄苓　芒硝已上取一味下水和用。
　　右十三味，或捣成末，单用一味，立瘥。
　　又方：
　　凡天下极冷，无过藻菜最冷。但有患热毒肿并丹等，取渠中藻菜细切，熟捣傅之，厚三分，乾即易。
　　治诸丹神验方：
　　右以芸薹菜熟捣，厚封之，随手即消。如余热气未愈，但三日内封之，使醒醒好瘥止，纵乾亦封之勿歇，以绝本。余以正观七年三月八日於内江县饮多，至夜睡中觉四体骨肉疼痛，比至晓，头痛目眩，额左角上如弹丸大肿痛，不得手近，至午时至於右角，至夜诸处皆到，其眼遂闭合不得开，几至殒毙。县令周公以种种药治不瘥，经七日，余自处此方，其验如神，故疏之以传来世云耳。
　　治五色油丹方：俗名油肿，若犯者多致死，不可轻之。
　　右缚母猪，枕头卧，甚良。
　　又方：
　　牛屎涂之，乾即易。
　　治赤流肿丹毒方：
　　右取榆根白皮为末，鸡子白和傅之。《千金翼》又用鸡子白和蒲席衣#7傅。
　　又方：
　　捣大麻子，水和傅之。
　　又方：
　　以煎羊脂摩之。得青羊脂最良。《集验方》云：治人面目身体卒赤黑丹，起如疥状，不治日剧，遍身即杀人。
　　治小儿丹毒方：
　　右捣马齿苋一握，取汁饮之，以滓傅其上。
　　又方：
　　捣赤小豆五合，水和，取汁饮一合良，以滓涂五心。
　　又方：浓煮大豆汁涂之良，瘥后亦无瘢痕。
　　又方：
　　腊月猪脂和釜下土傅之，乾即易。
　　治小儿五色丹方：
　　右用猪槽下烂泥傅之，乾则易。《集验方》治卒赤黑丹。
　　又方：
　　捣蒴藋叶傅之。
　　又方：
　　服黄龙汤二合，并傅患上佳。
　　治小儿白丹方：
　　右用烧猪屎灰，鸡子白和傅之良。
　　治小儿赤丹方：
　　右捣芸薹叶汁服三合，滓傅上良。《千金翼》云：芸薹末，以鸡子白和涂之。
　　治小儿赤丹斑驳者方。
　　右以唾和胡粉，从外向内傅之。
　　又方：
　　锻铁屎，以猪脂和傅之。
　　又方：
　　屋尘以腊月猪脂和傅之。
　　治小儿火丹，赤如朱走皮中方：
　　右以醋和豉研傅之。
　　又方：
　　鲤鱼血傅之良。
　　又方：
　　捣荏子傅之良。
　　又方：
　　猪屎水和绞取汁，服少许良。
　　治小儿天火毒#8，肉中有赤如丹色，大者如手，甚者遍身，或痛或痒或肿方：
　　右用赤小豆二升，为末，鸡子白和如薄泥傅之，乾则易，便瘥。一切丹并用此方，皆瘥。
　　又方：
　　生麻油涂之。
　　治小儿骨火丹，其疮见骨方：
　　右捣大小蒜厚封之，着足踝者是。
　　治小儿殃火丹，毒着两胁及腋下者方：
　　右用伏龙肝为末，油和傅之，乾则易。若入腹及阴，以慎火草取汁服之。
　　治小儿尿灶丹，初从两股起，及脐间走入阴头，皆赤色者方：
　　右切桑白皮二升，以水二升，煮取汁浴之良。
　　又方：
　　烧李根为灰，以田中流水和傅之良。
　　治小儿朱田火丹，病一日一夜即成疮，先从背起渐至遍身，如枣大，正赤色者方：
　　右用浓煮棘根汁洗之。已成疮者，赤小豆末傅之。未成疮者，鸡子白和小豆末以傅。凡方中用鸡子者，皆取先破者用之，完者无力。
　　治小儿天灶火丹，病从髀间起，小儿未满百日，犯行路灶君，若热流下，令阴头赤肿血出方：
　　右用伏龙肝捣末，鸡子白和傅之，日三良。
　　又方：
　　鲫鱼肉到，五合　赤小豆末三合#9
　　右二味，和捣，少水和傅之良。
　　治小儿野火丹，病遍身皆赤者方：
　　右用油涂之。
　　治小儿茱萸丹，病初从背起，遍身如细缬，一宿成疮者方：
　　右用赤小豆为末，以粉之。如未成疮者，鸡子白和以傅之。
　　治小儿废灶火丹，初从足趺起，正赤色者方：
　　右以枣根煮汁，沐浴五六度。
　　隐翰第五论方灸法
　　论曰：《 素问》 云，风邪客於肌中则肌虚，真气发散，又被寒搏皮肤，外、发腠理，开毫毛，淫气妄行之，则为痒也，所以有风轸搔痒，皆由於此。又有赤翰者，忽起如蚊纳啄，烦痒极者重沓垄起，搔之逐手起。又有白翰者，亦如此。赤翰热时即发，冷即止；白轸天阴冷即发。白轸宜煮矾石汁拭之，或煮蒴藋和少酒以浴之良，姚氏以治赤疹。或煮石南汁拭之良，或水煮鸡屎汁，或煮枳实汁拭之良。余一切如治丹方法，俗呼为风屎，亦名风尸。
　　石南汤，治六十四种风，淫液走人皮中如虫行，腰脊强直，五缓六急，手足拘孪，隐轸搔之作疮，风尸身痒，卒面目肿起，手不得上头，口噤不能言方。此方但是隐轸宜服之瘥。方见前风懿篇。
　　治风瘙隐轸，心迷闷乱方：
　　天雄　牛膝　桂心　知母各四分　栝蒌根　白朮各五分　防风六分　人参二分　乾姜　细辛各三分
　　右十味，治下筛，酒服半钱匕，加至一匕为度。
　　又方：
　　巴豆二两，以水七升，煮取三升。故帛染汁拭之，大人小儿以意加减。
　　又方：
　　矾石二两为末，酒三升渍令消，帛染拭病上。
　　又方：
　　吴茱萸一升，酒五升，煮取一升半，帛染拭病上。
　　治搔痒皮中风虚方：
　　枳实三升　松叶切，一升　独活　苁蓉　黄耆　秦艽各四两　丹参　蒴藋各五两
　　右八味，□咀，以酒二斗浸六宿。每服二合，日二，稍加之。
　　治风瘙隐松方：
　　白木三两　戎盥　矾石各半两　黄连　黄苓　细辛　芍爷　茵芋各一两
　　右八味，□咀，以水一斗，煮取三升，洗之，日三良。
　　又方：
　　马蔺子　蒴藋　矾石　茺蔚子　蒺藜子　茵芋　羊桃　篇竹各二两
　　右八味，□咀，以浆水二斗，煮取一斗二升，内矾石，洗之，日三。
　　又方：
　　蒴藋　防风　羊桃　石南　茵芋　芫花　蒺藜　矾石各一两
　　右八味，□咀，以浆水一斗，煮取五升，去滓，内矾石令小沸，温浴之。
　　又方：
　　蛇床子二升　防风二两　生蒺藜二两
　　右三味，□咀，以水一斗，煮取五升。拭病上，日三五遍。
　　又方：
　　酪和盐熟煮摩之，随手即消，良。
　　又方：
　　石灰淋取汁，洗之良。
　　又方：
　　白芷根叶煮汁洗之。
　　又方：
　　大豆三升，酒六升，煮四五沸。每服一盏，日三。
　　又方：
　　牛膝为末，酒下方寸匕，日三。并治骨疽、癞病及痦。
　　又方：
　　芥子末，浆服方寸匕，日三。
　　又方：
　　白朮末，酒服方寸匕，日三。
　　治隐轸痒痛方：
　　大黄　升麻　黄檗　当归　防风　芍药　黄苓　青木香　甘草各二两　枫香五两　芒硝一两　地黄汁一升
　　右十二味，□咀，以水一斗，煮取三升半，去滓，下芒硝令消。帛染拓病上一炊久，日四五度。
　　治举体痒痛如虫啮，痒而搔之，皮便脱落作疮方：
　　蒺藜子三升　蛇床子　茺蔚子各二升　防风五两　大戟一斤　大黄二两　矾石三两
　　右七味，□咀，酒四升、水七升，煮取四升，去滓，内矾石，以帛染拭之。
　　又方：
　　灸曲池二穴，小儿随年壮。发即灸之，神良。
　　治风痛肿疮痒在头面，拓洗方#10：
　　大黄　芒硝各四分　莽草二分，一作甘草三两　黄连六分　黄苓八分　蒺藜子五合
　　右六味，□咀，以水七升，煮取三升，去滓，下硝。以帛染拓洗，日一度，勿近目。
　　治身体赤隐轸而痒，搔之随手肿起方：
　　莽草二分　当归　芎藭　大戟　细辛　芍药　芫花　蜀椒　附子　踯躅各四分　猪膏二升半
　　右取十味，□咀，以酒渍一宿，猪膏煎之，候附子色黄膏成，去滓。以傅病上，日三。
　　青羊脂膏，治风热赤轸，搔之逐手作疮方：
　　青羊脂四两　甘草　芍药各三两　寒水石　白芷　白芨　黄苓　防风　黄耆　升麻各四分　竹叶切　石膏各一升
　　右十二味，□咀，先以水八升煮石膏、竹叶，取四升，去滓，浸诸药，以不中水猪脂二升合煎，膏成傅病上良。
　　治隐轸，百疗不瘥者方：
　　右用景天一斤，一名慎火草，细捣取汁傅上。热炙手摩之，再三度瘥。
　　又方：
　　芒硝八两，水一斗，煮取四升，适寒温绵染拭之。
　　又方：
　　黄连切　芒硝各五两
　　右二味，以水六升，煮取半，去滓洗之，日四五度。
　　治暴气在表，攻皮上，隐轸作疮方：
　　右煮槐枝叶洗之。
　　治小兄患隐轸入腹，体肿强而舌乾方：
　　右用芜菁子为末，酒服方寸匕，日一二三。
　　又方：
　　蚕沙二升，水二升煮，去滓，洗之良。
　　又方：
　　车前子为末，粉之良。
　　又方：
　　盥汤洗了，以蓼子授傅之。
　　孙真人备急千金要方卷之六十七竟
　　#1发背方：原缺，据本书文例补。
　　#2各六两：影宋刻本作『各一分』。
　　#3各五分：影宋刻本『桂心、芍药』各用『三分』。
　　#4日一易：此三字原脱，据影宋刻本补。
　　#5白丹：影宋刻本作『血丹』 。
　　#6 升麻汤：影宋刻本作『升麻拓汤』。
　　#7衣：影宋刻本作『灰』。
　　#8毒：影宋刻本作『丹』。
　　#9三合：影宋刻本作『五合』。
　　#10扬洗方：影宋刻本作『大黄拓洗方』。
　　孙真人备急千金要方卷之六十八
　　宋朝奉郎守太常少卿充秘阁校理林亿等校正
　　瘭疽方#１
　　瘭疽第六论　方
　　论曰：瘭疽者，肉中忽生点子如豆粒，小者如黍粟，极#２者如梅李，或赤或黑，或青或白，其状不定，有根不浮肿，痛伤之应心，根深至肌，经久便四面悉肿，疱黯熟紫黑色，能烂坏筋骨。若毒散，逐脉入脏杀人，南人名为拓着毒。厚肉处即割去之，亦烧铁烙之，令焦如炭，或灸百壮，或饮葵根汁，或饮蓝青汁，若犀角汁，及升麻汁、竹沥、黄龙汤等诸单方，治专去其热取瘥。其病喜着十指，故与代指相似，人不识之，呼作代指。不急治之，亦逐脉上入脏杀人。南方人得之，皆斩去其指。初指头先作黯疱，后始肿赤黑黯，瘆痛入心是也。
　　代指者，先肿□热痛，色不黯，缘爪甲边结脓，剧者爪皆脱落，此谓之代指病也。但得一物冷药汁拓渍之佳。若热盛，服漏芦汤及榻渍之，傅升麻膏亦可，针去血不妨洗渍涂膏也。
　　复有恶肉病者，身上忽有肉如赤豆粒，突出便长，推出如牛马乳，上如鸡冠状，不治，自长出不止，亦不痛痒。此由春冬时受恶风入肌脉中，变成此疾。治之宜服漏芦汤，外烧铁烙之，日日为之令焦尽，即以升麻膏傅上，积日乃瘥。
　　又有赤脉病者，身上忽有赤脉络起，陇耸如死蚯蚓之状，视之如有水在脉中，长短皆逐脉所处。此由春冬受恶风，入络脉中，其血肉瘀所作也。宜五香连翘汤，及竹沥等治之，刺去其血，仍傅丹参膏，亦用白鸡屎涂之良。
　　恶核病者，肉中忽有核，累累如梅李核，小者如豆粒，皮肉瘆痛，壮热痔索恶寒是也，与诸疮根瘰结筋相似。其疮根瘰，因疮而生，是缓无毒。恶核病卒然而起，有毒，若不治入腹，烦闷杀人。皆由冬月受温风，至春夏有暴寒相搏，气结成此毒也。但服五香汤主之，又以小豆末傅之，亦煮汤渍，时时洗之。消后以丹参膏傅之，令余核尽消。凡恶核初似被射公毒，无常定处，多恻恻然痛，或时不痛。人不痛者便不忧，不忧则救迟，救迟即杀人，是以宜早防之。尤忌鱼、鸡、猪、牛、马、驴等肉。其疾初如粟米，或似麻子，在肉裹而坚似疱，长甚速，初得多恶寒，须臾即短气。取昊茱萸五合作末，水一升和之，绞取汁顿服，以滓傅上，须臾服此汁，令毒散止，即不入腹也。入腹则致祸矣，切慎之。
　　凡痛病，喜发四肢，其状赤脉起如编绳，急痛壮热，其发於脚，喜从腨起至踝，亦如编绳，故云□病也。发於肾，喜着#3腋之下。皆由久劳热气盛，为湿凉所折，气结筋中成此病也。若不即治，其久溃脓，亦令人筋挛缩也。若不消溃，其热气不散，多作□病，漏芦汤主之。泻后锋针数针，去恶血气，针泻其根，核上傅小豆末，取消为度。又用治丹法治之，亦用治痈三味甘草散傅之。若溃，傅膏散如痈法。
　　恶核、□病、瘭疽等多起岭表，中土鲜有。南方人所食，杂类繁多，感病亦复不一。仕人往彼，深须预防，防之无法，必遭其毒，惟须五香汤、小豆散、吴茱萸，皆其要药。
　　凡附骨疽者，以其无破《外台》作故，附骨成脓，故名附骨疽。喜着大节解中，丈夫产妇喜着□中，小儿亦着脊背。大人急着者，先觉痛不得动摇，按之应骨痛，经日便觉皮肉渐急，洪肿如肥状是也。小儿才手近便大啼#4呼，即是肢节有痛候也。大人缓着者，先觉肌烘烘然，经日便觉痛痹不随。小儿四肢不能动摇，亦如不随状。看肢节解中若有肌#5烘烘处，不知是附骨疽，令遍身成肿不至溃，体皆有青黯。大人亦有不别，呼为贼风风肿，不知是疽也。凡人身体患热，当风取凉，风入骨解中，风热相搏，便成附骨疽，其候嗜眠沉重，忽忽耳呜。又秋夏露卧，为冷所折，风热伏结而作此疾。急者热多风少，缓者风多热少。小儿未知取风冷，何故而有此疾？由其血盛肌嫩，为风折之，即使凝结故也。凡初得附骨疽，即须急服漏芦汤下之，傅小豆散得消，可服五香连翘汤。方见痈条中。
　　凡贼风，其人体卒无热。中暴风冷，即骨解深痛，不废转动，按之应骨痛。久即结痛或结瘰。其附骨疽，久即肿而结脓，以此为异耳#6。若治附骨作贼风，则增益病深脓多。若治贼风作附骨，即加风冷，遂成瘰、偏枯、挛曲之疾也。疗之之效，皆在善始耳，此非天下至精，其孰能与於此。若候附骨与贼风为异者，附骨之始未肿，但痛而已，其贼风但痛不热。附骨则其上壮热，四体乍寒乍热，小便赤，大便涩，而无汗。若得下却热，并开发腠理，便得消也。纵不消尽，亦得浮浅近外。凡贼风，但夜痛，骨不可按抑，不得回转，痛处不壮热，亦不乍寒乍热，多觉身体索索然冷，欲得热熨痛处即小宽，时复有汗出，此为贼风证也，宜针灸、熨煿，诸服治风药即愈。方见风条中。
　　又有风热毒相搏为肿，其状先肿上生瘭浆，如火灼处，名曰风热毒，治之一如丹法。
　　又有洪烛疮，身上忽生瘭浆如沸汤洒，剧者遍头面，亦有胸胁腰腹肿缓，通体如火汤灼，瘭起者是也。治之法，急服漏芦汤下之，外以升麻膏傅之。其间傅升麻膏若无效，一依傅丹方。
　　凡热疮起便生白脓黄烂，疮起即浅，但出黄汁，名肥疮。
　　浸淫疮者，浅搔之，蔓延长不止。搔痒者，初如疥，搔之转生汁相连着是也。
　　瘑疮者，初作亦如肥疮，喜着手足，常相对生，随月生死，痛痒坼裂，春夏秋冬随瘥剧者是也。
　　有久痈余疮败为深疽者，在腨经间喜生，疮中水、恶露、寒冻不瘥，经年成骨疽，亦名胻疮。深烂青黑，四边坚强，中央脓血汁出，百药不瘥，汁溃好肉处皆虚肿，亦有碎骨出者，可温赤龙皮汤渍，方见七＋卷肠痈篇。夏月日日洗，冬月四日一洗。青肉多，可傅白茹散，食去恶肉，可三日傅之止，后长傅家猪屎散，得瘥止。取豮屎烧作灰#7，末如粉，致疮中令满，白汁出吮去，随更傅之，瘥止。若更青肉，复着白茹散如前法，家猪屎散取平复。
　　凡骨疽百疗不瘥者，可疮上以次灸之，三日三夜便瘥。如疮不瘥，瘥而复发，骨从孔中出者，名为骨疽。取先死乌雌鸡一只，去肉取骨，熬焦如炭，取三家牛棓木刮取屑，三家甑箄各一两，皆烧成炭，合导疮中，碎骨当出数片瘥。
　　治瘭疽秘方：
　　射干　甘草　枳实　升麻　乾地黄　黄苓各二两　麝香二分　前胡三分　犀角六分　大黄十分
　　右十味，□咀，以水九升，煮取三升，下大黄一沸，去滓，内麝香。分三服瘥止，不限剂数。此方世所不传，神良无比。《外台》无黄苓，云《翼》、《深师》加黄苓、麻黄、白薇、枳实、升麻、松叶。
　　治瘭疽诸疽，十指头焮赤痒痛方：《千金翼》名猪蹄汤。
　　白芷　大黄　芎藭　黄苓　黄连　甘草　细辛　稿本　当归　藜芦　莽草各一两
　　右十一味，□咀，以水二斗，先煮猪蹄一具，取一斗煮药，取五升，浸疮即瘥。
　　治瘭疽浸淫多汁，日渐大方：
　　黄连二两　胡粉　甘草　茹各二分
　　右四味，治下筛，以粉疮上，日三四度。
　　治瘭疽着手足肩背，累累如米起，色白，刮之汁出，瘥后复发方：
　　黄耆六分　升麻四分　款冬花二分　附子　苦参范汪无　赤小豆各一分
　　右六味，治下筛，酒服方寸匕，稍加，日三服。
　　又方：
　　虎屎白者，以马屎和，曝乾，烧为灰，粉之良。
　　又方：
　　青木香　滑石　龙骨各三两　胡粉一两　米粉一升
　　右五味，为末，稍以粉病上，日三。
　　又方：
　　灶屋尘　灶突墨　釜下土各一升
　　右三味，合研令匀，以水一斗煮三沸，取汁洗，日三四度。
　　治瘭疽着手足肩背，忽发累累如赤豆，剥之汁出者方。
　　鲫鱼长三寸者乱发鸡子大猪脂一升
　　右三味，煎为膏傅之。
　　又方：
　　熬芜菁子，捣碎，帛裹展转傅上良。
　　又方：
　　以麻子熬作末，摩上良。
　　又方：
　　酒和曲傅之。
　　又方：
　　以猪胆傅之良。
　　又方：
　　剥去疮痂，温醋泔清洗之，以胡燕窠和百日男儿屎如膏，傅之。
　　又方：
　　乱发灰服方寸匕，日三。亦治发背。
　　又方：
　　煮芸薹菜，取汁一升服之，并食乾熟芸薹数顿，少与盐酱。冬月研子，水和服之。
　　又方：
　　枸杞根并葵根叶煮汁煎令如糖，随意服之。
　　又方：
　　腊月糖昼夜连浸，数日乃愈。
　　治疽溃后方：
　　以盥汤洗拭了，烧皂荚灰，粉上良。
　　又方：
　　以牛耳中垢傅之良。
　　又方：
　　梁上尘和车中脂傅之。
　　又方：
　　以生麻油滓，绵裹布疮上，虫出。
　　又方：
　　以沸汤灌疮中三四遍。汤一作饧。
　　治疽似痈而小有异，脓如小豆汁，今日去，明日满者方：
　　右用芸薹熟捣，湿布袋盛之，埋热灰中，更互熨之，不过再三度安瘥。冬用乾者。
　　又方：
　　皂荚煎汤洗疮拭乾，以檗皮为末傅之，勿令作痂。
　　治疽卒着五指，筋急不得屈伸者方：
　　右灸踝骨中央数十壮，或至百壮。
　　治风疽方：凡脚踹及曲鳅中痒，搔则黄汁出是也，灸法见后。
　　右以青竹筒一枚，径一寸半、长三尺，当中着大豆一升，以糠、马屎二物烧为火，当竹筒中烧之，以器承两头取汁。先以浴清和盐热洗疮了，即涂豆汁，不过三度，极效。
　　又方：
　　嚼胡麻傅，以绵裹之，日易，神良。
　　治石疽，状如痤痴而皮厚方：
　　右捣谷子傅之。亦治金疮。
　　治久痈疮败坏成骨疽方：
　　右用末龙骨粉疮，四面厚二分，以膏着疮中，日二易，虫出如发，尽愈。膏方如左：
　　大虾蟆一枚，自死者　乱发一块，鸡子大　猪脂一斤
　　右三味，取二味内脂中煎，略消尽，下待冷，更内盐一合，搅和，充前用。
　　治疮久不瘥，瘥而复发，骨从孔中出，名为骨疽方：
　　以猪胆和揪叶捣封之。
　　又方：
　　捣白杨叶末傅之。
　　又方：
　　捣芜菁子傅之，帛裹，日一易。
　　又方：
　　穿地作坑，口小裹大，深三尺#8。取乾鸡屎二升，以艾及刻叶捣碎，和鸡屎令可燃火，坑中烧之令烟出，内疽於坑中熏之，以衣拥坑口，勿泄气。半日当有虫出，甚效。
　　治附骨疽方：
　　槲皮烧末，饮服方寸匕。
　　又方：
　　新剥鼠皮如钱孔大，贴肿上，即脓出。已溃者，取猪脊上脂贴之。
　　又方：
　　灸间使后一寸，随年壮，立瘥。
　　治久疽方：
　　右用鲫鱼破腹勿损，内白盥於腹中，以针缝之，於铜器中，火上煎令乾，作末，傅疽疮中。无脓者，以猪脂和傅上，小疼痛无怪也，十日瘥。
　　苦瓠散，治浸淫疮方：疮表裹相当名浸淫疮。
　　苦瓠一两 蜂房 蛇蜕各#9半两 大豆半合 梁上尘一合
　　右五味，治下筛，以粉为粥和傅纸上，贴之，日三。《古今录验#10》 无大豆。
　　又方：
　　以煎饼承热拓之。亦治细癣。
　　又方：
　　猪牙车骨年久者，槌破烧令脂出，热涂之。
　　又方：
　　取苦楝皮若枝，烧作灰傅上，乾者猪脂和涂之。并治小儿秃疮及诸恶疮。
　　治瘑疮方：
　　右用醋一升温令沸，以生薤一把内中，封疮上，瘥为度。
　　又方：
　　捣桃叶和鲤鱼酢糂封之，亦可以鲜傅上。
　　又方：
　　炒腊月糖傅之。
　　又方：
　　烧故履系为末傅之。
　　又方：
　　烧松根取脂涂之。
　　治燥病方：
　　右用醋和灰涂之。
　　又方：
　　热牛屎涂之。
　　治湿瘑方：
　　右烧乾虾蟆，猪脂和傅之。
　　治瘑疥百疗不瘥方：
　　楝实一升　桃皮　苦参　地榆根各五两
　　右四味，□咀，以水一斗，煮取五升，稍温洗之，日一度。
　　治久瘑疥湿疮，侵淫日广，痒不可堪，搔之黄汁出，瘥后复发方：
　　右用羊蹄根今去土，钿切，熟熬，以醋和熟捣，净洗疮，傅上一时间，以冷水洗之，日一度。又阴乾作末，痒时搔则汁出，以粉之。又以生葱根揩之。《千金翼》无葱字。
　　治一切瘑疮：凡脚端及曲煍中痒搔则黄汁出，是名风疽。
　　右灸足大趾奇间二七壮，又灸大趾头亦佳。
　　治诸疮因风致肿方：
　　右烧白芋灰，温汤和，厚三分傅疮上，乾即易，五六度瘥。
　　又方：
　　栎根皮三十斤，锉，以水三斛煮令热，下盐一把，令的的然热以浸疮，当出脓血，日日为之，痒止。
　　治恶露疮方：
　　以捣薤菜传疮口，以大艾炷灸药上，令热入内即瘥。
　　治恶疮方：
　　矾石　松脂　乱发　蜡各二分　猪膏四两
　　右五味，煎发候俏，内矾石，次内松脂，次内蜡，去滓，先刮洗疮令净，然后用药涂之，日再三。不痛久疮时愈，新疮迟愈，瘑疥痒疮、头秃皆即愈，生发胜飞黄膏。
　　又方:
　　烧篇竹灰，和楮白汁涂之。
　　又方：
　　羊屎麻根烧烟断，膏和封上，有汁者乾傅之。
　　又方：
　　面一升作饼，大小以覆疮，灸上令热，汁出尽瘥。
　　治恶疮似火烂，洗汤：
　　右用白马屎曝乾，以河水和煮十沸，绞取汁洗之。
　　治恶疮其大如钱，名曰马疥方：
　　右以水渍自死蛇一头，令烂去骨，以汁涂之，随手瘥。
　　治恶疮十年不瘥，似癞者方：
　　右用蛇蜕皮一枚烧，为末，下筛，猪脂和传之，醋和亦得。
　　又方；苦瓠一枚，□咀，煮取汁洗之，日三度。又煎以涂癣，甚良。当先以泔序洗乃涂，三日瘥。
　　又方：
　　烧豭猪屎傅之。
　　又方：
　　盐汤洗，捣地黄叶贴之。
　　又方：
　　烧茛菪子为末傅之。
　　又方：
　　烧鲫鱼灰和酱清传之。
　　乌膏，治恶疮方：
　　雄黄　雌黄　芎藭　升麻　乌头　防己　竹灰　黄连　黄檗　水银各二两　胡粉一分　蜡三两　杳仁三＋枚　巴豆二十枚　松脂　乱发各一鸡子大
　　右十六味，□咀，以猪膏三升急煎，令发消，去滓，停小冷，入真朱三钱匕，搅令相得以傅之。凡用膏，先净洗疮，拭乾乃傅上。傅讫，以赤石脂黄连散粉之。《千金翼》无竹灰、水银、蜡。
　　治种种诸疮不愈者方：
　　水银一两　黄连二两　经墨三分
　　右三味，治下筛，以不中水猪膏和傅上。不过再三度，瘥，神良。若欲多作任人。水银大须熟研，其药惟不治金疮。
　　治反花疮，并治积年诸疮方：
　　右取牛劳根熟捣，和腊月猪脂封上，瘥止。并治久不瘥诸肿、恶疮、漏疮等，皆瘥。
　　又方：
　　取马齿菜捣封上，瘥止。
　　又方：
　　取蜘蛛膜贴上，数易之，瘥止。
　　治身疮及头疮不止方：
　　右取菖蒲为末傅上，日三夜二。
　　治疮久不瘥方：
　　芜荑　藜芦各一两　姜黄　青矾　雄黄各一分　苦参　沙参各三分　附子一枚
　　右八味，治下筛，先以蓝汁洗疮去痂，乾拭傅上。小儿一炊久剥去之，大人半日才剥，再傅，不过三四度愈。
　　治诸疮久不瘥，并治六畜方：
　　右用枣膏三升，水三斗，煮取一斗半，数洗取愈。
　　治代指方：
　　右用甘草二两，□咀，水五升，煮取一升半，渍之。若无，用芒硝代。
　　又方：
　　以唾和白硇砂，先搜面作碗子盛。次着硇砂如枣#11许，以爪指着中，一日瘥。
　　又方：
　　以毛杂黄土作泥，泥指上，厚五分，内煻灰中煨之，令热可忍，泥乾即，不过数度瘥。
　　又方：
　　刺指热饭中二七遍。
　　又方：
　　以麻沸汤渍之即愈。
　　又方：
　　单煮地榆汤，渍之半日。
　　又方：
　　取萎黄葱叶煮沸渍之。
　　又方：
　　以蜀椒四合，水一升煮三沸，渍之。
　　又方：
　　先刺去脓血，炙鱼鲊皮令温，以缠裹周匝，痛止便愈。
　　治指痛欲脱方：
　　右用猪脂和盥煮令消，热内指中，一食久住。《千金翼》和乾姜。
　　治手足指掣痛不可忍方：
　　右用酱清和蜜温涂之。
　　又方：
　　灸指端七壮，立瘥。
　　治手足指逆胪方：此缘厕上搔头所致。
　　右还坐厕上，以指到持二七下即瘥。
　　又方：
　　青珠一分乾姜二分
　　右二味，捣，以粉疮上，日三。
　　治手足麸裂逆胪代指方：
　　右酒搦猪胰洗之，慎风冷。
　　治冬月冒涉，冻凌面目，手足皴瘃，及始热痛欲瘃者方：
　　右取麦窠煮令浓，热洗之。
　　治冻指瘫欲堕方：
　　右用马屎三升，以水煮令沸，渍半日愈。
　　治手足皴劈破裂，血出疼痛方：
　　右用猪脂着热酒中洗之。
　　治手足皴痛方：
　　右用煮茄子根洗之。
　　又方：、
　　芎藭三分蜀椒二分 白芷 防风 盐各一两
　　右五味，□咀，以水四升煎取浓涂之。或猪脂煎更良。
　　治尸脚方：凡人脚无冬夏常拆裂者是。
　　右用鸡屎付升，水二升，煮数沸，停水冷，渍半日，瘥止。亦甩马屎。忌踏酒吐及妇人秽血。
　　又方：
　　烊胶，胶乾故帛贴上。
　　治割甲侵肉不瘥方：
　　右以硇砂、矾石为末裹之，以瘥为候。
　　又方：
　　捣鬼针草苗汁、鼠黏草根和腊月猪脂傅之。
　　孙真人备急千金要方卷之六十八竟
　　#1瘭疸方：原缺，据本书文例补。
　　#2极：影宋刻本作『剧』。
　　#3 着：原作『 者』 据影宋刻本改。
　　#4大啼：原作『六腑』，据影宋刻本改。
　　#5肌：原作『崩』，据影宋刻本改。
　　#6耳：原作『宜』，据影宋刻本改。
　　#7作灰：此二宇原误倒，据影宋刻本乙正。
　　#8三尺：影宋刻本作『二尺』。
　　#9 各：原脱，据影宋刻本补。
　　#10验：原脱，据影宋刻本补。
　　#11枣：原作『唾』，据影宋刻本改。
　　孙真人备急千金要方卷之六十九
　　宋朝奉郎守太常少卿充秘阁校理林亿等校正
　　痔漏方#１
　　九漏第一瘰附论方灸法
　　论曰：夫九漏之为病，皆寒热瘰在於颈腋者，何气使生？此皆鼠寒热之毒气也，堤留於脉而不去者也。鼠之本皆根在於脏，其末上出於颈腋之下。其浮於脉中而未着於肌肉，而外为脓血者易去。去之奈何？曰：请从其末计其本，可使衰去而绝其寒热，审按其道以予之，徐往来以去、之。其小如麦者，一刺知#２，三刺已。决其死生奈何？曰：反其目视其中，有赤脉从上下贯瞳子，见一脉，一岁死；见一脉半，一岁半死；见二脉，二岁死；见二脉半，二岁半死；见三脉，三岁死。赤脉不下贯瞳子，可治也。
　　凡项边腋下先作瘰者，欲作漏也。宜禁五辛、酒面及诸热食。凡漏有似石痈累累然作子，有核在两颈及腋下，不痛不热，治者皆练石散傅其外，内服五香连翘汤下之。已溃者，治如痈法。诸漏结核未破者，火针针使着核结中，无不瘥者。何谓九漏？一曰狼漏，二曰鼠漏，三曰蝼蛄漏，四日蛊漏#3，五曰蚍蜉漏，六曰蛴螬漏，七曰浮沮漏，八曰瘰漏，九曰转脉漏。
　　空青商陆散，治狼漏，始发於颈肿，无头有根，起於缺盆之上，连延耳根肿大。此得之忧恚，气上不得下，其根在肝一作肺。空青主之，商陆为之佐方：
　　空青　猬脑各二分　谓肝一具，乾　芎藭半分　独活　黄苓　鳖甲　妇人薄草　商陆　斑猫　乾姜　地胆　当归　茴香　矾石各一分　蜀椒三十粒
　　右十六味，治下筛，酒下方寸匕，日三服，十五日服之。
　　狸骨知母散，治鼠漏，始发於颈，无头尾，如鼷鼠，使人寒热脱肉。此得之食有鼠毒不去，其根在胃，狸骨主之，知母为之佐方：
　　狸骨　知母　桂心　鲮鲤甲　山龟壳　甘草　雄黄　乾姜各等分
　　右八味，治下筛，饮服方寸匕，日三。仍以蜜和，内疮中，无不瘥。先灸作疮，后以药傅之，已作疮，不用灸。
　　地黄膏，治鼠漏疮瘥复发，及不愈，出脓血不止方：
　　右以不中水猪脂，□咀生地黄内脂中，令脂与地黄足相淹和，煎六七沸。其疮先用桑灰汁洗去恶汁，次以地黄膏傅上，日一易。
　　治鼠漏方：
　　右用蛇虺所吞鼠烧末，服方寸匕，日再，不过三服，此大验，但难遇耳。并傅疮中佳。
　　又方：
　　死鼠一枚，中形者　乱发如鸡子大一枚
　　右二味，以腊日猪脂煎之令消尽，膏成分作二分，一分稍稍涂疮，一分稍稍酒服之，瘥。鼠子当从疮中出，良。
　　荏子桔梗圆，治蝼蛄漏，始发於颈项，状如肿。此得之食瓜果实毒不去，其根在大肠。荏子主之，桔梗为之佐方：
　　荏子　龙骨各半两　附子一两　蜀椒百粒　桂心　桔梗　乾姜　矾石　独活　芎藭各一分
　　右十味，为末，以枣二十枚合捣，醋浆和丸如大豆，温浆下五丸，加至十丸。
　　雄黄黄苓散，治蜂漏，始发於颈，瘰三四处，俱相连以溃。此得之饮流水中有风毒不去，其根在脾。雄黄主之，黄苓为之佐：
　　雄黄　黄苓各一两　蜂房一具　茴香　吴茱萸　乾姜各半两　蜀椒二百粒　鳖甲半两#4
　　右八味，治下筛，傅疮口上，日一度，十日止。
　　誉石防风散，治蚍蜉漏，始#5发於颈，初得如伤寒。此得之食中有蚍蜉毒不去，其根在肾。礜石主之，防风为之佐：
　　礜石　防风　知母　雌黄　桃白皮　乾地黄　独活　青黛　斑猫　白芷　松脂一作柏脂　芍药　海藻　当归各一分　白朮　猬皮各四分蜀椒百粒
　　右十七味，治下筛，饮服一钱匕，日三。
　　矾石白木散，治蛴螬漏，始发於颈下，无头尾，如枣核块累移在皮中，使人寒热心满。此得之因喜怒哭泣，其根在心。矾石主之，白朮为之佐：
　　矾石　白朮　空青　当归各二分　细辛一两　猬皮　斑猫　枸杞　地胆各一分　乾乌脑三七豆许#6
　　右十味，治下筛，以醋浆服方寸匕，日三。病在上侧轮卧，在下高枕卧，使药流下。
　　地胆甘草散，治浮沮漏，始发於颈，如两指，使人寒热欲卧。此得之因思虑忧懑，其根在胆。地胆主之，甘草为之佐：
　　地胆　雄黄　乾姜　续断　石决明　庵根　龙胆各三分　细辛二分　大黄半分　甘草一分
　　右十味，治下筛，傅疮日四五度。《古今录验》无雄黄，有硫黄。
　　雌黄芍药圆，治瘰漏，始发於颈，有根，初苦痛，令人寒热。此得之因新沐湿结发，汗流於颈所致，其根在#7肾。雌黄主之，芍药为之佐：
　　雌黄　芍药　茯苓　续断　乾地黄　空青　礜石　乾姜　桔梗　蜀椒　恒山　虎肾　狸肉　乌脑　斑猫　矾石各一分　附子一两
　　右十七味，为末，蜜丸如大豆。酒服十丸，日二。
　　斑猫白芷圆，治转脉漏，始发於颈，濯濯脉转，苦惊惕身振寒热。此得之因惊卧失枕，其根在小肠《集验》作心。斑猫主之，白芷为之佐：
　　斑猫　白芷　缘青　大黄各二分　升麻　锺乳　甘草　防风　地胆　续断　麝香　誉石各一分　人参　当归　桂心各二两#8　白朮　麦门冬各一两
　　右十七味，为末，蜜丸如大豆。酒服十丸，日三。勿食菜，慎房室百日。《外台》无大黄、桂心、麦门冬、白朮、锺乳。
　　治九漏方：
　　空青 商陆 知母 狸骨 桔梗防风 荏子 矾石 黄苓 白芷 芍药 甘草 雌黄 白朮 誉石 地胆 斑猫 雄黄各等分
　　右十八味，为末，蜜丸如大豆。以酢服三丸，三十日知，四十日愈，六十日平复。百日内慎房室。一方为散，醋服一刀圭，日二，老小半。
　　又方：
　　猬皮半枚　鲮鲤甲　樗鸡各四枚　蜥蜴　蜈蚣各一枚　蜀椒　附子　当归　蜂房　地榆　桂心　通草　乾漆　牡丹　薏苡仁　蒺藜子　漏芦一作藋芦　龙胆一作龙骨　土瓜各三分#9　斑猫四分　蛇床子　苦参　大黄　雄黄　蛇蜕皮　茹　细辛各二分　鹤骨六分
　　右二十八味，治下筛．酒服五分匕，以知为度，日二服。
　　又方：
　　斑犹七十枚　猬皮　真珠　雄黄各一分
　　右四味，治下筛，酒服半钱匕，日一二。
　　又方：
　　末成炼松脂填疮孔令满，日三四度，七日瘥，有神验。
　　又方：
　　斑猫二七枚　雄黄　桂心　犀角各一两
　　右四味，治下筛，酒服一钱匕，日再服。病从小便出。
　　又方：
　　马齿苋阴乾　腊月烛烬各等分
　　右二味，为末，以腊月猪脂和，其疮先以暖泔清洗，净拭乾，然后以药傅之，日三。
　　又方：
　　乾牛屎　乾人屎各等分
　　右二味，捣，先用绵羃疮上，绵上着屎，虫闻屎香即出。若痒，即举绵去之，更别取屎及绵着其上如前，虫尽乃止。
　　又方：
　　苦瓠四枚，大如盏者，各穿一孔如指大，置汤中煮十数沸。取一竹筒长一尺，一头内瓠孔中，一头注疮孔上，冷则易之，遍止。
　　治一切漏方：
　　斑猫四十枚　豉四十九粒　元青二＋枚　生大豆黄　地胆各十枚　蜈蚣一寸#10 半　犀角　牛黄各枣核大
　　右八味，为末，蜜丸如梧子大。饮服二丸，须臾多作酸浆粥冷饮之，病从小便出，尿盆中相视，如有虫形状，又似胶汁，此病出也。间日一服，饮粥如常。小弱者隔三四日，候无虫出，疮渐瘥。特忌油腻，一切器物皆须灰洗，乃作食。《崔氏》云：治九漏初服药，少夜食，明旦服二来，至七日，甚虚闷，可煮食蔓菁菜羹，自余腊腻醋口味果子之类并不得食。人强隔日一服，人弱两三日一服。瘥后仍作二十日将息，不能将息便不须服。
　　又方：
　　煮盥花，以面拥病上，内盐花面匡中厚二寸，其下以桑叶三重藉盥，候玲热得所可忍，冷则无益，热则破#11肉，一日一度，候瘰根株势消则止。若已作疮者，捣穄谷为末粉之。
　　又方：
　　槲北阴白皮三十斤，锉碎，以水一石，煮取一斗，去滓，煎如糖。又取都厕上雌雄鼠屎各十四枚，烧令汁尽，为末，内煎中，温酒一升，投煎中合搅之。赢人五合，当有虫出。
　　又方：
　　霜下瓠花曝乾，为末傅之。
　　又方：
　　捣土瓜根傅之，燥则易，不限时节。
　　又方：
　　死蛇去皮肉，取骨为末，合和封疮上。大痛以杏仁膏摩之，止。
　　又方：
　　死蛇和腊月猪脂，合烧灰，为末，内孔中。
　　又方：
　　烧死蜣螂为末，醋和涂。又死蛇灰醋和傅之。
　　又方：
　　故布裹盥如弹丸大，烧令赤，为末，酒服。
　　又方：
　　服白马屎汁一升。
　　又方：
　　水研杏仁服之。
　　又方：
　　猪脂一升、酒五合煎沸，顿服之。
　　又方：
　　盐面和烧灰傅之。
　　又方：
　　正月雄狐屎阴乾，捣末，水和服。
　　治漏作疮孔方：
　　右用露锋房为末，腊月猪脂和傅孔上。
　　治漏发心胸以下者方：
　　松脂　武都雄黄各三两
　　右二味，和为块，刀子刮为散。饮服一方寸匕，日二，不瘥更合。
　　治漏方：
　　煅落铁屑　狗颊车连齿骨炙　虎粪鹿皮合毛烧为灰，各等分
　　右四味，治下筛，以猪膏和内疮中，须臾即易，日五六度。
　　治一切冷瘘方：
　　右用烧人所吐蛔虫为灰，先用甘草汤洗去疮恶，然后着灰，无不瘥者。慎口味。
　　治鼠瘘肿核痛，未成脓者方：
　　右以柏叶傅肿上，熬盐着叶上熨之，令热气下即消。
　　治风漏及鼠漏方：
　　赤小豆　白敛　黄耆　牡蛎各等分
　　右四味，治下筛。酒服方寸匕，日一二。
　　治蝼蛄瘘方：
　　右先以泔清煮檞叶取汁，洗疮拭乾，次以檞叶灰内疮中。
　　治蜂瘘方论：
　　初生状如桃而痒，搔之则引大如鸡子，如覆手者：熬盐熨之三宿，四日不瘪，至百日成瘘，其状大如四五寸石，广三寸，中生蜂作孔，乃有数百。以石硫黄随多少，燃烧令汁出，着疮孔中，须央间见蜂数十，蜂尽乃瘥。
　　治蜂瘘方：
　　以人屎、蛇蜕灰，腊月猪膏和傅之。
　　又方：
　　鸦头灰傅之。
　　又方：
　　取蜂窠烧灰，腊月猪膏和傅孔中。
　　治蚁漏孔容针，亦有三四孔者方：
　　右用猬皮肝心烧灰为末，酒服一钱匕。
　　又方：
　　死蛇腹中鼠，取腊月猪脂煎候焦，去滓傅之。
　　又方：
　　取大鮆鲜，烧耕垡土令赤，以苦酒浸垡土，时合壁土，故热，以鮆酢着壁土上，展转令热，傅疮上。
　　又方：
　　鲮鲤甲二七枚，烧末，以猪膏和傅疮上。
　　又方：
　　半夏一枚，捣末，以鸭脂和傅疮上。
　　治瘰瘘横阔作头状若杏仁形，亦作瘰方：
　　右用雄鸡屎烧灰，腊月猜脂和封之。
　　治蜣螂瘘方：
　　右用牛屎烧灰，腊月猪脂和傅之。
　　又方：
　　蜣螂丸即蜣螂所食屎也为末傅之。
　　又方：
　　乾牛屎为末傅之，痒即拨却，更厚封，瘥乃止。
　　又方：
　　热牛屎涂之，数易，应有蜣螂出。
　　治蚯蚓瘘方：
　　鸡屎蚯蚓屎
　　右二味，为末，用社猪下颔髓和傅之。
　　治竭瘘五六孔皆相通者方：
　　右捣茅根汁着孔中。
　　治虾蟆瘘方：
　　右用五月五日蛇头及野猪脂同水衣封之佳。
　　治蛇瘘方：
　　右用蛇蜕皮烧灰，腊月猪脂和封之。
　　治蛙瘘方：
　　右用蛇腹中蛙烧灰封之。
　　治颠当瘘方：
　　以捣土瓜根傅，至瘥。慎口味。
　　治雀瘘方：
　　右取母猪屎烧灰，腊月猪膏和傅上，当有虫出如雀形。
　　治脓瘘方：
　　右用桃花末以堵脂和封之佳。
　　治石瘘两头出者，其状坚实，令人寒热方：
　　右以大铍针破之，次用鼠粘叶二分为末，和鸡子白一枚封之。
　　又方：
　　捣槐子和井花水封之。
　　灸漏法：
　　葶藜子二合　豉一升
　　右二味，和捣令极熟，作饼子如大钱，厚二分许，取一、枚当疮孔上，作大艾炷如小指大，灸饼上，三灶一易，三饼九炷，隔三日复一灸之。《外台》灸瘰，《古今录验》云不可灸头疮，葶藜气入脑杀人。
　　又方：
　　捣生商陆根捻作饼子如钱大，厚三分，安漏上，以艾灸上，饼乾易之，灸三四升艾瘥。《外台》 灸瘰。
　　又方：
　　七月七日，日未出时取麻花，五月五日取艾，等分，合捣作炷用，灸疮上百壮。《外台》灸瘰。
　　九漏，灸肩井二百壮。
　　漏，灸鸠尾骨下宛宛中七十壮。
　　诸漏，灸瘘周四畔瘥。
　　诸恶漏中冷，息肉，灸足内踝上各三壮，二年六壮。
　　寒热胸满颈痛，四肢不举，腋下肿，上气，胸中有音，喉中鸣，天池主之。
　　寒热，颈颔肿，后溪主之。
　　寒热酸痟痛，四肢不举，腋下肿，马刀瘘喉痹，脏膝经骨摇，酸痹不仁，阳辅主之。
　　寒热，颈腋下肿，申脉主之。
　　胸中满，腋下肿，马刀瘘，善自喷舌颊，天牖中肿，寒热，胸胁腰膝外廉痛，临泣主之。
　　寒热，颈肿，丘墟主之。
　　腋下肿，马刀，肩肿吻伤，太冲主之。
　　寒热，颈瘰，大迎主之。
　　五白膏，治鼠漏及瘰方：
　　白马屎　白牛屎　白猪屎　白羊屎白鸡屎各一升　漏芦二斤
　　右六味，各於石上烧作灰，研，绢筛之，以猪膏一升三合，煎乱发一两半，令极沸尽消，乃内诸末，微火上煎五六沸，药成。去疮痂，以盐汤洗，新帛拭乾，然后传膏。若无痂，犹须汤洗，日再。若着膏，当以帛裹上，勿令中风冷，神验。
　　曾青散，治寒热瘰及鼠瘘方：
　　曾青　荏子　礜石一作矾石　附子各半两　栝蒌根　露蜂房　当归　防风　芎藭　黄耆　黄苓　狸骨　甘草各二两　细辛　乾姜各一两斑猫　元青各五枚
　　右十七味，治下筛，以酒服一方寸匕，日再。
　　治寒热瘰方：
　　土瓜根　连翘　龙胆　黄连　栝蒌根　苦参　芍药　恒山各一两
　　右八味，治下筛，酒服五分匕，日三。《千金翼》、《外台》有狸骨一枚。又《千金翼》：一方有当归，无栝蒌、恒山。
　　蔷薇圆，治身体有热气瘰，及常有细疮，并口中生疮方：
　　蔷薇根三两　黄耆　黄苓　鼠李根皮　栝蒌根　芍药　苦参　石龙芮　防风一作防己　白敛　龙胆各一两　栀子仁四两
　　右十二味，为末，蜜丸如梧子大。饮服十五丸，日再。《千金翼》有黄檗一两。
　　治瘰方：
　　右用白僵蚕治下筛，水服五分匕，日三服，十日瘥。
　　又方：
　　狸头一枚，炙，捣筛，饮服方寸匕，日二。
　　又方：
　　故鞋内毡替烧末五匕，和酒一升，平旦向日服之，强行，须臾吐鼠出，三朝服。《外台》不同。
　　又方：
　　狸头蹄骨等炙黄，捣筛为散，饮服一钱匕，日二。
　　又方：
　　猫两眼阴乾烧灰，井花水服方寸匕，日再。
　　又方：
　　乾猫舌为末傅疮上。
　　又方：
　　狼屎灰傅之。
　　又方：
　　狐头、狸头灰傅上。
　　又方：
　　五月五日，取一切种种杂草，煮取汁洗之。
　　又方：
　　猫脑　莽草
　　右二味，各等分，为末，着孔中。
　　灸瘰法：
　　一切瘰在项上，及触处但有肉结凝，似作瘘及痈痛者：
　　以独头蒜截两头留心，大作艾炷，称蒜大小贴子上灸之，勿令上破肉，但取热而已，七壮一易蒜，日日灸之，取消止。
　　一切瘰，灸两胯裹患处宛宛中，日一壮，七日止，神验。
　　又，灸五里、人迎各三十壮。
　　又，灸耳后发际直脉七壮。
　　又，灸患人背两边腋下后文上，随年壮。
　　孙真人备急千金要方卷之六十九竟
　　#1痔漏方：原缺，据本书文例补。
　　#2知：原作『之』，据影宋刻本改。
　　#3蛊漏：影宋刻本作『蜂漏』。
　　#4半两；此二字原脱，据影宋刻本补。
　　#5始：原作『如』，据影宋刻本改。
　　#6三七豆许：影宋刻本作『三大豆许』。
　　#7在：原作『空』，据影宋刻本改。
　　#8各二两：影宋刻本作『各三两』
　　#9各三分：影宋刻本作『各二分』。
　　#10寸：原作『升』，据影宋刻本改。
　　#11 破：原作『以』，据影宋刻本改。
　　孙真人备急千金要方卷之七十
　　宋朝奉郎守太常少卿充秘阁校理林亿等校正
　　痔漏方#１
　　肠痈第二论方灸法
　　论曰：卒得肠痈而不晓其病候，愚医治之，错则杀人。肠痈之为病，小腹重而强，抑之则痛，小便数似淋，时时汗出，复恶寒，其身皮皆甲错，腹皮急如肿状，其脉数者，小有脓也；《巢源》云：洪#2数者，已有脓也。其脉迟紧者，未有脓也。甚者腹胀大，转侧闻水声，或绕脐生疮，或脓从脐中出，或大便出脓血。
　　问曰：宫羽林妇病，医脉之，何以知妇人肠中有脓，为下之即愈？师曰：寸口脉滑而数，滑则为实，数则为热，滑则为荣，数则为卫，卫数下降，荣滑上升，荣卫相干，血为浊败，小腹痞坚，小便或涩，或复汗出，或复恶寒，脓为已成。设脉迟紧，即为瘀血，血下则愈。
　　大黄牡丹汤，治肠痈方：
　　大黄四两　牡丹三两　芒硝二两　瓜子一升　桃仁五十枚
　　右五味，□咀，以水五升，煮取一升，顿服，当下脓血。《删繁方》用芒硝半合、瓜子五合。刘涓子用消石三合，云肠痈之病，小腹痞坚，或偏在膀胱左右，其色或白，坚大如掌热，小便欲调，时白汗出。其脉迟坚者，未成脓，可下之，当有血。脉数脓成，不复可下。《肘后》名瓜子汤。
　　肠#３痈汤方：
　　牡丹　甘草　败酱　生姜　茯苓各二两　桔梗　薏苡仁　麦门冬各三两　丹参　芍药各四两　生地黄五两
　　右十一味，□咀，以水一斗，煮取三升，分三服，日三。
　　又方：
　　薏苡仁一升　牡丹皮　桃仁各三两　瓜瓣仁二升
　　右四味，□咀，以水六升，煮取二升，分再服。姚氏不用桃仁，用杏仁。《崔氏》有芒硝二两，云腹中□痛，烦毒不安，或胀满不下饮食，小便涩，此病多是肠痈，人多不识，妇人产后虚热者，多成此病，纵非痈疽，但是便服此汤，无他损也。
　　又方：
　　雄鸡顶上毛并屎烧作末，空心酒服之。
　　又方：
　　截取檐头尖少许，烧灰，水和服，当作孔出脓血，取愈。
　　凡肠痈，其状两耳轮文理甲错，初患腹中苦痛，或绕脐有疮如粟，皮热，便脓血出似赤白下，不治必死方：
　　马蹄灰，以鸡子白和涂，即拔气，不过再。
　　又方：
　　瓜子三升捣末，以水三升，煮取一升五合，分三服。
　　又方：
　　死人冢上土作泥涂之。
　　治内痈未作头者方：
　　右用伏鸡屎，服之即瘥。
　　又方：
　　马牙灰鸡子和涂之，乾则易。
　　灸肠痈法：
　　屈两肘，正灸肘头锐骨各百壮，则下脓血即瘥。
　　论曰：产后宜勤济乳，不宜令汁蓄积，蓄积不去，便结不复出，恶汁於内，引热温壮，结坚牵掣痛，大渴引饮，乳急痛，手不得近，成妬乳，非痈也。急灸两手鱼际各二十七壮，断痈脉也，不复恶手近乳，汁亦自出，便可手助迮持之，则乳汁大出，皆如脓状。内服连翘汤，外以小豆薄涂之，便瘥。
　　妇人女子乳头生小浅热疮，痒搔之黄汁出，浸淫为长百种，治不瘥者，动经年月，名为妬乳。妇人饮儿者乳皆欲断，世谓苟抄乳是也。宜以赤龙皮汤及天麻汤洗之，傅二物飞乌膏及飞乌散佳。若始作者，可傅黄苓漏芦散及黄连胡粉散并佳。
　　赤龙皮汤方：
　　右用檞皮切三升，以水一斗，煮取五升。夏冷用之，冬温用之，分以洗乳，亦洗诸深败烂久疮，洗竟傅膏散。
　　天麻汤方：
　　右用天麻草切五升，以水一斗半，煮取一斗，随寒热分洗乳，以杀痒也。此草叶如麻，冬生、夏着花，赤如鼠尾花也。亦以洗浸淫黄烂热疮，痒疽湿阴蚀，小儿头疮，洗竟傅膏散。
　　飞乌膏方：
　　倾粉是烧朱砂作水银上黑烟也，一作湘粉　矾石各三两#4
　　右二味，为末，以甲煎和如脂，以傅乳疮，日三傅。作散者不须和，汁自着者可用散。及诸热疮、黄烂疮浸淫汁痒、丈夫阴蚀痒湿疮、小儿头疮、月蚀口边肥疮、瘑疮等，并皆主之。
　　黄连胡粉散：
　　黄连二两　胡粉十分　水银一两
　　右三味，黄连为末，相和，软皮裹熟挼之，自能和合。纵不得成一家，亦得水银细散入粉中也，以傅乳疮、诸湿疮、黄烂肥疮等。若乾，着甲煎为膏。
　　治妬乳，乳生疮方：
　　蜂房　猪甲中土　车辙中土各等分
　　右三味为末，苦酒和傅之。
　　鹿角散，治妇人乳生疮，头汁出，
　　疼痛欲死不可忍者方：
　　鹿角三分　甘草一分
　　右二味，治下筛，和以鸡子黄於铜器中，置温处，炙上傅之，日再即愈，神验不传心
　　治妬乳方：
　　右以葵茎灰捣筛，饮服方寸匕，日三即愈。《集验方》直捣为散，不为灰。
　　又方：
　　烧自死蛇为灰，和以猪膏涂之，大良。
　　灸法：
　　右以蒲横度口，以度从乳上行，灸度头二七壮。
　　论曰：产后不自饮儿，并失儿无儿饮乳，乳蓄喜结痈。不饮儿令乳上肿者，以鸡子白和小豆散傅乳房，令消结也。若饮儿不泄者，数捻去之，亦可令大孩子含水使口中冷#5，为嗍取滞乳汁吐去之，不含水漱去热，喜令乳头作疮，乳孔塞也。
　　凡女人多患乳痈，年四十已下治之多瘥，年五十已上慎勿治，治之多死，不治自得终天年。
　　连翘汤，治妬乳乳痈方：
　　连翘　芒硝各二两　芍药　射干　升麻　防己　杏仁　黄苓　大黄　柴胡　甘草各三两
　　右十一味，□咀，以水九升，煮取二升五合，分三服。
　　治乳痈方：
　　麦门冬一升　黄苓　芍药　狭苓各二两　桑寄生　人参　黄耆　防风　甘草各三两　粘糖八两　大枣五枚
　　右十一味，□咀，以水一斗，煮取三升，去滓内糖一沸，分四服。
　　又方，先服前件汤，五日后服此丸即愈方：
　　天门冬五两  泽兰五分 大黄十分 升麻六分 羌活 桑寄生 防风 人参 黄耆 乾地黄 白芷 通草各二分 黄苓 枳实 五味子 茯神 天雄 芎藭 当归各一两
　　右十九味，为末，蜜丸。酒服二十丸，日二，加至四十丸。
　　治乳痈始作方：《广济方》云：治乳痈大坚硬，赤紫色，衣不得近，痛不可忍者。
　　大黄　楝实　芍药　马蹄各等分
　　右四味，治下筛，饮服方寸匕，取汁出瘥。《广济方》云：酒服方寸匕，覆取汗，当睡着觉后肿处散，不痛，经宿乃消。
　　排脓散，治乳痈除恶肉方：
　　苁蓉　铁精　桂心　细辛　黄苓　芍药　人参　防己一作防风　乾姜　芎藭　当归各三分　甘草五分
　　右十二味，治下筛。酒服方寸匕，日三夜一。服药十日脓血出多，勿怪。
　　又方：
　　生地黄三升芒硝三合豉一升
　　右三味，合捣傅上，热即易之，取瘥止。一切痈肿皆用之。一方单用地黄傅之。
　　治妬乳、乳痈肿方：
　　右取研米槌二枚，炙令热，以絮及故帛□乳上，以槌更互熨之，痒止。已用立效。
　　治乳痈坚方：
　　右以水罐中盛醋泔清，烧石令热内中，沸止更烧如前，少热内乳渍之，及冷更烧石内渍，不过三度烧石愈。
　　又方：
　　黄苓 白敛 芍药各等分
　　右三味，为末，以浆水饮服半钱匕，日三。若左乳汁结者，即持去右乳汁；若右乳汁结者，可捋去左乳汁。《小品》一云治妬乳。
　　治乳痈方：
　　大黄 鼠屎新者，各一分 黄连二分
　　右三味，捣为末，以黍米粥清和，傅乳四边，痛止即愈。无黍米，粟米、粳米亦得。
　　又方：
　　大黄 莽草 生姜各二分 伏龙肝十二分
　　右四味，捣为末，以酢和涂，乳痛即止，有效。
　　又方：
　　鹿角治下筛，以猪脂上清汁服方寸匕，不过再服。亦可以醋浆水服。
　　又方：
　　取葱白捣傅之，并绞汁一升，顿服即愈。
　　治乳痈二三百日，众疗不瘥，但坚紫色青，柳根熨方：
　　右以柳根削取上皮，捣令熟，熬令温，盛着练囊中熨乳上，乾则易之，一宿即愈。
　　蒺藜圆，治妇人乳肿痛，除热方：
　　蒺藜子 大黄各一两 败酱一分 桂心 人参 惹荫仁 附子 黄连 黄耆 鸡骨 当归 枳实芍药 通草各二分#６
　　右十四味，为末，蜜丸如梧子大。未食饮服三丸，不知益至五丸，日三。无所忌。一方无大黄、败酱、黄连、通草，为散，酒服方寸匕。
　　孙真人备急千金要方卷之七十竟
　　#1痔漏方：原缺，据本书文例补。
　　#2洪：原脱，据影宋刻本补。
　　#3：影宋刻本『肠』上咸『治』字。
　　#4各三两：影宋刻本作『各二两』 。
　　#5冷：原作『令』，据影宋刻本改。
　　#6各二分：影宋刻本作『各三分』。
　　孙真人备急千金要方卷之七十一
　　宋朝奉郎守太常少卿充秘阁校理林亿等校正
　　痔漏方#１
　　五痔第三论方灸法
　　论曰：夫五痔者，一曰牡痔，二曰牝痔，三曰脉痔，四曰肠痔，五曰血痔。牡痔者，肛边如鼠乳，时时溃脓血出；牝痔者，肛肿痛生疮；脉痔者，肛边有疮痒痛；肠痔者，肛边核痛，发寒热；血痔者，大便清血，随大便污衣。又五痔有气痔，寒温劳湿即发，蛇蜕皮主之。牡痔生肉如儿#２乳在孔中，颇出见外，妨於更衣，鳖甲主之。牝痔《集验》作酒痔从孔中起，外肿，五六日自溃，出脓血，猬皮主之。肠痔更衣挺出，久乃缩，母猜左足悬蹄甲主之。脉痔更衣出清血，蜂房主之。五药皆下筛，等分，随其病倍其主药，为三分，旦以井花水服半方寸匕，病甚者旦暮服之，亦可四五服。禁寒冷食、猪肉、生鱼、菜、房室，惟得食乾白肉，病瘥之后百日乃通房内。又用药导下部，有疮内药疮中，无疮内孔中。又用野葛烧末刀圭内药中，服药五日知，二十日若三十日愈。痔痛通忌专菜。
　　治五痔，众医所不能愈者方：
　　秦艽　白芷　厚朴　紫参　乱发　紫菀各一两　雷丸　稿本各二两　石南　虻虫各一两#3　贯众三两　虻虫半升　猪后悬蹄十四枚
　　右十三味，合捣下筛，以羊髓脂煎，和丸如梧子大，空腹饮下十五丸，日二，若剧者，夜一服，四日肛边痒止，八日脓血尽，鼠乳悉酸。满六十日，终身不复发，久服益善。忌鱼、猪肉等。
　　槐子圆，治燥湿痔，痔有雄雌，皆主之方：
　　槐子　乾漆　秦艽#4　吴茱英根白皮各四两　白芷　桂心　黄苓　黄耆　白敛　牡蛎　龙骨　雷丸　丁香　木香　蒺藜　附子各二两
　　右十六味，为末，蜜丸如梧子大。饮服二十丸，日三。《千金翼》无白数。《 深师》 无黄耆，云治苦暴有乾燥肿痛者；有崩血无数者，有鼠乳附核者，有肠中烦痒者，三#5五年皆杀人，主忌饮酒及作劳，犯之即发。
　　小槐实圆，治五痔十年者方：
　　槐子三斤　白糖二斤　矾石　硫黄各一斤　大黄　乾漆　龙骨各十两
　　右七味，四味捣筛，其二种石及糖并细切，内铜器中，一石米下蒸之，以绵绞取汁和药末，并手丸如梧子大，阴乾。酒服二十丸，日三，稍增至三十丸。
　　槐子酒，治同前：
　　槐子二斗　槐东南枝细锉，一石　槐东南根细到，三石
　　右三味，内大釜中，以十六斛水，煮取五斛，澄取清，更煎取一石六斗，炊两斛黍米，上曲二十斤酿之，搅令调，封泥七日。酒熟，取清饮适性，常令小小醉，合时更煮滓取汁，淘米及洗器不得用水，须知此事忌生水故也。
　　又方：
　　涂熊胆取瘥止，神良。一切方皆不及此。
　　又方：
　　七月七日多采槐子，熟捣取汁，内铜器中，重绵密盖，着宅中高门上，曝二十日已上，煎成如鼠屎大，内谷道中，日三。亦主瘘及百种疮。
　　又方：
　　取生槐白皮十两，熟捣，丸如弹丸，绵裹内下部中。此病宜常食萹竹叶及煮羹粥大佳也。
　　又方：
　　取鲤鱼肠三具，以火炙令香，绵裹内谷道中，一食久，虫当出食鱼肠，数数易之。尽三具瘥。一方炙肠令香，坐上虫出，经用有效。
　　又方：
　　虎头犀角
　　右二味为末，和不中水猪脂，大如鸡子，涂疮上，取瘥。
　　治五痔及脱肛方：
　　槐白皮二两　猪脂半斤　漆子　桃仁各十枚　巴豆七枚　熏草　辛夷　甘草　白芷各半两　野葛六铢
　　右十味，□咀，煎三上三下，去滓，以绵沾膏塞孔中，日四五过，虫死瘥。止痒痛大佳。
　　治五痔方：
　　猪皮方三指大，切　熏黄枣大，末　熟艾鸡子大
　　右三味，穿地作孔调和，取便熏之，口中熏黄烟气出为佳，火气消尽即停，停三日将息更熏之，凡三度，永瘥。勿犯风冷，羹臛将补，慎猪、鸡等。
　　又方：
　　取槐根煮洗之。
　　又方：
　　用桃根煮洗之。
　　猪皮圆，治痔方：亦治漏。
　　猬皮一具　矾石　当归　连翘　乾姜　附子　续断　黄耆各二两#6　槐子三两　乾地黄五两
　　右十味，为末，蜜丸如梧子大。饮服十五丸，日再，加至四十丸。《集验方》无矾石、地黄。
　　又方，治崩中及痔方：
　　猪皮　人参　茯苓　白芷　禹余根　乾地黄　槐耳　续断各三两　蒲黄　黄耆　当归　艾叶　橘皮　白敛　甘草各二两　白马蹄酒浸一宿，熬令黄　牛角鳃各四两　鳗鲡鱼头二十枚　猪悬蹄甲二十一枚，熬
　　右十九味，为末，蜜丸如梧子大。酒服二十丸，日再，稍加。
　　治痔方：
　　右取槐耳赤鸡一斤即是槐檽，为末，饮服方寸匕，日三。
　　又方：
　　以蒲黄水服方寸匕，日三，良妙。《外台》云治肠痔每大便常有血者。
　　又方：
　　取桑耳作羹，空腹饱食之，三日食，佳。
　　治痔下血及新产漏下方：
　　附子　好矾石各一两
　　右二味，为末，白蜜丸如梧子大。酒服二丸，日三，稍加。不过数日便断，百日服之，终身不发。《崔氏方》有乾姜一两。
　　治外痔方：亦治恶疮、瘤痔。
　　真珠　雄黄　雌黄各一两　竹茹三两　猪膏一斤
　　右五味，为末，内猪膏中和调，又切乱发半鸡子大和，东向煎三上三下，发焦出。其痔先用盥汤洗，拭乾后傅之。
　　治痔下部出脓血，有虫，傍生孔窍方：
　　右以槐白皮一担，锉，内釜中煮令味极出，置大盆中，适寒温坐其中如浴状，虫悉出，冷又易之，不过二三度瘥。
　　治谷道痒痛，绕缘肿起，裹许欲生肉突出方：
　　大豆三升，以水七升，急火煮取四升　槐白皮三升　甘草三两
　　右三味，以豆汁煮取二升，浸故帛薄之，冷则易，日三五度。
　　槐皮膏，治谷道痒痛，痔疮方：
　　槐皮　楝实各五两，《外台》作尘豉　甘草《删繁》用蜂房　白芷各二两　当归三两　桃仁六十枚　赤小豆二合
　　右七味，□咀，以成煎猪膏一斤，微火煎白芷色黄膏成，取摩疮上，日再，并导下部。《删繁方》无当归，治肾劳虚，或　　酒醉当风所损肾脏，病所为肛门肿生疮，因酒劳伤发泻清血，肛门疼痛，蜂房膏。
　　治谷道痛方：
　　右用菟丝子熬黄黑，和鸡子黄以傅之，日二度。
　　又方：
　　取杏仁熬令黄，捣作脂以傅之。
　　治大便孔卒痛，如乌啄方：
　　右以大小豆各一斗和捣，内两袋中蒸令极热，更互坐之瘥。
　　灸法：
　　久冷五痔便血，灸脊中百壮。
　　五痔便血失屎，灸回气百壮，穴在脊穷骨上。
　　疥癣第四论方灸法
　　论曰：凡疮疥，小秦艽散中加乌蛇肉二两主之。黄耆酒中加乌蛇脯一尺亦大效。《千金翼》云黄耆酒中加乌蛇脯一尺，乌头、附子、茵芋、石南、莽草各等分。大秦荒艽中加之，亦有大效。小小疥疡，十六味小秦艽散亦相当。黄耆酒见第二十四卷。
　　凡诸疥瘙，皆用水银、猪脂研令极细涂之。
　　治凡有疮疥，腰胯手足皆生疵疥者方：
　　栝篓根四两　黄连　芍药　蔷薇根　雀李根皮　黄檗各三两　苦参　黄耆　黄苓　石龙芮各#7二两　大黄　当归　续断各一两
　　右十三味，为末，蜜丸如梧子。以蔷薇饮服二十丸，日三，加至三十丸，痒乃止。乾疥、白癣勿服。《千金翼》云所是痈疽皆须服之。
　　治寒热疮及风疥诸杂疮方：
　　千年韭根　好矾石　雄黄　藜芦　瓜蒂　胡粉各一分　水银三分
　　右七味，以柳木研水银使尽，用猪脂一升煮华芦、韭根、瓜蒂三沸，去滓，内诸药和调令相得即成，以傅之神良。《救急方》用治癣疮。
　　)茹膏，治一切恶疮疥癣疽漏瘑方：
　　茹　狼牙　青葙　地榆　藜芦　当归　篇蓄　羊蹄根各二两　蛇床子　白敛各六分　漏芦二分
　　右十一味捣，以苦酒渍一宿，明旦以成煎猪膏四升煎之，三上三下膏成，绞去滓。内后药如下：
　　雄黄　雌黄　硫黄　矾石　胡粉　松脂各二两　水银三两#8
　　右七味，细研，看水银散尽，即倾前件膏中，以十只箸搅数百遍止。用磁器密贮，举勿令泄气。煎膏法必微火，急即不中用。傅药，不可近目及阴。先研雄黄等令细，候膏小冷即和搅傅之。
　　治疥疽诸疮方：
　　水银　胡粉各六分　黄连　黄檗各八分　姜黄十分　矾石　附子　苦参　蛇床子各三分
　　右九味，水银、胡粉别研如泥，余为末，以成煎猪膏合和，研令调，以傅之。《千金翼》无姜黄。
　　治久疥癣方：
　　丹砂　雄黄　雌黄《刘涓子》无　乱发洗净　松脂　白蜜各一两　茹三两　猪脂二升　巴豆十四枚
　　右九味，先煎发消尽，内松脂、蜜，三上三下去滓，内诸末中更一沸止，以傅之。《千金翼》用蜡不用蜜。
　　又方：
　　水银　礜石一作矾石　黄连一作雄黄　蛇床子各一两
　　右四味，为末，以猪脂七合和搅，不见水银为熟，傅之。一方加蒺芦一两，又云茹。
　　治诸疮疥癣久不瘥者方：
　　水银一斤　腊月猪脂五斤
　　右二味，以铁器中，垒灶，用马通火，七日七夜勿住火，出之停冷，取膏，去水银，不妨别用，以膏傅一切疮，无不应手立瘥。《千金翼》又用水银粉和猪脂涂之。
　　又方：
　　特牛尿　羊蹄根各五升
　　右二味，以牛尿渍羊蹄根一宿，日曝乾，复内尿中，取尽止，作末，傅诸疮。《千金翼》云和猪脂用更精。
　　又方：
　　拔取生乌头十枚，切，煮汁洗之瘥。
　　论曰：凡诸疮癣，初生时或始痛痒，即以种种单方救之，或嚼盐涂之，又以谷汁傅之，又以蒜墨和傅之，《千金翼》蒜作酥。又以姜黄傅之，又以鲤鱼鲊糁傅之，又以牛李子汁傅之。若以此救不瘥，乃以前诸大方治之。
　　治细癣方：
　　蛇床子　白盥一作白垩　羊蹄根各一升　赤葛根　苦参　菖蒲各半斤　黄连　莽草各三两
　　右八味，□咀，以水七升，煮取三升，适寒温以洗身，如炊一石米顷为佳，澄清后当微温用之，满三日止。
　　又方：
　　羊蹄根於磨石上，以苦酒磨之，以傅疮，欲傅先刮疮，以火炙乾后傅，四五过。《千金翼》云捣羊蹄根着磁器中，以白蜜和，临用先刮疮令伤，次以蜜和者傅之，如炊一石米久拭去，更以二年大蒜和涂之。若刮疮处不伤，即不瘥。
　　又方：
　　羊蹄根五升，以桑柴灰汁煮四五沸，以洗。凡方中用羊蹄根，皆以日未出采之佳。
　　又方：
　　菖蒲末五斤，以酒五升#9渍釜中，蒸之使味出。先绝酒一日，每服一升或半升。
　　又方：
　　用乾刻子烧中央，器承两头取汁涂之。先刮上令伤，次用荆子汁。
　　治癣方：
　　右取煎饼热拓，不限多少，日一遍良。亦治浸淫疮。
　　又方：
　　净洗疮，取酱瓣、雀屎和傅之，瘥止。《千金翼》云取酱和尿和#10涂之。
　　又方：
　　水银、芜萸和酥傅之。
　　又方：
　　日中午捣桃叶汁傅之。
　　又方：
　　捣刺蓟汁傅服之。
　　又方：
　　烧蛇蜕一具，酒服。
　　又方：
　　服地黄汁佳。
　　又方：
　　捣羊蹄根和乳涂之。
　　又方：
　　服驴尿良。
　　又方：
　　醋煎艾涂之。
　　又方：
　　捣莨菪根，蜜和傅之。《千金翼》无根字。
　　治湿癣肥疮方：
　　右用大麻满傅之，五日瘥。
　　治癣久不瘥者方：
　　右取自死蛇烧作灰，猪脂和涂即瘥。
　　灸癣法：
　　日中时，灸病处影上，三姓灸之，咒曰：癣中虫，毛戎戎，若欲治，待日中。
　　又法#11：
　　八月八日日出时，令病人正当东向户长跪，平举两手持户两边，取肩头小垂际骨解宛宛中灸之，两火俱下，各三壮若七壮，十日愈。
　　治小儿癣方：
　　右以蛇床实捣末，和猪脂以傅之。
　　治瘙痒方：
　　右以水银和胡粉傅之。
　　治身体搔痒白如癣状者方：
　　楮子三枚　猪胰一具　盐一升　矾石一两
　　右四味，以苦酒一升，合捣令熟，以拭身体，日三。
　　治尘易方：
　　右以三年醋磨乌贼骨，先以布摩肉令赤，次傅之。
　　又方：
　　醋磨硫黄涂取上#12。《集验》又磨附子、硫黄，待使熟，将卧以布拭病上，乃以药传之。
　　又方：
　　取途中先死蜣螂，捣烂涂之，当揩令热，封之一宿瘥。
　　又方：
　　白叙　熏陆香
　　右二味，揩上作末，水服瘥。
　　又方：
　　硫黄　雌黄#13　槲皮烧　蛇蜕一具
　　右四味，各等分，捣筛，以清漆合和，薄涂白处。欲涂时，先以巴豆半截拭白处，皮微破，然后傅之。不过三两度。
　　又方：
　　硫黄　水银　矾石　灶墨各等分
　　右四味，捣筛，内坩子中，以葱叶中涕和研，临卧傅病上。
　　九江散，治白癜风及二百六十种大风方：
　　当归七分　石南六分　附子　踯躅　秦艽　菊花　乾姜　防风　雄黄　麝香　丹砂　斑猫各四两　蜀椒　连翘　鬼箭羽　石长生　知母各八分　鬼臼十一分　人参　王不留行　石斛　天雄　乌头　独活　防己　莽草各十二分　水蛭百枚　蜈蚣三枚　虻虫　地胆各十枚
　　右三十味，诸虫皆去足翅，熬炙令熟，为散。以酒服方寸匕，日再。其病入发令发白，服之百日愈，发还黑。
　　又方：
　　天雄　白敛　黄苓各三两　乾姜四两　附子一两　商陆　踯躅各一升
　　右七味，治下筛，酒服五分匕，日三。
　　治白癜方：
　　矾石　硫黄
　　右二味，各等分，为末，酢和傅之。
　　又方：
　　平旦以手掉取韭头露涂之，极效。
　　又方：
　　以酒服生胡麻油一合，日三，稍稍加至五合，慎生冷、猪、鸡、鱼、蒜等，百日服五斗瘥。
　　又方：
　　取罗摩草煮汁拭之。亦揩令伤，恤白汁涂之。
　　又方：
　　石灰松脂酒主之。方见卷末。
　　又方：
　　以蛇蜕皮熬摩数百过，弃置草中。
　　又方：
　　树空中水洗桂，为末，唾和涂之，日三。
　　又方：
　　以水银数数拭之令热，即消，瘥乃止。
　　又方：
　　灸左右手中指节去延外宛中三壮，未瘥报之。
　　治凡身诸处白驳渐渐长似癣，但无疮#14方：
　　右取鳗骊鱼脂涂之，先揩病上使痛，然后涂之。
　　治皮中紫赤疵痣，去鹰秽方：
　　乾漆　雌黄　矾石各三两　雄黄五两　巴豆十五枚　炭皮二斤#15
　　右六味，治下筛，以鸡子白和，涂故帛，贴病上，日二易。
　　治赤疵方：
　　右用墨、大蒜、孑□血合涂之。
　　治赘疵痣方：
　　雄黄　硫黄　真珠　矾石　巴豆　茹　藜芦各一两
　　右七味，治下筛，以真漆合和如泥，以涂病上，须成疮，及去面野皮中紫。不耐漆人不得用，以鸡子白和之。
　　去疣目方：
　　以七月七日，用大豆一合拭疣目上三遍。病疣人自种豆於南屋东头第二溜中，豆生四叶，以汤沃杀，即瘥。
　　又方：
　　松柏脂合和涂之，一宿失矣。
　　又方：
　　石硫黄揩六七遍。
　　又方：
　　杏仁烧令黑，研膏涂上。
　　又方：
　　以猪脂痒处揩之，令少许血出即瘥，神验不可加。
　　又方：
　　每月十五日月正中时望月，以秃条帚扫三七遍瘥。
　　又方：
　　苦酒渍石灰六七日，滴取汁点疣上，小作疣即落。
　　又方：
　　取牛口中涎，数涂自落。
　　又方：
　　着艾炷疣目上，灸之三壮，即除。
　　恶疾大风第五论方
　　论曰：恶疾大风，有多种不同，初得虽遍体无异而眉须已落，有遍体已坏而眉须俨然；有诸处不异好人，而四肢腹背有顽处，重者手足十指已有堕落；有患大寒而重衣不暖，有寻常患热，不能暂凉；有身体枯槁者；有津汁常不止者；有身体乾痒彻骨，搔之白皮如麸，手下作疮者；《外台》作卒不作疮。有疮痍荼毒，重迭而生，昼夜苦痛不已者；有直置顽钝不知痛痒者。其色亦有多种，有青黄赤白黑，光明枯暗。此候虽种种状貌不同，而难疗易疗皆在前人，不由医者，何则？此病一着，无问贤愚，皆难与语。何则？口顺心违，不受医教，直希望药力，不能求己，故难疗易疗属在前人，不关医药。予尝手疗六百余人，瘥者十分有一，莫不一一亲自抚养，所以深细谙委之。姑与共语、觉难与语不受入，即不须与疗，终有触损；病既不瘥、乃劳而无功也。又《神仙传》有数十人皆因恶疾而致仙道，何者？皆由割弃尘累，怀颖阳之风，所以非止瘥病，乃因祸而取福也。故余所赌病者，其中颇有士大夫，乃至有异种名人，及遇斯患，皆爱恋妻罕，系着心髓，不能割舍，直望药力，未肯近求诸身。若能绝其嗜欲，断其所好，非但愈疾，因兹亦可自致神仙。余尝问诸病人、皆云自作不仁之行，久久并为极猥之业，於中仍欲更作云，为虽有悔言而无悔心。但能自新，受师教命，餐进药饵，何有不除。余以贞观年中，将一病士入山，教服松脂，欲至百日，须眉皆生。由此观之，惟须求之於己，不可一仰医药者也。然有人数年患身体顽痹，羞见妻子，不告之令知，其后病成，状貌分明，乃云犯药卒患，此皆自误。然斯疾虽大，疗之於微，亦可即瘥。此疾一得，远者不过十年皆死，近者五六岁而亡。然病者自谓百年不死，探可悲悼。一遇斯疾，即须断盐，常进松脂，一切公私物务释然皆弃，犹如脱屣，凡百口味，特须断除，渐渐断谷，不交俗事，绝乎庆吊，幽隐岩谷，周年乃瘥，瘥后终身慎房事，犯之还发。兹疾有吉凶二义，得之修善即吉，若还同俗类，必是凶矣。今略述其由致，以示后之学者，可览而思焉。
　　□豆治恶疾方：
　　右用细粒乌豆一择取摩之皮不落者，取三月四月天雄乌头苗及根，净去土勿洗，捣绞取汁，渍豆一宿，漉出曝乾，如此七反，始堪服。初服三枚，渐加至六七枚，日一。服禁房室、猪、鱼、鸡、蒜，毕身毛发即生，犯药不瘥。
　　岐伯神圣散，治万病，痈疽，癞疥，癣，风痿，骨肉疽败，百节痛，眉毛发落，身体淫淫跃跃痛痒，目痛眦烂，耳聋齿齲，痔瘘方#16：
　　天雄 附子 茵芋《外台》作草 踯躅细辛 乌头 石南 乾姜各一两 蜀椒 防风 菖蒲各二两 白求 独活各三两
　　右十三味，治下筛，酒服方寸匕，日三，勿增之。
　　狼毒散，治恶疾方：
　　狼毒秦艽各等分
　　右二味，治下筛，酒服方寸匕，日三服，五十日愈。
　　又方：
　　炼松脂投冷水中二十遍，蜜丸，服二丸，遇饥即服之，日三。鼻柱断离者，二百日服之瘥。断盥及杂食、房室。又天门冬酒服百日愈。
　　石灰酒，主生毛发眉须，去大风方：
　　石灰一石，拌水和湿，蒸令气足　松脂成炼十斤，为末　上曲一斗二升　黍米一石
　　右四味，先於大锅内炒石灰，以木札着灰中，火出为度。以枸杞根锉五斗，水一石五升，煮取九斗，去滓，以淋石灰三遍，澄清，以石灰汁和渍曲，用汁多少一如酿酒法，讫，封四七日开服。常令酒气相及为度，百无所忌，不得触风。其米泔及饭糟一事，已上不得使人畜犬鼠食之，皆令深埋却。此酒九月作，二月止，恐热。膈上热者，服后进三五口冷饭压之。妇人不能饮食，黄瘦积年及募风，不过一石即瘥。其松脂末初酸酿酒，摊饭时均散着饭上，待饭冷乃投之。此酒饭宜冷，不尔即醋，宜知之。
　　治大风眉须落，赤白癞病，八风十二痹，筋急肢节缓弱，飞尸遁注水肿，痈疽疥癣恶疮，脚挛手折，眼暗洞泄，痰饮宿僻寒冷方：
　　曲二十五斤　商陆根二＋五斤，马耳切
　　右二味，合於瓷中，水一斛渍之，炊黍米一石，酿如家法，使曲米相淹，三酸毕，密封三七日，开视曲浮酒熟，澄清温服三升，轻者二升，药发吐下为佳。宜食弱煮饭、牛羊鹿肉羹，禁生冷醋滑及猪、犬、鸡、鱼等。
　　治风，身体如虫行方：
　　右用盐一斗，水一石煎减半，澄清温洗浴三四遍。并疗一切风。
　　又方：
　　以淳灰汁洗面，不过一月。
　　又方：
　　以大豆渍饭浆水，旦旦温洗面，洗头发。不争，加少曲，勿以水濯之，不过十度。
　　又方：
　　成炼雄黄、松脂各等分，蜜和丸如梧桐子大，饮下十丸，日三服，百日愈。慎酒肉、盐豉等。
　　孙真人备急千金要方卷之七十一竟
　　#1痔漏方：原缺，据本书文例补。
　　#2见：影宋刻本作『鼠』。
　　#3各一两：影宋刻本作『各半两』。
　　#4秦艽：影宋刻本『秦艽』用『一两』。
　　#5三：原作『二』，据影宋刻本改。
　　#6各二两：影宋刻本作『各三两』 。
　　#7各：原脱，据影宋刻本补。
　　#8三两：影宋刻本作『二两』 。
　　#9五升：影宋刻本作『三升』。
　　#10酱和尿和：影宋刻本作『 酱瓣和尿』 。
　　#11又法：此二字原脱，据影宋刻本补。
　　#12涂取上：影宋刻本作『涂之最上』。
　　#13雌黄：影宋刻本作『水银』。
　　#14疮：原作『瘥』，据影宋刻本改。
　　#15二斤：影宋刻本作『一斤』。
　　#16方：原脱，据影宋刻本补。
　　孙真人备急千金要方卷之七十二
　　宋朝奉郎守太常少卿充秘阁校理林亿等校正
　　解毒并杂治方
　　解食毒第一论 方
　　论曰：凡人跋涉山川，不谙水土，人畜饮啖，误中於毒，素不知方，多遭其毙，岂非枉横耶！然而大圣久设其法，以救活之。正为贪生嗜乐，忽而不学，一朝逢遇，便自甘心，竟不识其所以。今述神农、黄帝解毒方法，好事者可少留意焉。
　　治诸食中毒方：
　　饮黄龙汤及犀角汁，无不治也。饮马尿亦良。
　　治饮食中毒烦懑方：
　　苦参三两，□咀，以酒二升半，煮取一升，顿服，取吐愈。
　　治食百物中毒方：
　　掘厕傍地深一尺，以水满坑中，取厕筹七枚，烧令烟，以投坑中，乃取水汁饮四五升即愈。急者不可得，但掘地着水，即取饮之。
　　又方：
　　服生韭汁数升。
　　又方：
　　含贝子一枚，须臾吐食物瘥。
　　治食六畜肉中毒方：
　　各取六畜乾屎为末，水服佳。若是自死六畜肉毒，水服黄檗末方寸匕，须臾服#1与佳。
　　又方：
　　烧小豆一升为末，服三方寸匕，神良。
　　又方：
　　水服灶底黄土方寸匕。
　　治食生肉中毒方：
　　掘地深三尺，取下土三升，以水五升，煮土五六沸，取上浮清者，饮一升立愈。
　　治食牛肉中毒方：
　　狼牙烧灰水服方寸匕良。一作猪牙。
　　又方：
　　温汤服猪脂良。
　　又方：
　　水煮甘草汁饮之。
　　治食牛马肉中毒方：
　　饮人乳汁良。
　　治食马肉血，洞下欲死方：
　　豉二百粒　杏仁二＋枚
　　右二味，□咀，蒸五升米下，饭熟捣之，再服令尽。
　　又方：
　　芦根汁饮以浴#2，即解。
　　治生食马肝毒杀人方：
　　牡鼠屎二七枚，两头尖者是，以水研饮之，不瘥更作。
　　治食野菜、马肝肉、诸脯肉毒方：
　　取头垢如枣核大吞之，起死人。
　　又方：
　　烧狗屎灰，水和绞取汁，饮之立愈。
　　又方：
　　烧猪骨为末、水服方寸匕#3。
　　治食百兽肝中毒方：
　　顿服猪脂一斤佳，亦治陈肉毒。
　　治食狗肉不消，心中坚，或腹胀，口乾大渴，心急发热，狂言妄语，或洞下方：
　　杏仁一升，合皮研，以沸汤三升和，绞取汁，分三服。狗肉完片皆出，即静，良验。
　　治食猪肉中毒方：
　　烧猪屎为末，服方寸匕。犬屎亦佳。
　　治漏脯毒方：张文仲云：茅室诸水迷脯#4为漏脯。
　　捣韭汁服之良，大豆汁亦得。
　　治郁肉湿脯毒方：张文仲云：肉闭在密器中经宿者，为湿脯。
　　烧狗屎为末，水服方寸匕。凡生肉、熟肉皆不用深藏，密盖不泄气，皆杀人。又肉汁在器中密盖，气不泄者，亦杀人。
　　治脯在黍米中毒方：
　　曲一两，盐两撮，以水一升，煮服之，良。
　　治中#5射罔脯毒及饼臛中毒方：
　　取贝子为末，水服如豆佳，不瘥又服。
　　人以雉肉作饼臛，因食皆吐下，治之方：
　　犀角为末，服方寸匕，得静甚良。
　　治食鹅鸭肉成病，胸满面赤，不下食者方：
　　服秫米泔良。
　　治食鱼中毒方：
　　煮橘皮，停极冷，饮之立验。《肘后方》云：治食鱼中毒，面肿烦乱者。
　　治食鱼中毒，面肿烦乱，及食鲈鱼中毒欲死者方：
　　锉芦根，舂取汁，多饮良。并治蟹毒。亦可取芦苇茸汁饮之，愈。
　　治食鱼鲙及生肉，在胸膈中不化，吐之不出，便成症瘕方：
　　厚朴三两　大黄二两
　　右二味，□咀，以酒二升，煮取一升，尽服立消。人强者加#6大黄，用酒三升，煮取二升，再服之。
　　治食鱼鲙不消方：
　　大黄三两，切　朴消二两
　　右二味，以酒二升，煮取一升，顿服之。《仲景方》有橘皮一两。《肘后方》云：治食猪肉遇冷不消必成症，下之方，亦无橘皮。
　　又方：
　　舂马鞭草，饮汁一升，即消。生姜亦良。《肘后方》云：亦宜服诸吐药。
　　又方：
　　鲐鱼皮烧灰，水服，无完皮坏刀装取之，一名鲛鱼皮。《古今录验》云：治食鳅姨鱼伤毒。
　　又方：
　　鱼皮烧灰，水服方寸匕。
　　又方：
　　鱼鳞烧灰，水服方寸匕。食诸鲍鱼中毒亦用之。
　　治食蟹中毒方：
　　冬瓜汁服二升，冬瓜亦可食。
　　治食诸菜中毒方：
　　甘草　贝齿　胡粉各等分
　　右三味，治下筛，水服方寸匕。小儿尿、乳汁共服二升亦好。
　　治食山中树菌中毒方：
　　人屎汁服一升良。
　　解百药毒第二论 方解毒
　　论曰：甘草解百药毒#7，此实如汤沃雪，有同神妙。有人中乌头、巴豆毒，甘草入腹即定。中藜芦毒，葱汤下咽便愈。中野葛毒，土浆饮讫即止。如此之事，其验如反掌，要使人皆知之，然人皆不肯学，诚可叹息。方称大豆汁解百药毒，余每试之，大悬绝，不及甘草，又能加之为甘豆汤，其验尤奇。有人服玉壶丸，治呕不能已，百药与之不止，蓝汁入口即定。如此之事，皆须知之，此则成规，更不须试练也。解毒方中条例极多，若不指出一二，学者不可卒知余方例尔。
　　石药毒：用白鸭屎、人参汁。
　　雄黄毒：用防己。
　　铁粉毒：用磁石。
　　礜石毒：用大豆汁、白鹅膏。
　　防葵毒：用葵根汁。
　　桔梗毒：用白粥。
　　甘遂毒：用大豆汁。
　　大戟毒：用菖蒲汁。
　　踯躅毒：用栀子汁。
　　鸡子毒：用淳醋。
　　马刀毒：用清水。
　　野芋毒：用土浆、人粪汁。
　　杳人毒：用蓝子汁。
　　百药毒：用甘草、荠苨、大小豆汁、蓝叶根实汁。
　　金银毒：用水银服数两即出，鸡子汁及屎白，烧猪脂和，水淋鸡屎汁煮葱白汁，鸭血及屎汁。
　　芫花毒：用防己、防风、甘草、桂汁。
　　野葛毒：用鸡子清、葛根汁、甘草汁、鸭头热血、猪膏、鸡屎、人屎。
　　藜芦毒：用雄黄、温汤、煮葱汁。
　　乌头、天雄、附子毒：用大豆汁、远志、防风、枣肉、饴糖。
　　射罔毒：用蓝汁、大小豆汁、竹沥、大麻子汁、藕芰汁、六畜血、贝齿屑、蚯蚓屎。
　　半夏毒：用生姜汁及煮乾姜汁。
　　莨菪毒：用荠苨、甘草、犀角、蟹汁、升麻。
　　狼毒毒：用杏仁、蓝汁、白敛、盐汁、木占斯。
　　巴豆毒：用煮黄连汁、大豆汁、菖蒲汁、生藿汁《肘后》 云小豆藿、煮寒水石汁。
　　蜀椒毒：用葵子汁、蒜、桂汁、豉汁、人尿、冷水、土浆、鸡毛烧吸烟及调水服。
　　斑猫、元青毒：用猪膏、大豆汁、戎盐、蓝汁、盥汤煮猪膏、巴豆。
　　服药过剂闷乱者用：水和胡粉、水和葛粉、地浆、蘘荷汁、秔米沈、豉汁、乾姜、黄连、饴糖、饮蓝汁、吞鸡子黄。
　　解诸菌毒：掘地作坑，以水沃中，搅令浊，澄清饮之，名地浆。
　　解一切毒药发，不问草石，始觉恶即服此方：
　　豉三升#8　生麦门冬　葱白各八两
　　右三味，□咀，以水七升，煮取二升半，分三服。
　　鸡肠草散，解诸毒方：
　　鸡肠草三分　荠苨　升麻各四分　芍药　当归　甘草各二分#9　室土一分　蓝子一合
　　右八味，治下筛，水服方寸匕，多饮水为佳。若为蜂、蛇等毒虫所螫，以针刺螫上，血出着药如小豆许於疮中，令湿瘥。为射罔箭所中，削竹如钗股，长一尺五寸，以绵缠绕，水沾令湿，取药内疮中，随疮深浅令至底止，有好血出即休。若服药有毒，水服方寸匕，毒解痛止愈。
　　解毒药散方：
　　荠苨一分　蓝并花，二分
　　右二味，七月七日取蓝，阴乾捣筛。水和服方寸匕，日三。
　　又方：
　　中毒者，取秦燕毛二七枚，烧灰服。
　　解一切毒方：
　　母猪屎水和服之。又水三升三合，和米粉饮之。
　　解鸩毒及一切毒药不止，烦懑方：
　　甘草　蜜各四分　粱米粉一升
　　右三味，以水五升煮甘草，取二升，去滓，歇大热，内粉汤中，搅令匀调，内白蜜更煎，令熟如薄粥。适寒温饮一升。
　　治食莫若闷乱，如卒中风，或似热盛狂病，服药即剧方：
　　饮甘草汁、蓝青汁即愈。
　　治野葛毒已死口噤者方：
　　取青竹去两节，拄两胁脐上，内冷水注之，暖即易，须臾口开，开即服药，立活。惟须数易水。
　　治钩吻毒，困欲死，面青口噤，逆冷身痹方：《肘后方》 云：钩吻、茱萸、食芥#10相似，而所生之傍无他草，又茎有毛，误食之杀人。
　　荠苨八两，□咀，以水六升，煮取三升，冷如人体，服五合，日三夜二，凡煮荠苨，惟令浓佳。
　　又方：
　　煮桂汁饮之。
　　又方：
　　啖葱涕佳。葱涕治诸毒。
　　治腹中有铁方：
　　白折炭刮取末，井花水服三钱，过再服。
　　孙真人备急千金要方卷之七十二竟
　　#1服：影宋刻本作『复』。
　　#2浴：原作『欲』，据影宋刻本改。
　　#3方寸匕：影宋刻本『匕』下有『日三服』三字。
　　#4诸水迷脯：影宋刻本作『漏水沾脯』。
　　#5中：原作『牛』，据影宋刻本改。
　　#6加：原脱，据影宋刻本补。
　　#7毒：原脱，据影宋刻本补。
　　#8三升：影宋刻本作『二升』。
　　#9各二分：影宋刻本作『各一分』。
　　#10芥：影宋刻本作『芹』。
　　孙真人备急千金要方卷之七十三
　　宋朝奉郎守太常少卿充秘阁校理林亿等校正
　　解毒并杂治方
　　解五石毒第三论 方证
　　论曰：人不服石，以庶事不佳。恶疮、疥癣、温疫、疟疾，年年常患，寝食不安，兴居常恶，非止己事不康，生子难育。所以石在身中，万事休泰，要不可服五石也。人年三十已上可服石药，若素肥充，亦勿妄服；四十已上，必须服之；五十已上，三年可服一剂；六十已上，二年可服一剂；七十已上，一年可服一剂。
　　又曰：人年五十已上，精华消歇，服石犹得其力。六十已上转恶，服石难得力，所以常须服石，令人手足温暖，骨髓充实，能消生冷，举措轻便，复耐寒暑，不着诸病，是以大须服之。凡石皆熟炼用之。凡石之发，当必恶寒、头痛、心闷，发作有时，状如温疟。但有此兆，无过取冷水淋之，得寒乃止，一切冷食，惟酒须温。其诸解法备如后说。其发背疽肿，方见别卷。
　　又曰：凡服石人，甚不得杂食口味，虽百品具陈，终不用重食其肉，诸杂既重，必有相贼，聚积不消，遂动诸石。如法持心，将摄得所，石药为益，善不可加。余年三十八九，尝服五六两乳，自是以来深深体悉，至於将息节度，颇识其性，养生之士，宜留意详焉。然其乳石必须土地清白光润，罗纹乌翮一切皆成，白#1可入服。其非土地者，慎勿服之，多皆杀人，甚於鸩毒。紫石、白石极须外内映彻，光摩皎然，非此亦不可服。寒石五石更生散方，旧说此药方上古名贤无此，汉末有何侯者行用，自皇甫士安已降有进饵者，无不发背解体而取颠覆。余自有识性已来，亲见朝野仕人遭者不一，所以宁食野葛，不服五石，明其大大猛毒，不可不慎也。有识者遇此方，即须焚之，勿久留也。今但录主对以防先服者，其方以从烟灭，不复须存，为含生害也。
　　葱白豉汤，锺乳对木，又对栝蒌，其治主肺，上通头胸。术动锺乳，胸塞短气。锺乳动木，头痛目疼。又锺乳虽不对海蛤，海蛤能动锺乳，锺乳动则目疼短气。有时木动锺乳，直头痛胸塞，然锺乳与木为患不过此也。虽所患不同，其治一也。发动之始，要有所由，始觉体中有异，与上患相应，宜速服此方：
　　葱白半斤　豉二升　甘草三两　人参三两#2，《外台》用吴茱萸一升
　　右四味，□咀，先以水一斗五升，煮葱白作汤，澄取八升，内药煮取三升，分三服，才服便使人按摩摇动，口中嚼物，然后仰卧，覆以暖衣，汗出去衣，服汤热歇，即便冷淘饭燥脯而已。若服此不解，复服甘草汤方#3：
　　甘草三两　桂心二两　豉二升　葱白半斤
　　右四味，合服如上法。若服此已解，肺家犹有客热余气，复服桂心汤方：
　　桂心　麦门冬各三两　人参　甘草各二两　豉二升　葱白半斤
　　右六味，合服如前法。此方与次#4后散发身体生疮麦门冬汤方用重，分两小异。
　　杜仲汤，硫黄对防风，又对细辛，其治主脾肾，通主腰脚。防风动硫黄，烦热，脚疼腰痛，或嗔忿无常，或下利不禁。防风、细辛能动硫黄，而硫黄不能动彼。始觉发，便服此方：
　　杜仲三两　枳实　甘草　李核仁各二两　香豉一升#5　栀子仁十四枚
　　右六味，合服如上法。
　　若不解，复服大麦奴汤方：
　　大麦奴四两　甘草　人参　芒硝　桂心各二两　麦门冬半斤
　　右六味，合服如上法。若服此已解，脾肾犹有余热气，或冷，复服人参汤方：
　　人参　乾姜　甘草　当归各一两　附子一枚
　　右五味，合服如上法。
　　生麦门冬汤，白石英对附子，其治主胃，通主脾肾。附子动白石英，烦热腹胀。白石英动附子，呕逆不得食，或口噤不开，或言语难，手脚疼痛。始觉发，宜服此方：
　　生麦门冬四两　甘草　麻黄各二两　豉二升
　　右四味，合服如上法。不解，更服大黄汤方：若烦，加细辛五两。
　　大黄三两　豉二升　甘草二两　栀子仁二十枚#6
　　右凡五味，合服如上法，频服得下便止，不下服尽。若热势未除，视瞻高而患渴，复服栝蒌根汤方：
　　栝蒌根　大麦奴各#7四两　甘草二两　豉二升　葱白半斤
　　右五味，合服如上法。稍稍一两合服之，隐约得一升许，便可食少糜动口。若已解，胃中有余热，复服芒硝汤方：
　　芒硝　桂心各二两　通草　甘草各三两　白术一两　大枣二＋枚　李核仁二十一枚
　　右七味，合服如上法。若腹胀，去芒硝，用人参二两。
　　人参汤，紫石英对人参，其治主心肝，通主腰脚。人参动紫石英《外台》云细辛、人参动紫石，心急而痛，或惊悸不得眠卧，恍惚忘误，失性发狂，昏昏欲眠，或债愤喜嗔，或瘥或剧，乍寒乍热，或耳聋目暗。又防风虽不动#8紫石英，紫石英犹动防风，《巢源》、《外台》云：防风虽不对紫石英，而能动紫石英，为药中亦有人参，缘防风动人参，转相发动，令人亦心痛烦热，头项强。始觉，服此方：《外台》服麻黄汤。
　　人参　白朮各三两　甘草《外台》无　桂心各二两　细辛一两　豉三升
　　右六味，合服如上法。若慎盛，加大黄、黄苓、栀子各三两。若忘误狂发犹未除，服生麦门冬汤方：《外台》此方治礜石发。
　　生麦门冬　葱白各半斤　甘草三两　人参一两　豉二升
　　右五味，合服如上法。温床暖覆，床下着火，口中嚼物，使身稍汗，一日便解。若心有余热，更服人参汤方：
　　人参　防风　甘草各三两　桂心二两  生姜　白朮各一两
　　右六味，合服如上法。
　　大麦麨方，赤石脂对桔梗，其治主心，通主胸背。桔梗动石脂，心痛寒噤，手脚逆冷，心中烦问。赤石脂动桔梗，头痛目赤，身体壮热。始觉发，宜温清酒饮之，随能否，须酒势行则解。
　　亦可服此方：
　　大麦熬令汗出，燥止，勿令大焦，春去皮，细捣绢筛，以冷水和服之。《千金翼》云炒去皮，冷淘，蒸令熟，曝乾熬令香，乃为末。
　　葱白豉汤，誉石无所偏对，其治主胃，发则令人心急口噤，骨节疼强，或节节生疮，始觉发，即服此方：《外台》云服麦门冬汤。
　　葱白半斤　豉二升　甘草二两
　　右三味，以水六升，煮取二升半，分三服。若散发身体卒生疮，宜服生麦门冬汤方：
　　生麦门冬五两　甘草三两　桂心二两　人参一两半　葱白半斤　豉二升
　　右六味，服如解锺乳汤法。
　　朮对锺乳，木发则头痛目疼，或举身壮热，解如锺乳法。
　　附子对白石英，亦对赤石脂。附子发则呕逆，手脚疼，体强骨节痛，或项强，面目满肿，发则饮酒服麨自愈。若不愈，与白石英同解。
　　人参对紫石英。人参发则烦热头项强，与紫石英同解。
　　大黄黄苓汤，桔梗对赤石脂，又对茯苓，又对牡蛎。桔梗发则头痛目赤，身体壮热，解与赤石脂同。茯苓发则壮热烦闷，宜服此方：
　　大黄　黄苓　栀子仁各#9三两　豉一升　葱白切，一升
　　右五味，□咀，以水六升，煮取二升半，分三服。
　　牡蛎发则四肢壮热，心腹烦闷，极渴，解与赤石脂同。
　　乾姜无所偏对。
　　栝蒌根汤，海蛤对栝蒌。海蛤先发则手足烦热，栝蒌先发则噤寒，清涕出，宜服此方：
　　栝蒌根　甘草各二两　大黄一两　栀子仁十四枚
　　右四味，合服，如解锺乳法。
　　白石英发，先腹胀后发热。
　　石硫黄发，通身热兼腰膝痛。
　　礜石发，遍身发热兼口噤。
　　牡蛎发，头痛而烦满热。
　　茯苓发，直头痛。
　　桔梗发，头面热。
　　海蛤发，心中发热。已上除海蛤外宜浴。
　　紫石英发，乍寒乍热。
　　赤石脂发，心噤身热，头目赤。已上二味宜酒。
　　石硫黄、礜石、桔梗、牡蛎、茯苓，此五物发宜浴，白石英亦可小浴，其余皆不宜浴。礜石发，宜用生熟汤。茯苓发，热多攻头，即以冷水洗身渍之。
　　浴法：初热先用暖水，后用冷水，浴时慎不可洗头垂沐，可以二三升灌之。凡药宜浴便得解即佳。不瘥，可余治之。
　　赤石脂、紫石英发，宜饮酒，得酒即解。凡药发，或有宜冷，或有宜饮酒，不可一概也。
　　又一法云：寒食散发动者，云草药气力易尽，石性沉滞，独主胃中，故令数发。欲服之时，以绢袋盛散一匕，着四合酒中，塞其口，一宿后，饮尽之。其酒用多少，将御节度自如旧法。此则药石之势俱用。石不住胃中，何由而发？事甚验也。
　　栀子豉汤，治食宿饭、陈臭肉及羹宿菜发者方：
　　栀子三七枚 香豉三升 甘草三两
　　右三味，□咀，以水八升，煎取三升，分三服。亦可加人参、葱白。
　　葱白豉汤，治因失食发，及饮酒过醉发者方：
　　葱白一斤　豉二升　乾姜五两　甘草二两
　　右四味，□咀，以水七升，煮取三升，分三服。不解，宜服理中汤方：
　　人参　甘草　白朮各三两　乾姜二两
　　右四味，□咀，以水六升，煮取二升半#10，分三服。
　　人参汤，治因瞋怒太过发者方：
　　人参　枳实　甘草各九分　白朮　乾姜　栝蒌根各六分
　　右六味，□咀，以水九升，煮取三升，分三服。若短气者，稍稍数饮。《千金翼》云：主散发气逆，心腹绞痛，不得气息，命在转烛者。
　　情色过多发，宜服黄耆汤。方本阙。
　　将冷太过发，则多壮热。以冷水洗浴，然后用生熟汤五六石灌之，已，食少暖食，饮少热酒，行步自劳。
　　将热太过发，则多心闷，时时食少冷食。若夏月大热时散发动，多起於渴饮多所致，水和少钞服之，不瘥复作，以瘥为度。
　　冷热熨法。若大小便闭塞不通，或淋沥溺血，阴中疼痛，此是热气所致。用此法即愈。其法：
　　前以冷物熨小腹，已，次以热物熨之，又以冷物熨之。若小便数，此亦是取冷所为，暖将理自愈。
　　治药发下利者方：
　　乾服豉即断，能多益佳。
　　槟榔汤，凡服散之后，忽身体浮肿，多是取冷过所致，治之方：
　　槟榔三十枚，捣碎，以水八升，煮取二升，分再服。《千金翼》云：子捣作末，下筛，□咀其皮，以汤七升，煮取二升#11，去滓，内子末，为再服。
　　治凡散发疮肿方：
　　蔓菁子熬　杏仁　黄连　胡粉各一两　水银二两
　　右五味，别捣蔓菁子、杳仁如膏，以猪脂合研，令水银灭，以涂上，日三夜一。
　　治散发赤肿者方：
　　生地黄五两　大黄一两　生商陆三两　杏仁四十枚
　　右四味，切，醋渍一宿，猪膏一升，煎商陆令黑，去滓摩肿上，日三夜一。
　　治散发生细疮者方：
　　黄连　芒硝各五两
　　右二味，□咀，以水八升煮黄连，取四升，去滓，内芒硝令烊。渍布取贴疮上，数数易换，多少皆着之。
　　治散发疮痛不可忍方：
　　冷石三两，下筛为末。粉疮上，日五六度，即燥，须臾痛亦定。
　　治服散忽发痛方：
　　乾姜五两，□咀，以水五升，煮取三升，去滓，内蜜一合和绞，顿服，不瘥重作。
　　鸭通汤，解散除热方：
　　白鸭通五升，沸峦一斗半淋之，澄清取汁二斗　栀子仁二十枚　豉三升　麻黄八两　冷石二两　甘草五两　石膏三两
　　右七味，五味□咀，以鸭通汁煮取六升，去滓，内豉三沸，分服五合，若觉体冷，小便快，阔其间；若热犹盛，小便赤，促服之，不限五合。宜小劳，当渐进食，不可令食少，但勿便多耳。
　　解散，治盛热实，大小便赤方：
　　升麻　大黄　黄连　甘草　黄檗各三两　芍药六两　黄苓四两　栀子仁十四枚　竹叶切　豉各一升　白鸭通五合
　　右十一味，□咀，以水三斗先煮鸭通、竹叶，取一斗二升，去滓澄清，取一斗，次内药煮取三升，分三服。若上气者，加杏仁五合；腹满，加石膏三两。
　　下散法，治药发热困方：《千金翼》云：凡散数发热，无赖，下去之。又云诸丹及金石等同用之。
　　黍米三升#12作糜，以成煎猪脂一斤和令调，宿不食，旦空腹食之，令饱，晚当下药，神良。不尽热发，更合服之。
　　又方：
　　肥猪肉五斤　葱白建各半斤
　　右三味，合煮，治如食法，宿不食，旦服之令尽。不尽，明日更服。
　　又方，治发动，数数患热困，压药，下之之方：
　　猪肾脂一具，不令中水，以火炙，承取汁，适寒温。一服三合，每日夜五六服，多至五六升。二日，稍随大便下。
　　又方：
　　作肥猪肉臛一升，调如常法。平旦空腹顿服令尽。少时腹中雷鸣，呜定药下。随下以器盛取，用水淘得石。不尽，更作如前服之。
　　孙真人备急千金要方卷之七十三竟
　　#1白：影宋刻本作『乃』 。
　　#2人参三两：『人参』原缺剂量，据影宋刻本补。
　　#3甘草汤方：原作『桂心汤方』，据影宋刻本改。
　　#4次：原作『肘』，据影宋刻本改。
　　#5一升：影宋刻本作『二升』。
　　#6二十枚：影宋刻本作『三十枚』。
　　#7各：原脱，据影宋刻本补。
　　#8动：影宋刻本作『对』 。
　　#9各：原脱，据影宋刻本补。
　　#10三升半：影宋刻本作『二升半』。
　　#11二升：影宋刻本作『三升』。
　　#12三升：影宋刻本作『二升』。
　　孙真人备急千金要方卷之七十四
　　宋朝奉郎守太常少卿充秘阁校理林亿等校正
　　解毒方
　　蛊毒第四论 方
　　论曰：蛊毒千品，种种不同，或下鲜血；或好卧暗室，不欲光明；或心性反常，乍嗔乍喜；或四肢沉重，百节酸疼。如此种种状貌，说不可尽。亦有得之三年乃死，急者一月或百日即死。其死时，皆於#1九孔中或於胁下肉中出去。所以出门常须带雄黄、麝香、神丹诸大辟恶药，则百蛊、猫鬼、狐狸、老物精魅，永不敢着人。养生之家，大须虑此。俗亦有灸法，初中蛊，於心下捺便大灶灸一百壮，并主猫鬼，亦灸得愈。又当足小指尖上灸三壮，当有物出。酒上得者有酒出，饭上得者有饭出，肉菜上得者有肉菜出，即愈，神验，皆於灸疮上出。
　　凡中蛊毒，令人心腹绞切痛，如有物啮，或吐下血皆如烂肉，若不即治，蚀人五脏，尽乃死矣。欲验之法，当令病人唾水，沉者是蛊，不沉者非蛊也。
　　凡人患积年，时复大便黑如漆，或坚或薄，或微赤者，皆是蛊也。
　　凡人忽患下血，以断下方治更增剧者，此是中蛊也。
　　凡卒息血痢，或赤或黑，无有多少，此皆是蛊毒。粗医以断痢药处之，此大非也。
　　世有拙医，见患蛊胀者，遍身肿满，四肢如故，小便不甚涩，以水病治之，延日服水药，经五十余日望得痊愈，日复增加，奄至陨殒。如此者不一，学者当细寻方意，消息用之，万不失一。医方千卷，不尽其理，所以不可一一备述云耳。
　　凡人中蛊，有人行蛊毒以病人者，若服药知蛊主姓名，当使呼唤将去。若欲知蛊主姓名者，以败鼓皮烧作末，以饮服方寸匕，须臾自呼蛊主姓名，可语令去，则愈。又有以蛇涎合作蛊药，着饮食中，使人得瘕病，此二#2种积年乃死，疗之各自有药，江南山间人有此，不可不信之。
　　太上五蛊圆，治百蛊吐血伤中，心腹结气，坚塞咽喉，语声不出，短气欲死，饮食不下，吐逆上气，去来无常，状如鬼祟，身体浮肿，心闷烦疼，寒战，梦与鬼交，狐狸作魅，卒得心痛，上叉胸胁痛如刀刺，经年累岁，着床不起，悉主之方：
　　雄黄　椒目　巴豆　莽草　芫花　真珠《外台》用木香　鬼臼　矾石　藜芦各四分　附子五分　獭肝一分　蜈蚣二枚　斑猫三＋枚
　　右十三味，为末，蜜和更捣二千杵，丸如小豆。先食饮服一丸，余密封，勿泄药气，十丸为一剂。如不中病，后日增一丸，以下利为度。当下蛊种种，状貌不可具述。下后七日将息，服一剂，三十年百病尽除。忌五辛。
　　太乙追命圆，治百病，若中恶气，心腹胀满，不得喘息，心痛积聚，胪胀疝瘕，宿食不消，吐逆呕啘，寒热瘰，蛊毒，妇人产后余疾方：
　　蜈蚣一枚　丹砂　附子　矾石一作礜石　雄黄　黎芦　鬼臼各一分　巴豆二分
　　右八味，为末，蜜丸如麻子。一服二丸，日一服。伤寒一二日服一丸，当汗出，绵裹两丸塞两耳中。下痢服一丸，一丸塞下部。蛊毒服二丸，在外膏和摩病上，在膈上吐，膈下利。有疮，一丸涂之，毒自出。产后余疾服一丸。耳聋，绵裹塞耳。
　　治人得药杂蛊方：
　　斑猫六枚　桂心　藜芦各如指大　釜月下土如弹丸大
　　右四味，治下筛。水服一钱匕，下蛊蛇、蜣蟆、蜣螂，毒俱出。
　　万病圆，治蛊注，四肢浮肿，肌肤消索，咳逆，腹大如水状，死后转易家人，一名蛊胀方：《小品》名雄黄丸，一名万病丸。
　　雄黄　巴豆　莽草　鬼臼各四两　蜈蚣三枚
　　右五味，为末，蜜和捣三千杵，丸如小豆，密封勿泄气。宿勿食，平旦空腹服#3一丸。一炊久不知，更加一丸。当先下清水，次下蛊长数寸，及下蛇，又下赌鹦子或白如膏。下后作葱豉粥补之，百种暖将息。
　　治中蛊毒，腹内坚如石，面目青黄，小便淋沥，病变无常处方：《肘后》、《古今录验方》俱云用铁精、乌鸡肝和丸如梧子，以酒服三丸，日再。甚者不过十日。《千金》用后方，疑《千金》误。
　　羖羊皮方五寸　犀角　芍药　黄连　牡丹各一两　襄荷四两半　栀子仁七枚
　　右七味，□咀，以水九升，煮取三升，分三服。葛氏、崔氏同，无芍药、牡丹、栀子，用苦参、升麻、当归。
　　犀角圆，治蛊毒百病，腹暴痛，飞尸恶气肿方：
　　犀角屑　鬼臼屑　桂心末　羚羊角屑各四钱匕　天雄　莽草　真珠　雄黄各一两　贝子五枚，烧　蜈蚣五节　巴豆五十枚　麝香二分　射罔如鸡子黄大一枚
　　右十三味，为末，合捣，蜜丸如小豆。服一丸，日二，含咽，不知少增之。
　　卒得腹满蜚尸，服如大豆许二丸。若恶气肿，以苦酒和涂上。缝袋子盛药系左臂，辟不祥鬼疰蛊毒，可以备急。
　　治蛊毒方：
　　茜根　蘘荷根各三两
　　右二味，□咀，以水四升，煮取二升，顿服。《肘后方》云：治中蛊吐血，或下血皆如烂肝者，自知蛊主姓名。
　　又方：
　　谓皮灰　乱发灰各一方寸匕　生麻子汁五升　懈树北阴白皮#4　桃根皮各五两
　　右五味，先煮檞皮、桃根，取浓汁一升，和麻子汁、发灰等令匀。患人宿少食，旦服一大升，须臾着盆水，以鸡翎擿吐水中，如牛涎犊胎及诸虫并出。
　　又方：
　　槲树北阴白皮一大握，长五寸，水三升，煮取一升，空腹服，即吐虫出。亦治中蛊下血。
　　又方：
　　谓皮灰水服方寸匕，亦出虫。
　　又方：
　　大戟　斑猫一分
　　五月五日桃白皮《必效方》云：以东引者火烘之各四分
　　右三味，治下筛，旦空腹以水一鸡子许服八捻，用二指相着如开，顿服之。若指头相离取药太多，恐能损人。《肘后方》云服枣核大，不瘥十日更一服。《必效方》云服半方寸匕，其毒即出，不出更一服。李饶州云：若以酒中得则以酒服，以食中得以饮服之。
　　治蛇蛊方：蛇毒入菜果中，食之令人得病，名曰蛇蛊。
　　大豆末以酒渍，绞取汁，服半升。
　　治诸热毒或蛊毒，鼻中及口中出血，医所不治者方：
　　取人屎尖七枚，烧作火色，置水中研之，顿服，即愈。亦解百毒、时气热病之毒，服极神验#5。
　　治蛊吐下血方：
　　榉皮广五寸，长一尺　芦荻根五寸，如足大指，《小品方》用蔷薇根
　　右二味，□咀，以水二升，煮取一升，顿服，极下蛊。
　　治中蛊下血，日数十行者方：
　　巴豆二七枚　元青　藜芦　附子　矾石各二分
　　右五味，为末，别治巴豆，合筛，和相得。以绵裹药如大豆许，内下部中，日三，瘥。
　　又方：
　　苦瓠一枚，以水二升，煮取一升，稍稍服之。当下蛊及吐虾蟆、蝌蚪之状，一月后乃尽。《范汪方》云苦瓠毒当临时量用之。《肘后方》云甩苦酒一升煮。
　　治下血状如鸡肝，腹中搅痛难忍者方：
　　茜根　升麻　犀角各三两　桔梗　黄檗　黄苓各二两#6　地榆　白蘘荷各四两
　　右八味，□咀，以水九升，煮取二升半，分三服。此蛊利血用之。
　　又方：
　　桔梗　犀角各等分
　　右二味，为末，酒服方寸匕，日三。不能自服，绞口与之，药下心中当烦，须臾自静，有顷下，服至七日止。可食猪脾脏自补养。治蛊下血如鸡肝，日夜不解欲死者，皆可用。
　　治肠蛊，先下赤，后下黄白沫，连年不瘥者方：
　　牛膝一两，槌散，切，以淳清酒一升渍一宿。平旦空腹服之，再服便愈。
　　北地太守酒，治万病蛊毒，风气寒热方：
　　乌头　甘草　芎藭　黄苓　桂心　藜芦　附子各四两　白敛　桔梗　半夏　柏子仁　前胡　麦门冬各六两
　　右十三味，七月曲十斤，秫米一斛，如酝酒法，□咀药，以绢袋盛之，沉於瓮底。酒熟去糟，还取药滓，以青布袋盛，沉着酒底，泥头，秋七日、夏五日、冬十日。空腹服一合，日三，以知为度。药有毒，故以青布盛之。服勿中止，二十日大有病出，其状如漆，五十日病悉愈。有#7妇人年五十，被病连年，腹中积聚，冷热不调，时时切痛，绕脐绞急，上气胸满，二十余年，服药二七日，所下三四升即愈。又有女人病偏枯终产，服二十日，吐黑物大如刀带，长三尺许，即愈，其年生子。又有女人小得癫病，服十八日，出血二升半愈。有人被杖，崩血内瘀，卧着九年，服药十三日，出黑血二三升愈。有人耳聋十七年，服药三十五日，鼻中出血三升#8，耳中出黄水五升便愈。古方云：熹平二年，北地太守臣光上。然此偏主蛊毒，有人中蛊毒者，服无不愈。极难瘥者，不过二七日，所有效莫不备出。曾有一女人年四十余，偏枯赢瘦不能起，长卧床枕，耳聋一无所闻，两手不收，已经三年，余为合之，遂得平复如旧。有人中蛊毒而先患风，服茵芋酒伤多，吐出蛊数十枚遂愈。何况此酒而不#9下蛊也。嘉其功效有异常方，故具述焉。
　　胡臭漏腋第五论 方
　　论曰：有天生胡臭，有为人所染臭者。天生臭者难治，为人所染者易治，然须三年醋傅矾石散勿止，并服五香丸，乃可得瘥，勿言一度傅药即疟，止#10一傅药，时暂得一瘥耳。五香丸见前第六卷中。凡胡臭人通忌食芸薹、五辛，治之终身不瘥。
　　石灰散，治胡臭方：
　　石灰一升　枫香一作沉香　丁香　熏陆香　青木香各二两　矾石四两　橘皮　阳起石各三两
　　右八味，治下筛，以绵作篆子，粗如指，长四寸，展取药使着篆上，以绢袋盛，着腋下。先以布揩令痛，然后挟之。
　　又方：
　　三年苦酢和石灰傅之。
　　治胡臭方：
　　辛夷　芎藭　细辛　杜蘅　稿本各二两#11
　　右五味，□咀，以淳苦酒渍一宿，煎取汁傅之，欲傅取临外时，以瘥为度。
　　又方：
　　青木香　附子　白灰各二两#12　矾石半两
　　右四味，为散，着粉中，常粉之。《肘后》无矾石。
　　又方：
　　赤铜屑以酢和，银器中炒极热，以布裹熨腋下，冷复易。
　　又方：
　　檞叶切三升，以水五升，煮取一升，用洗腋下。即以白苦瓠烧令烟出黛之，数数作用。
　　又方：
　　辛夷　细辛　芎藭　青木香各#13四分
　　右四味，治下筛，熏竟粉之。
　　又方：
　　马齿菜一束捣碎，以蜜和作团，以绢袋盛之，以泥纸裹，厚半寸，曝乾，以火烧熟，破取，更以少许蜜和，使热勿令冷，先以生布揩之，夹药腋下，药痛久忍之，不能，然后以手中勒两臂。
　　又方：
　　牛脂　胡粉各等分
　　右二味，煎令可丸，涂腋下，一宿即愈。不过三剂。《肘后方》云合椒以涂。
　　又方：
　　伏龙肝作泥傅之。
　　六物散，治漏腋，腋下及足心、手掌、阴下、股裹常如汗湿臭者方：
　　乾枸　杞根　乾蔷薇根《肘后》作畜根　甘草各半两　商陆根　胡粉　滑石各一两
　　右件药，治下筛，以苦酒少少和涂，当微汗出，易衣复更涂上，不过三着便愈，或一岁复发，发复涂之。
　　又方：
　　水银　胡粉《外画》作粉霜
　　右二味，以面脂研和涂之，良验。
　　又方：
　　石灰三升　银屑一升，一作铜屑
　　右二味，合和，绢囊盛，汗出粉之，妙。
　　又方：
　　正旦以尿洗腋下，神妙。
　　又方：
　　黄矾石烧令汁尽，治为末，绢袋盛，粉之即瘥。
　　脱肛第六方 灸法
　　肛门主肺，肺热应肛门，热则闭塞，大行不通，肿缩生疮，兑通方：
　　白蜜三升煎令燥，冷水中调可得为丸，长六七寸，内肛门中，到身向上，头向下，少时取烊，斯须即通洞泄。
　　猪肝散，肛门主大肠，大肠寒应肛门。寒则洞泻，肛门滞出方#14：
　　猪肝一斤，熬令燥　黄连　阿胶　芎藭各二两　艾叶一两　乌梅肉五两
　　右六味，治下筛。温清酒一升，服方寸匕半，日再，若不能酒，与清白米饮亦得。
　　壁土散，治肛门滞出方：
　　故屋东壁土一升，碎　皂荚三梃，各长一尺二寸
　　右二味，先捣土为散，挹粉肛头出处，次取皂荚炙暖，更递熨，取入则止。
　　又方：
　　炙故麻履底按令入，频按令入，永瘥。
　　又方#15：
　　故败麻履底　鳖头各一枚
　　右二味，烧鳖头捣为散，傅肛门滞出头，将履底按入，即不出矣。
　　治肛出方：
　　磁石四两　桂心一尺　猬皮一枚
　　右三味，治下筛，饮服方寸匕，日一服即缩。慎举重及急带衣，断房室周年乃佳。《肘后方》云：治女人阴脱出外，用鳖头一枚，为四味。
　　又方：
　　女萎一升，以器中烧，坐上熏之即入。
　　治脱肛方：
　　蒲黄二两，以猪脂和傅肛上，内之二三愈。
　　治肠随肛出转广不可入方：
　　生栝蒌根取粉，以猪脂为膏，温涂，随手抑按，自得缩入。
　　治积冷利脱肛方：
　　枳实一枚，石上磨令滑泽，钻安柄，蜜涂，炙令暖熨之，冷更易之，取缩入止。
　　又方：
　　铁精粉内上，按令入即愈。
　　治脱肛历年不愈方：
　　生铁三斤，以水一斗，煮取五升，出铁，以汁洗，日再。
　　又方：
　　用死鳖头一枚，烧令烟绝，治作屑，以傅肛门上，进以手按之。
　　病寒冷脱肛出，灸脐中随年壮。
　　脱肛历年不愈，灸横骨百壮。
　　又，灸龟尾七壮，龟尾即后穷骨是也。
　　瘿瘤第七方证灸法
　　治石瘿、气瘿、劳瘿、土瘿、忧瘿等方#16：
　　海藻　龙胆　海蛤　通草　昆布　礜石一作矾石　松萝各三分　麦曲四分　半夏二分
　　右九味，治下筛，酒服方寸匕，日三。禁食鱼、猪肉、五辛、生菜诸难消之物。十日知，二十日愈。
　　又方：
　　小麦面一斗#17　海藻一斤　特生礜石十两
　　右三味，以三年米醋渍小麦面，曝乾，各捣为散，合和。服一方寸匕，日四五服，药含极乃咽之。禁姜、五辛、猪鱼、生菜、大吹、大读诵、大叫语等。
　　又方：
　　昆布　松萝　海藻各三两　桂心　海蛤　通草　白敛各二两
　　右七味，治下筛，酒服方寸匕，日三。
　　又方：
　　海藻　海蛤各三两　昆布　半夏　细辛#18　土瓜根　松萝各一两　通草　白敛　龙胆各二两
　　右十味，治下筛，酒服方寸匕，日再。不得作重用力。
　　又方：
　　昆布二两，洗，切如指大，醋渍含咽，汁尽愈。
　　又方：
　　海藻一斤，《 小品》 三两　小麦面#19一升
　　右二味，以三年醋一升没面末，曝乾，往反醋尽，合捣为散。酒服方寸匕，日三服。忌努力。《崔氏》云疗三十年瘿瘤。
　　五瘿圆方：
　　菖蒲二两　海蛤　白敛　续断　海藻　松萝　桂心　蜀椒　倒挂草　半夏各一两　神曲三两　羊靥百枚
　　右十二味，治下筛，以牛羊髓脂为丸如梧子，日服三丸。
　　又方：
　　取鹿靥，以佳酒浸令没，炙乾，内酒中更炙令香，含咽汁，味尽更易，尽十具愈。
　　灸法：
　　瘿恶气，灸天府五十壮。《千金翼》云：又灸胸堂百壮。
　　瘿上气短气，灸肺输百壮。
　　瘿上气胸满，灸云门五十壮。
　　瘿劳气，灸冲阳随年壮。
　　瘿气面肿，灸通天五十壮。
　　瘿，灸天瞿三百壮，横三间寸灸之。
　　又，灸中封随年壮，在两足趺上曲尺宛宛中。
　　诸瘿，灸肩髑左右相当宛宛处，男左十八壮，右十七壮；女右十八壮，左十七壮，或再三，取瘿止。
　　又，灸风池百壮，侠项两边。
　　又，灸两耳后发际一百壮。
　　又，灸头冲一作颈，头冲在仰#20两手直向前令臂着头对鼻所注处，灸之各随年壮。《千金翼》云一名臂臑。
　　凡肉瘤勿治，治则杀人，慎之。《肘后方》云不得针灸。
　　陷肿散，治二三十年瘿瘤，及骨瘤、脂瘤、石瘤、肉瘤、脓瘤、血瘤，或息肉大如杯杆升斗，十年不瘥，致有漏溃，令人骨消肉尽，或坚或软或溃，令人惊悸，寤寐不安，身体瘈缩，愈而复发方：
　　乌贼骨　石硫黄各一分　白石英　紫石英　锺乳各二分　丹参三分　琥珀　附子　胡燕屎　大黄　乾姜各四分
　　右十一味，治下筛，以韦囊盛，勿泄气。若疮湿即傅，若疮乾猪脂和傅，日三四，以乾为度，若汁不尽者，至五剂十剂止药，令人不痛。若不消，加芒硝二两佳。
　　治瘿瘤方：
　　昆布　桂心　逆流水柳须各一两　海藻　乾姜各二两　羊靥七枚，阴乾
　　右六味，为末，蜜丸如小弹子大。含一丸，咽津。
　　又方：
　　矾石　芎藭　当归　大黄　黄连　黄苓　白敛　芍药各二分　吴茱萸一分
　　右九味，治下筛，鸡子黄和涂故细布上，随瘤大小厚薄贴之，乾则易。着药熟，当作脓脂细细从孔中出，须探脓血尽，着生肉膏。若脓不尽，复起如故。
　　生肉膏，治痈瘤溃漏及金疮、百疮方：
　　当归　附子　甘草　白芷　芎藭各一两　极白二两　生地黄三两
　　右七味，□咀，以猪脂三升半，煎白芷黄，去滓。稍以傅之，日三。
　　又方：
　　以狗屎、毈鸡子傅之，去脓水如前方说，傅生肉膏取瘥。方见前二十二卷。
　　阴痛第八论　方#21 　灸法#22
　　论曰：□有四肿，有肠□、卵胀、气□、水□。肠□、卵胀难瘥，气癫、水癫针灸易治。
　　治癫圆方：
　　桃仁　蜘蛛各五＋枚　桂心　蒺藜子　地肤子　泽泻　防风　五味子　橘皮　茯苓　防葵　芍药各二两　牡丹皮　细辛　海藻各一两　狐阴一具
　　右十六味，为末，蜜和丸如梧子，服十丸，稍加至三十丸。
　　又方#23：
　　取杨柳枝脚指大，长三尺，二十枚，水煮令极热，以故布及毡毡肿处，取热柳枝更互柱之，如此取瘥。
　　治□疝卵偏大，气上上一作胀不能动方：
　　牡丹皮　防风各二两
　　右二味，治下筛，酒服方寸匕，日三。《肘后方》 云：《小品方》用桂心、豉、铁精等分，为五味，小儿一刀圭，二十日愈，婴儿以乳汁和大豆许与之。
　　治卒□，以蒲横度口如广折之，一倍增之，布着少腹大横文，令度中央上当脐，勿使偏僻，灸度头及中央合二处，随年壮。好自养，勿举重、大语、怒士向、大笑。又牵阴头正上，灸茎头所极。又牵下向谷道，又灸所极。又牵向左右髀直行，灸茎所极，各随年壮。又灸足厥阴，在左灸右，在右灸左，三壮，在足大指本节间。
　　卵偏大上入腹，灸三阴交，在内踝上八寸，随年壮。
　　卵偏大□病，灸肩井，在肩解臂接处，随年壮。
　　男□，灸手季指端七壮，病在右可灸左，左者灸右。
　　男阴卵偏大□病，灸关元百壮。
　　男阴卵大□病，灸玉泉百壮报之，穴在屈骨下阴，以其处卑，多不灸之，及泉阴穴亦在其外。
　　男阴卵偏大□病，灸泉阴百壮三报，在横骨边。
　　□病阴卒肿者，令并足合两拇指，令爪相并，以一艾灸两爪端方角处，一丸令顿上，两爪角各令半丸，上爪指佳，七壮愈。
　　男阴卵大癫病#24，灸足太阳五十壮，三报之。
　　又，灸足太阴五十壮，在内踝上一夫。
　　男阴卵大□病，灸大敦，在足大指三毛中，随年壮。
　　又，灸足大拇指内侧去端一寸赤白肉际，随年壮，双灸之。
　　又，灸横骨两边二七壮，侠茎是。
　　阴□，灸足大趾下理中十壮，随肿边灸之。《肘后方》云：灸足大指第二节下横文正中央五壮。姚氏云：足大趾本三壮。
　　男儿□，先将儿至确头，祝之曰：坐汝令儿某甲阴囊□，故灸汝三七二十一枚。灸讫，便牵小儿令雀头下向着囊缝，当阴头灸缝上七壮，即消，已验。艾炷猪#25簪头许。
　　大凡男□，当骑碓轴，以茎伸置轴上，齐阴茎头前，灸轴木上，随年壮。
　　论曰：有人自少至长，阴下常有乾癣者，宜依癣方主之。有五劳七伤而得阴下痒湿，搔之黄汁出者，宜用补丸散主之，仍须傅药治之。亦有患妬精疮者，以拓精方治之。夫妬精疮者，男子在阴头节下，妇人在玉门内。并似甘疮，作臼齐食之大痛，甘即不痛也。
　　蒺藜子汤，凡虚热，石热，当路门玲湿伤肌，热聚在裹，变成热，及水病肿满，腹大气急，大小便不利，肿如皮纸盛水，晃晃如老蚕色，阴茎坚肿，为疮水出，此皆肾热虚损，强取风阴，湿伤脾胃故也。治之法，内宜依方服诸利小便药，外以此汤洗四肢，竟，以葱白膏傅之，别以猪蹄汤洗茎上。蒺藜子汤方：
　　羡华子　葱心青皮　赤小豆各一升　嵩菜子二升　茹曹五升　巴豆一枚，合皮壳
　　右六味，□咀，以水二斗，煮取八升，以淋洗肿处。
　　猪蹄汤，治服石发热，因劳损热盛，当风露卧茎肿方：
　　猪蹄一双　蒴藋三升　蒺藜子一升，碎　蒺藜子五合　黄檗五合#26　地榆#27
　　右六味，□咀，以水一斗五升，煮取六升，去滓，适令暖便洗疮，日再。
　　或只煮黄檗汁洗，亦佳。
　　葱白膏方#28：
　　葱白　嵩菜子　蒺藜子　蒴藋根　丹参　蒺藜子各半升　猪膏五斤
　　右七味，□咀，煎如煎膏法，去滓用之。
　　治男子阴肿大如升斗，核痛，人所不能疗者方：
　　雄黄一两，研　矾石二甫，研　甘草一尺，切
　　右三味，以水五升，煮减半洗之。《集验方》无矾石，只二味。
　　治阴肿皮痒方：
　　熬桃仁令香，为末，酒服方寸匕，日三。
　　有人阴玲，渐渐玲气入阴囊，肿满恐死，日夜疼闷，《外台》作夜即痛闷。不得眠方：
　　取生椒择之令净，以布帛裹着丸囊，令厚半寸，须臾热气通，日再易之，取消瘥止。
　　又方：
　　捣苋菜根傅之。
　　又方：
　　煮大蓟根汁，服一升，日三，不过三剂愈。
　　又方：
　　醋和热灰熨之。
　　又方：
　　釜月下土，鸡子白和傅之。
　　又方：
　　醋和面熨之。
　　又方：
　　末车前子，饮服之。
　　阴肿痛，灸大敦三壮。
　　治卒阴痛如刺，汗出如雨方：
　　小蒜　韭根　杨柳根各一斤
　　右三味，合烧，以酒灌之，及热以气蒸之，即愈。
　　治阴痛方：
　　甘草　石蜜
　　右二味，等分，为末，和乳涂之。
　　治妬精疮方：
　　用银钗绵裹，以腊月猪脂熏黄，火上暖，以钗烙疮上，令熟，取乾槐枝烧□涂之。
　　又方：
　　麝香　黄矾　青矾
　　右三味，等分，为末。小便后傅上，不过三度。
　　治阴蚀疮方；
　　蒲黄一升　水银二两
　　右二味，研之令成粉，傅之即愈，瘥止，小便后即传之。
　　又方：
　　以肥猪肉五斤，水三斗，煮肉令极烂，去肉，以汤令极热，便以渍疮中，冷即愈。
　　又方：
　　狼牙两把切，以水五升，煮取一升，温洗之，日五度。
　　治阴蚀生疮或痒方：
　　雄黄　矾石各二分　麝香半分
　　右三味，治下筛，为粉，粉疮上即瘥。
　　治阴恶疮方：
　　蜜煎甘草末涂之。葛氏云：比见有人患茎头肿坎下疮欲断者，以猪肉汤渍洗之，并用黄檗、黄连末涂之。
　　治男女阴疮方：
　　石硫黄末以傅疮上。
　　治男女阴痒生疮方：
　　嚼胡麻傅之佳。
　　治阴下生疮洗汤方：
　　地榆　黄檗各八两
　　右二味，□咀，以水一斗五升，煮取六升，去滓，适冷暖，用洗疮，日再。只煮黄檗汁洗之亦佳。
　　孙真人备急千金要方卷之七十四竟
　　#1於：原作『有』，据影宋刻本改。
　　#2二：原作『一』，据影宋刻本改。
　　#3服：原脱，据影宋刻本补。
　　#4皮：原脱，据影宋刻本补。
　　#5服极神验：影宋刻本作『服已，温覆取汗。勿轻此方，极神验』。
　　#6各二两：影宋刻本作『各一两』。
　　#7有：原脱，据影宋刻本补。
　　#8三升：影宋刻本作『一升』。
　　#9不：『不』字疑衍。
　　#10止：原作『正』，据影宋刻本改。
　　#11各二两：影宋刻本作『各二分』。
　　#12各二两：影宋刻本作『各一两』。
　　#13各：原脱，据影宋刻本补。
　　#14方：原脱，据影宋刻本补。
　　#15又方：『又方』以下至本篇末原脱，据影宋刻本补。
　　#16治……等方：『瘿瘤第七』至此原脱，据影宋刻本补。
　　#17一斗：影宋刻本作『一升』。
　　#18细辛：此二字原脱，据影宋刻本补。
　　#19缅：原作『曲』，据影宋刻本改。
　　#20仰：影宋刻本作『伸』。
　　#21方：原脱，据影宋刻本补。
　　#22法：原脱，据影宋刻本补。
　　#23又方：『又』下至『□病阴卒肿者』条中『以一艾灸两爪端』凡三百七十六字原脱，据影宋刻本补。
　　#24男阴卵大□病：此下至『侠茎是』八十三字原脱，据影宋刻本补。
　　#25谓：疑当作『□』。
　　#26合：影宋刻本作『两』。
　　#27地榆：影宋刻本无此药，下煎服法作『右五味，□咀，以水一斗五升，煮取三升，冷浴阴茎，日三』。
　　#28葱白膏方：此下至篇末原脱，据影宋刻本补。
　　孙真人备急千金要方卷之七十五
　　宋朝奉郎守太常少卿充秘阁校理林亿等校正
　　备急方
　　卒死第一方　灸法
　　治卒死无脉，无他形候，阴阳俱竭故也，治之方：
　　牵牛临鼻上二百息，牛舐必瘥。牛不肯舐，着盐汁涂面上，牛即肯舐。
　　又方：
　　牛马屎绞取汁饮之。无新者，水和乾者亦得。《肘后方》云：乾者以人溺解之，此扁鹊法。
　　又方：
　　炙熨斗熨两胁下。《备急方》云：又治尸厥。
　　针灸法：
　　针间使各百余息。
　　又，灸鼻下人中，一名鬼客厅。《肘后方》云：又治尸厥。
　　治魇死不自觉者方：
　　慎灯火，勿令人手动，牵牛临其上即觉。若卒不能语，取东门上鹦头为末，以酒服之。
　　治卒魇死方：
　　捣韭汁灌鼻孔中，剧者灌两耳。张仲景云灌口中。
　　治鬼魇不悟方：
　　伏龙肝为末，吹鼻中。
　　又方：
　　皂荚为末，如大豆许，吹鼻中，嚏则气通，起死回生。《集验方》云：又#1中恶。
　　辟魇方：
　　雄黄如枣大，击左腋下，令人终身不魇。张文仲云：男左女右。
　　又方：
　　灸两足大趾丛毛中各二七壮。《肘后方》云华佗法，又救卒死中恶。
　　治中恶方：
　　葱心黄刺鼻孔中，血出愈。《肘后方》云：入七八寸无苦，使目中血出佳。《崔氏》云：男左女右。
　　又方：
　　大豆二七粒，为末，鸡子黄并酒相和，顿服。
　　又方：
　　使人尿其面上，可愈。《肘后方》云：此扁鹊法。
　　又方：
　　灸胃管五十壮愈。
　　治中恶并蛊毒方：
　　玲水和伏龙肝如鸡子大，服之必吐。
　　又方：
　　温二升猪肪，顿服之。
　　又方：
　　车釭脂如鸡子大，酒服。
　　治卒性方：此病即今人所谓中恶者，与卒死、鬼击亦相类为治，皆参取而用之。
　　盐八合，以水三升，煮取一升半，分二服，得吐即愈。《备急方》云：治鬼击。若小便不通，笔头七枚，烧作灰末，水和服之即通。
　　又方：
　　犊子屎半盏，酒三升，煮服之。亦治霍乱。《肘后方》云治鬼击，大牛亦可用。
　　又方：
　　书墨为末，水服一钱匕。
　　又方：
　　腊月野狐肠烧末，以水服方寸匕。死鼠灰亦佳。
　　灸法：治卒性死。
　　灸手十指爪下各三壮。余治同上方。《备急方》云：治卒死而张目反折者。
　　又，灸人中三壮；又灸肩井百壮，又灸间使七壮，又灸巨阙百壮。
　　还魂汤，治卒感忤、鬼击、飞尸，诸奄忽气绝无复觉，或已死咬口，口噤不开，去齿下汤，汤入口不下者，分病人发，左右捉#2；踏肩引之，药下复增，取尽一升，须臾立苏方：
　　麻黄三两　桂心二两　甘草一两　杏仁七十粒
　　右四味，□咀，以水八升，煮取三升，分三服。《肘后方》云：张仲景方云桂不用。
　　治卒中鬼击，及刀兵所伤，血漏腹中不出，烦满欲绝方：
　　雄黄粉酒服一刀圭，日三，血化为水。
　　治鬼击病方：鬼击之病，得之无渐，卒着人如刀刺状，胸胁腹内绞急切痛，不可抑按，或即吐血，或鼻口血出，或下血，一名鬼排。
　　鸡屎白如枣大　青花麻一把
　　右二味，以酒七升，煮取三升，热服，须臾发汗。若不汗，熨斗盛火，炙两胁下，使热，汗出愈。
　　又方：
　　艾如鸡子大三枚，以水五升，煮取二升#3，顿服。
　　又方：
　　吹酢少许鼻中。
　　灸法：
　　灸人中一壮，立愈。不瘥更灸。
　　又，灸脐上一寸七壮，及两踵白肉际取瘥。
　　又，灸脐下一寸三壮。
　　治五绝方：夫五绝者，一曰自缢，二曰墙壁压连，三曰溺水，四曰魇寐，五曰产乳绝。
　　取半夏一两，细下筛，吹一大豆许内鼻中，即活。心下温者，一日亦可、治。
　　治自缢死方：
　　凡救自缢死者，极须按定其心，勿截绳，手抱徐徐解之。心下尚温者，以戳毹覆口鼻，两人吹其两耳。
　　又方：
　　强卧，以物塞两耳，竹筒内口中，使两人痛吹之，塞口傍，无令气得出。半日，死人即噫，噫即勿吹也。
　　又方：
　　捣皂荚、细辛屑如胡豆大，吹两鼻中。
　　又方：
　　刺鸡冠血出，滴着口中即活，男雌女雄。
　　又方：
　　鸡屎白如枣大，酒半盏和，灌口及鼻中佳。
　　又方：
　　皂荚为末，以葱叶吹入两鼻中，逆出更吹。
　　又方：
　　梁上尘如大豆许，各内一小竹筒中，四人各捉一筒，同时吹两耳、两鼻，即活。
　　又方：
　　尿鼻、口、眼、耳中，并捉头发一撮如笔管大，掣之立活。
　　又方：
　　鸡血涂喉下。
　　又方：
　　蓝青汁灌之。
　　又方：
　　灸四肢大节陷大指本文，名曰地袖，各七壮。
　　治热暍方：
　　取道上热尘土以壅心上，少冷即易，气通止。
　　又方：
　　令暍人仰卧，以热土壅脐上，令气通得#4；脐中温即愈。
　　又方：
　　可饮热汤，亦可内少乾姜、橘皮各数片#5饮之。稍稍咽，勿顿使饱，但以热土及葱艾叶#6壅脐上佳。
　　又方：
　　浓煮蓼，取汁三升饮之即愈，不瘥更灌。
　　又方：
　　张死人口令通，以暖汤徐徐灌口中，小举死人头令汤入腹，须臾即苏。
　　又方：
　　使人嘘其心令暖，易人为之。
　　又方：
　　抱狗子若鸡，着心上熨之。
　　又方：
　　屋上南畔瓦，热熨心，冷易之。
　　又方：
　　灌地浆一盏即愈。
　　又方：
　　地黄汁一盏服之。
　　又方：
　　水半升，和曲一大抄服之。
　　治落水死方：
　　以灶中灰布地，令厚五寸，以饭侧着灰上，令死者伏於甑上，使头小垂下，炒#7盐二方寸匕内竹管中，吹下孔中，即当吐水。水下因去甑，下死者着灰中壅身，使出鼻口，即活。
　　又方：
　　掘地作坑，熬数斛灰内坑中，下死人覆灰，湿彻即易，勿令大热传人。灰冷更易，半日即活。
　　又方：
　　取大甑倾之，死人伏其上，令死人口临甑口，燃苇火二七把烧甑中，当死人心下，令烟出，小入死人鼻口中，鼻口中水出尽则活。火尽复益之。常以手候死人身及甑，勿令甚热，当令火气能使死人心下足得暖。卒无甑者，於岸侧削地如甑，空下如灶，烧令暖，以死人着上，亦可用车毂为之。勿令隐其腹，令死人低头，水得出。并炒灰数斛令暖以粉身，湿，更易温者。
　　又方：
　　但埋死人暖灰中，头足俱没，惟开七孔。
　　又方：
　　倒悬死人，以好酒灌鼻中，又灌下部。又酢灌鼻亦得。
　　又方：
　　绵裹皂荚，内下部中，须臾出。
　　又方：
　　裹石灰内下部中，水出尽则活。
　　又方：
　　倒悬解去衣，去脐中垢，极吹两耳，起乃止。
　　又方：
　　熬沙覆死人，面上下有沙，但出鼻口耳。沙冷湿即易。
　　又方：
　　灶中灰二石埋死人，从头至足，出七孔，即活。
　　又方：
　　屈两脚着生人两肩上，死人背向生人背，即负持走行，吐出水便活。
　　又方：
　　解死人衣，灸脐中。凡落水经一宿犹可活。
　　治冬月落水，冻四肢直，口噤，尚有微气者方：
　　以大器中熬灰使暖，盛以囊，薄其心上，冷即易。心暖气通，目得转，口乃开。可温尿粥稍稍吞之即活。若不先温其心，便持火炙身，冷气与火争即死。
　　治冻烂疮方：
　　猪后悬蹄，以夜半时烧，研细筛，以猪脂和傅。亦治小儿。
　　治入水手足肿痛方：
　　捣生胡麻薄之。
　　治酒醉中酒恐烂五脏方：
　　以汤着槽中渍之，冷复易。夏亦用汤。
　　又方：
　　捣茅根汁，饮三升。
　　又方：
　　凡醉不得安卧不动，必须使人摇转不住，特忌当风席地，及水洗、饮水、交接。
　　治饮酒头痛方：
　　竹茹五两，以水八升，煮取五升，去滓令冷，内破鸡子五枚，搅匀，更煮二沸，饮二升使尽，瘥。
　　治饮酒腹满不消方：
　　煮盥汤，以竹筒灌大孔中。
　　治饮酒中毒方：
　　煮大豆三沸，饮汁三升。
　　又方：
　　酒渍乾椹汁服之。
　　治酒病方：
　　葱白　豉各一升
　　右二味，以水四升，煮取二升，顿服。
　　治饮酒房劳虚受热，积日不食，四月中热，饮酒不已，酒入百脉，心气虚，令人错谬失常方：
　　芍药　人参　白薇　栝蒌根　枳实　知母各二两　甘草一两　生地黄八两　酸枣仁半升　茯神三两，《外台》作茯苓
　　右十味，□咀，以水一斗，煮取三升，分三服。
　　治连月饮酒，咽喉烂，舌上生疮方：
　　大麻仁一升　黄苓二两，《肘后》用黄檗
　　右二味，为末，蜜和丸含之。《千金翼》用黄檗二两。
　　治酒醉不醒方：
　　饮葛根汁一斗二升，取醒止。《肘后方》云：治大醉连日，烦毒不堪。
　　饮酒令人不醉方：
　　柏子仁　麻子仁各二两
　　右二味，治下筛，为一服，进酒三倍。
　　又方：
　　葛花　小豆花各等分
　　右二味，合为末，服三方寸匕，饮时仍进葛根汁、芹汁及枇杷叶饮，并能倍酒。
　　又方：
　　九月九日菊花为末，临饮服方寸匕。
　　又方：
　　小豆花叶，阴乾百日，为末服之。
　　又方：
　　五月五日取井中倒生草枝，阴乾，为末，酒服之。
　　饮酒令无酒气方：
　　乾蔓菁根二七枚，三遍蒸，为末，取两钱许，酒后水服。
　　治恶酒健嗔方：
　　空井中倒生草烧灰饮之，勿令知。
　　又方：
　　取其人床上尘和酒饮之。
　　断酒方：
　　柳花腊月鼠头灰
　　右二味，等分，为末，黄昏时酒服一杯。
　　又方：
　　酒七升着瓶中，熟朱砂半两着酒中，急塞瓶口，安着猪圈中，任猪摇动，经七日取酒尽饮。
　　又方：
　　正月一日酒五升，淋确头，捣一下，取饮之。
　　又方：
　　故毡中葈耳子七枚，烧作灰，黄昏时暖一杯酒，咒言与病狂人饮也，勿令知之，后不喜饮酒也。
　　又方：
　　白猪乳汁一升，饮之，永不饮酒。
　　又方：
　　刮马汗和酒与饮，终身不饮。
　　又方：
　　虎屎中骨烧末，和酒与饮。
　　又方：
　　鸬鹚屎烧灰，水服方寸匕，永断。
　　又方：
　　取毛鹰一过吐毛，水煮，去毛，顿服。
　　又方：
　　故纺车弦烧灰，和酒与服。
　　又方：
　　驴驹衣烧灰，酒饮方寸匕。
　　又方：
　　自死蛴螬，乾捣末，和酒与饮，永世闻酒名即呕，神验。
　　又方：
　　酒客吐中肉七枚，阴乾，烧末服之。
　　又方：
　　酒渍汗靴替一宿，平旦空腹与饮，即吐，不喜见酒。
　　又方：
　　白狗乳汁，酒服之。
　　又方：
　　腊月马脑和酒服之。
　　孙真人备急千金要方之七十五竟
　　#1又：影宋刻本作『治』。
　　#2捉：原作『足』，据影宋刻本改。
　　#3二升：影宋刻本作『一升』。
　　#4令气通得：影宋刻本作『令人尿之』。
　　#5各数片：影宋刻本作『甘草煮』。
　　#6葱艾叶：影宋刻本作『熬灰土』。
　　#7炒：影宋刻本作『抄』。
　　孙真人备急千金要方卷之七十六
　　宋朝奉郎守太常少卿充秘阁校理林亿等校正
　　备急方
　　蛇虫等毒第二论 方灸法
　　治因热逐凉睡熟，有蛇入口中挽不出方：
　　以刀破蛇尾，内生椒三两枚，裹着，须臾即出。《肘后方》云：艾灸蛇尾即出。若无火，以刀周匝割蛇尾，截令皮断，乃持皮倒脱即出。
　　治蛇入人口并七孔中者方：
　　割母猪尾头，滴血着口中，即出。
　　又方：
　　以患人手中指等截三岁大猪尾，以器盛血，傍蛇泻血口中，拔出之。
　　治卒为蛇绕不解方：
　　以热汤淋之。无汤，令人尿之。
　　治蛇竭螫方：
　　服小蒜汁，滓薄上。《肘后方》云：治蝮蛇螫。
　　又方：
　　熟捣葵，取汁服之。
　　治蛇啮方：
　　人屎厚涂，帛裹即消。
　　治蛇毒方：
　　消蜡注疮上，不瘥，更消注之。
　　又方：
　　以母猪耳中垢傅之。《肘后方》云：牛耳中垢亦可用。
　　治蝗蛇毒方：
　　令妇人骑度三过，又令坐上。
　　又方：
　　以射罔涂肿上，血出即愈。
　　又方：
　　生麻、楮叶合捣，以水绞去滓，渍之。
　　又方：
　　令妇人尿疮上。
　　又方：
　　末姜薄之，乾复易。
　　治诸蛇毒方：
　　雄黄　乾姜各等分
　　右二味，为末，和射罔着竹筒中带行，有急用之。
　　又方：
　　鸡屎二七枚，烧作灰，投酒中服之。
　　又方：
　　以面围上，令童男尿着中，烧铁令赤投中，冷复烧着，二三度瘥。
　　又方：
　　雄黄为末傅上，日一易。
　　又方：
　　盐四两，水一斗，煮十沸，沸定，以汤浸，冷易之。
　　又方：
　　捣紫苋取汁，饮一升，以滓封疮上，以少水灌之。
　　又方：
　　梳中垢如指大，长一寸，尿和傅之。
　　又方：
　　取合口椒、葫荽苗等分，捣傅之，无不瘥。
　　又方：
　　男子阴间毛二七枚，含之，有汁即咽却，秘方也。
　　又方：
　　用铜青傅疮上。
　　又方：
　　捣大蒜和胡粉傅之。
　　又方：
　　口嚼大豆叶涂之良。
　　又方：
　　猪脂和鹿角灰涂之。
　　又方：
　　炙梳汗出，熨之。
　　入山草辟众蛇方：
　　乾姜 麝香 雄黄各等分
　　右三味，捣为粗散，以小绛袋盛带之，男左女右。蛇毒涂疮。《集验方》云：如无麝香，以射罔和代之。《救急方》云：以蜜和为膏，傅螫处良。
　　又方：
　　常烧段羊角使烟出，蛇则去矣。
　　治蛇螫人，疮已愈，余毒在肉中，淫淫痛痒方：
　　大蒜 小蒜各一升
　　右二味，合捣，以热汤淋，以汁灌疮，大良。
　　治蛇骨刺人毒痛方：
　　铁精如大豆许，内管中，吹内疮中良。
　　又方：
　　烧死鼠为末傅之。
　　治众蛇螫方：
　　灸上三七壮。无艾，以火头称疮孔大小爇之。
　　治虎咬疮方：
　　浓煮葛根汁，洗十数遍，及捣为散，以葛根汁服方寸匕。日五，甚者夜二。
　　又方：
　　青布急卷为绳，止一物，烧一头燃，内竹筒中，注疮口熏之，妙。
　　又方：
　　煮铁令浓，洗疮。
　　又方：
　　嚼栗子涂之，良。
　　辟虎法：
　　凡入山，烧水牛、段羊角，虎、狼、蛇皆走。
　　论曰：凡见一切毒螫之物，必不得起恶心向之，亦不得杀之。若辄杀之，於后必遭螫，毒治亦难瘥，慎之慎之。
　　治竭毒方：
　　凡蝎有雌雄，雄者痛止在一处，雌者痛牵诸处。若是雄者，用井底泥涂之，温则易；雌者用当瓦屋沟下泥傅之。若值无雨，可用新汲水从屋上淋下取泥。
　　又方：
　　取齿中残饭傅之；又猪脂封之；又射罔封之；又硇砂和水涂上，立愈。
　　治蝎螫方：
　　若着手足，以冷水渍之，水微暖则易之。着余处者，冷水浸故布榆之，小暖则易。
　　又方：
　　生乌头为末，唾和傅之。
　　治蜂螫毒方：
　　取瓦子摩其上，唾二七遍，置瓦子故处。
　　治蜂螫方：猪脂蜜各五合蜡二两右三味，和煎如膏，候冷以涂之。
　　又方：
　　烧蜂房为末，膏和涂之。《肘后方》云：先煮蜂房洗之，又烧涂之。
　　又方：
　　酥脂涂之，立愈。
　　又方：
　　烧牛屎灰，苦酒和涂之。
　　又方：
　　齿垢涂之。
　　又方：
　　淳酢沃地，取泥涂之。
　　又方：
　　嚼盥涂之。
　　又方：
　　以人尿新者洗之。
　　又方：
　　尿泥涂之。
　　又方：
　　反手捻地上土傅之。
　　论曰：凡蠼螋虫尿人影，着处便令人病疮。其状身中忽有处瘆痛如芒刺，亦如刺虫所螫后，起细□疡作聚如茱萸子状，四边赤，中央有白脓如黍粟，亦令人皮肉急，举身恶寒壮热，剧者连起竟腰胁胸。治之法，初得之，磨犀角涂上；止其毒，治如火丹法。余以武德中六月得此疾，经五六日觉心闷不佳，以他法治不愈。又有人教画地作蠼螋形，以刀子细细尽取蠼螋腹中土，就中以唾和成泥涂之，再涂即愈。方知天下万物相感，莫晓其由矣。
　　治蠼螋尿方：
　　段羊髭烧灰，腊月猪脂和封之。
　　又方：
　　捣豉封之。
　　又方：
　　酢和胡粉涂之。
　　治蠼螋尿疮方：
　　烧鹿角为末，以苦酒和傅疮上。已有汁者烧道傍弊蒲席傅之。
　　又方：
　　槐白皮半斤，切，以苦酒二升，渍半日，刮去疮处以洗，日五六遍；仍以赤小豆为末，以苦酒和傅之。燥复易。小儿以水和。
　　又方：
　　嚼大麦以傅之三日#1。
　　又方：
　　燕窠中土以猪脂和傅。
　　又方：
　　熟嚼梨叶，以水和涂，燥复易之。
　　又方：
　　烂捣马鞭草以傅，上燥则易之。
　　又方：
　　取吴茱萸东行根下土，酢和涂之。
　　治三种射工虫毒方：
　　论曰：江南有射工毒虫，一名短狐，一名蜮，其虫形如甲虫。《外台》云：正黑，状如大飞生。有一长角在口前如弩，檐临其角端曲如上弩，以气为矢，因水势以射人。人或闻其在水中铋铋作声，要须得水没其口便射人。此虫畏鹅，鹅能食之。其初始证，先恶寒噤瘆，寒热筋急，仍似伤寒，亦如中尸，便不能语。朝旦小苏，晡夕辄剧，寒热闷乱，是其证。始得三四日，当即．治之，治之稍迟者，七日皆死。初未有疮，但恶寒噤瘆。及成疮似蠼螋尿，亦似瘭疽疮。
　　射工中疮有三种：其一种疮正黑如黛子，皮周边悉赤，或衣犯之，如有芒刺痛；其一种作疮，久久穿，或晡间寒热；其一种如火灼熛起，似此者最急，数日杀人。《备急方》云有四种，其一种突起如痈。
　　治射工中人寒热，或发疮偏在一处，有异於常者方：
　　取鬼臼叶一把，清苦酒中熟捣，绞取汁，服一升，日三。
　　又方：
　　取生吴茱萸茎叶一握，断去前后，取握中熟捣，以水二升，煮取七合，顿服。
　　又方：
　　取葫，切，贴疮，灸七壮。
　　又方：
　　取蜈蚣大者一枚，火炙，治为末，苦酒和，以傅疮上。
　　又方：
　　取赤苋菜熟捣，绞取汁，每服一升，日四五服。
　　又方：
　　白鸡屎取白头者三枚，汤和涂中毒处。
　　又方：
　　升麻三两　犀角　乌扇根各二两
　　右三味，□咀，以水四升，煮取一升半，去滓，分再服，相去如一炊顷，尽更作。
　　治射工中人已有疮者方：
　　取芥子烂捣，苦酒和，厚涂疮上，半日痛便止。
　　又方：
　　取狼牙叶，冬取根，捣令熟，薄所中处，又饮四五合汁。
　　治射工中人三种疮方：
　　升麻二两　乌扇根三两
　　右二味，□咀，以水三升，煮取一升，适寒温，尽服，滓薄上。
　　五香散，治江南毒气、恶核、射工中人、暴肿、生疮方：
　　甲香　犀角　鳖甲　升麻　熏陆香　乌翣　丁香　沉香　黄连　青木香　羚羊角　黄苓　甘草　牡蛎各四分　昊茱英三分　黄檗六分
　　右十六味，治下筛，中射工毒及诸毒，皆水服方寸匕，日三，并#3以水和少许洗之。仍以鸡子白和涂肿上，乾则易。
　　野葛膏，治射工、恶核、卒中恶毒方：
　　野葛一升　巴豆　乌头　蜀椒各五合　茵芋　踯躅　附子　丹砂各一两　雄黄　大黄各七两#4
　　右十味，治下筛，以不中水猪膏三斤煎，三上三下，去滓，内丹砂、雄黄末，搅至凝。以枣核大摩痛上，勿近眼。凡合名膏，皆无令产妇、女人、小儿、鸡犬、六畜见之，惟宜清争。
　　治沙虱毒方：
　　斑猫二枚，一枚熬，为末服；一大枚烧，令烟绝，为末，着疮中。
　　又方：
　　大蒜十枚，止一物，合皮安热灰中，炮令热，去皮，刀断蒜头，取热拄所着毒处。
　　又方：麝香大蒜
　　右二味，合捣，以羊脂和，着小筒中带，欲用，取傅疮上。
　　又方：
　　雄黄　朱砂　恒山各等分
　　右三味，取五月五日日中时，令童子合之，取傅疮上。
　　治石蛭方：山水中阴湿草木上石蛭着人，则穿啮人肌肤，行人肉中，浸淫坟起，如虫行道之状。
　　凡行山路草木中，常以腊月猪膏和盥涂脚经及足趾间趺上，及着鞋袜，蛭不得着人也。已着者，灸断其道即愈。
　　治水毒方：
　　论曰：凡山水有毒虫，人涉水，中人似射工而无物。其诊法：初得之恶寒，微似头痛，目眶疼，心中烦懊，四肢振焮，腰背百节皆强，两膝痛；或翕翕而热，但欲睡，旦醒暮剧，手足逆冷至肘膝，二三日腹中生虫，食人下部，肛中有疮，不痛不痒，令人不觉。不急治，过六七日，下部出脓溃；虫上食人五脏，热盛毒烦，下利不禁，八九日虽良医不能治矣。觉得之，急早视其下部，若有疮正赤如截肉者，阳毒，最急；若疮如鲤鱼齿者，为阴毒，犹小缓。要皆杀人，不过二十日也。欲知是中水与非者，当作五六升汤，以小蒜五升，□咀，投汤中，消息勿令大热，去滓，以浴之。是水毒，身体当发赤斑；无异者非也，当以他病治之。
　　治人忽中水毒，手足指冷，或至肘膝者方：
　　吴茱萸一升　生姜切，一升半　犀角　升麻　橘皮各二两　乌梅十四枚
　　右六味，□咀，以水七升，煮取二升，分二服。
　　又方：
　　浮萍草曝乾，为末，酒服方寸匕。
　　又方：
　　取梅若桃叶，捣绞取汁三升许，或乾以少水绞取汁饮之。小儿不能饮，以汁傅乳头饮之。
　　又方：
　　捣苍耳汁，服一升；又以绵裹杖，沾汁导下部，日三#5，瘥。
　　又方：
　　捣蓼一把，以酒和，绞取汁一升饮之，不过三服瘥。《外台》、《肘后》作梨叶。
　　又方：
　　捣蓝一把，水解，以涂浴面目身体令遍。
　　又方：
　　捣蛇莓根为末，水饮之，并导下部；生者用汁。凡夏月行，常多赍此药屑。入水，以方寸匕投水上流，无所畏，又辟射工。凡洗浴，以少许投水盆中，即无毒。
　　治猫鬼野道病，歌哭不自由方：
　　五月五日自死赤蛇烧作灰，以井花水服方寸匕，日一。针灸方见别卷中。
　　又方：
　　腊月死猫儿头烧灰，水服一钱匕，日二。
　　治猫鬼，眼见猫狸及耳杂有所闻方：
　　相思子　蓖麻子　巴豆各一枚　朱砂末　蜡各四铢
　　右五味，合捣为丸。先取麻子许大含之；即以灰围患人，前头着一斗灰火，吐药火中沸，即画火上作十字，其猫鬼并皆死矣。
　　治蜘蛛咬毒方：
　　人尿傅；又油淀傅；又炮姜贴之；又猢孙屎傅之。
　　又方：
　　乌麻油和胡粉如泥，涂上，乾则易之。
　　治马啮人及踏人作疮，毒肿热痛方：
　　马鞭梢二寸　长鼠屎二七枚
　　右二珠，合烧为末，以猪膏和涂之，立愈。《外台方》云：治遂成疮烂，经久不愈者。《肘后方》云：用马鞭皮烧末，猪膏和涂。
　　治马啮人阴卵脱出方：
　　推内入，以桑皮细作钱缝之，破乌鸡取肝，细到以封之。且忍，勿小便，即愈。
　　治犬马啮，及马骨刺伤人，及马血入旧疮中方：
　　取灰汁，热渍疮，常令汁器有火。
　　数易汁，勿令烂人肉，三数日渍之。有肿者，炙石熨之，日二，消止。
　　治马血入疮中方：
　　服人粪如鸡子大，复以粪傅疮上。
　　又方：
　　取妇人月水傅之，神良。
　　治订死马，马骨伤人、毒攻欲死方：
　　便取马肠中屎以涂之，大良。《外台方》云：取其屎烧灰，服方寸匕。
　　治马汗、马毛入人疮中，肿痛欲死方：
　　以水渍疮，数易水便愈；又以石灰傅之。
　　又方：
　　饮醇酒、取醉即愈。
　　又方：
　　烧鸡毛作末，以酒服方寸匕。
　　又方：
　　以沸扬令得所浸洗之，取瘥。
　　论曰：凡春末夏初，犬多发狂，必诫小弱持杖以预防之。防而不免者，莫出於灸，百日之中一日不阙者，方得免难。若初见疮瘥痛定，即言平复者，此最可畏，大祸即至，死在旦夕。
　　凡狂犬咬人着讫，即令人狂，精神已别，何以得知？但看灸时，一度火下，即觉心中醒然，惺惺了了，方知咬已即狂。是以深须知此。此病至重，世皆轻之，不以为意，坐是死者，常年有之。吾初学医，未以为业，有人遭此，将以见问，吾了不知报答。是以#6经吾手而死者不一。自此锐意学之，一解已来，治者皆愈，方知世无良医，枉死者半，此言非虚。故将来学者非止此法，余一方皆须沉思，留心作意，殷勤学之，乃得通晓，莫以初解一两种法，即谓知讫，极自误也。聊因方末申此一二，古闷不尽意耳。
　　又曰：凡猘犬咬人，七日辄应一发，三七日不发则脱也，要过百日乃得免耳。每到七日辄当捣韭汁，饮一二升，又当终身禁食犬肉、蚕蛹，食此则发，死不可救矣。疮未愈之间，禁食生鱼及诸肥腻冷食，但於饭下蒸鱼、及於肥器中食便发。不宜饮酒，能过一年乃佳。《集验方》云：若重发者，生食蟾蜍脍，绝良；亦可烧炙食之，必#7令其人知。初得啮毒便为之，则於后不发也。
　　治猘犬毒方：
　　头发 猬皮各等分
　　右二味烧灰，水和饮一杯；口噤者，折齿内药。
　　又方：
　　捣地榆绞取汁，涂疮。无生者可取乾者，以水煮汁饮之；亦可为末，服方寸匕，日三，兼傅上，过百日止。
　　又方：
　　捣韭，绞取汁，饮一升，日三，疮愈止。亦治愈后复发者。
　　又方：
　　刮虎牙若骨，服方寸匕。《小品方》云：刮狼牙或虎骨末服。已发狂如猘犬者，服即愈。
　　又方：
　　烧虎骨傅疮，及熨；又微熬杏仁，捣研，取汁服之，良；又取灯盏残油灌疮口。此皆禁酒、猪肉、鱼、生菜。
　　又方：
　　用韭根故梳二枚，以水二升，煮取一升，顿服。
　　又方：
　　桃东南枝白皮一握，水二升，煮取一升，分二服。吐出犬子。
　　又方：
　　取猘犬脑傅上，后不复发。
　　又方：
　　虾蟆灰，粥饮服之。
　　又方：
　　服莨菪子七枚，日一。
　　又方：
　　梅子末，酒服之。
　　又方：
　　以豆酱清涂之，日三四。
　　治狂犬啮人方：
　　蛇脯一枚，炙，去头，捣末，服五分匕，日三。
　　又方：
　　捣莨菪根，和盐傅，日三。
　　又方：
　　青布浸汁，服三升。
　　又方：
　　饮驴尿一二升。
　　治凡犬啮人方：
　　熬杏仁五合令黑，碎研成膏，傅之。
　　又方：
　　取灶中热灰，以粉疮中，帛裹击之。
　　又方：
　　烧自死蛇一枚令焦，为末，内疮孔中。
　　又方：
　　鼠屎为末，以腊月猪膏和傅之。《外台方》云：用鼠一枚，猪膏煎传之。
　　又方：
　　饮生姜汁一升。《小品方》云：治狂犬咬。韭汁亦佳。《外台方》云：亦治已瘥后复发者。
　　又方：
　　水洗疮任血出，勿止之。水洗不住，取血自止，以绵裹之，瘥。
　　又方：
　　以沸汤和灰，壅疮上。
　　又方：
　　烧犬尾为末，傅疮，日三。
　　又方：
　　以头垢少少内疮中。
　　又方：
　　火炙蜡以灌疮中。
　　又方：
　　以热牛屎涂之，佳。
　　又方：
　　以苦酒和灰涂疮中。
　　治小儿狗喷方：
　　月一日，以水一升灌之，勿令狗主打狗；若月尽，日三升水灌之。
　　灸法：
　　凡猘犬所啮，未尽其恶血毒者，灸上一百壮；已后当日灸一壮；若不血出，刺出其血，百日灸乃止。禁饮酒及猪犬肉。
　　治猪啮方：
　　松脂炼作饼，上贴之。
　　又方：
　　屋溜中泥涂。
　　孙真人备急千金要方卷之七十六竟
　　#1三日：影宋刻本作『日三』。
　　#2即：影宋刻本作『急』 。
　　#3并：原作『升』，据影宋刻本改。
　　#4各七两：影宋刻本作『各一两』。
　　#5日三：影宋刻本作『日二过』。
　　#6是以：原作『以是』，据影宋刻本乙正。
　　#7必：影宋刻本作『不必』。
　　孙真人备急千金要方卷之七十七
　　宋朝奉郎守太常少卿充秘阁校理林亿等校正
　　备急方
　　被打及诸伤损第三论方
　　论曰：凡被打损，血闷抢心，气绝不能言，可擘开口尿中，令下咽即醒；又堕车落马，及车辗、木打已死者，以死人安着，以手袖掩其口鼻眼上，一食顷活，眼开，与热小便二升。
　　治被打击头眼青肿方：
　　炙肥猪肉令热□上。《肘后方》云：治血聚皮肤间不消散者。
　　又方：
　　墙上朽骨，唾於石上研磨涂之，乾即易。
　　又方：
　　炙猪肝贴之。
　　又方：
　　新杀羊肉乘热封之。
　　又方：
　　大豆黄为末，水和涂之。
　　治被打伤破，腹中有瘀血方：
　　蒲黄一升　当归　桂心各二两
　　右三味，治下筛，以酒服方寸匕，日三夜一。
　　又方：
　　刘寄奴　延胡索　骨碎补各一两
　　右三味，□咀，以水二升，煎取七合，复内酒及小便各一合，热温顿服。
　　又方：
　　□虫　虻虫　水蛭各三＋枚　桃仁五十枚　桂心二两　大黄五两
　　右六味，□咀，以酒水各五升，煮取三升，分五服。
　　又方：
　　生地黄汁三升，酒一升半，煮取二升七合，分三服。《肘后方》治从高堕下，瘀血胀心，面青，短气欲死者。
　　又方：
　　莨菪子为末，傅疮上。
　　白马蹄散，治被打腹中瘀血，并治妇人瘀血，化血为水方：
　　白马蹄，烧令烟尽，捣筛，酒服方寸匕，日三夜一。
　　治被殴击损伤，聚血腹满烦闷方：
　　豉一升，以水三升，煮三沸，分再服，不瘥重作；更取麻子煮如豉法，不瘥，更煮豉如#1上法。
　　治有瘀血者，其人喜忘，不欲闻人声，胸中气塞短气方：
　　甘草一两　茯苓二两　杏仁五十枚
　　右三味，□咀，以水二升，煮取九合，分二服。
　　治从高堕下伤折，疾痛烦躁，啼叫不得卧方：
　　取鼠屎烧末，以猪膏和，涂痛上，即急裹之。《肘后方》云裹骨破碎。
　　治从高堕下，及为木石所迮，或因落马，凡伤损血瘀凝积，气绝欲死，无不治之方：
　　取净土五升，蒸令溜，分半，以故布数重裹之，以熨病上。勿令大热，恐破肉，冷则易之，取痛止即己。凡有损伤，皆以此法治之，神效。已死不能言者亦活；三十年者亦瘥。
　　治堕车马间，马鞍及诸物隐体肉断方：
　　以酢和面涂之。
　　当归散，治落马堕车诸伤，腕折臂脚痛不止方：
　　当归　桂心　蜀椒　附子各二分　泽兰一分　芎藭六分　甘草五分
　　右七味，并熬令香，治下筛，酒服方寸匕，日三。凡是伤损皆服之，十日愈。小儿亦同。《救急方》云：治坠马落车，被打伤腕，折臂，叫唤痛声不绝。服此散，呼吸之间不复大痛，十三日筋骨相连。
　　黄耆散，治腕折方：
　　黄耆　芍药各三两　当归　乾地黄　附子　续断　桂心　乾姜　通草各二两　大黄一两　蜀椒一合　乌头半两
　　右十二味，治下筛，先食酒服五分匕，日三。《千金翼》无大黄。
　　治折骨断筋方：
　　乾地黄　当归　羌活　苦参各二分
　　右四味，治下筛，酒服方寸匕，日三。
　　治腕折骨损，痛不可忍者方：
　　以大麻根及叶捣取汁，饮一升。无生麻，煮乾麻汁服。亦主坠堕挝打瘀血，心腹满，短气。
　　治被伤筋绝方：
　　取蟹头中脑及足中髓熬之，内疮中，筋即续生。
　　治腕折四肢骨碎，及筋伤蹉跌方：
　　生地黄不限多少，熟捣，用薄所损伤处。《肘后方》云：《小品方》烂捣熬之，以裹伤处，以竹片夹裹令遍，缚令急，勿令转动，一日可十易，三日瘥。若血聚在折处，以刀子破去血。
　　治四肢骨碎，筋伤蹉跌方：
　　以水二升，渍豉三升，取汁服之。
　　鹿肉散，治同前方#2：
　　右酒服方寸匕，日三。《肘后方》治从高堕下，若为重物所顿连得瘀血者。
　　又方：
　　筋骨伤初破时，以热马屎傅之，无瘢。
　　又方：
　　大豆二升，水五升，煮取二升，以淳酒六七升，合和豆汁服之，一日尽，如汤沃雪。《肘后方》云：治堕迮瘀血。无大豆，用小豆佳。
　　又方：
　　羊脑一两　发灰　胡粉　胡桃脂各半两
　　右四味， 捣，和调如膏傅上，生布裹。
　　治头破脑出，中风口噤方：
　　大豆一斗，熬去腥，勿使太熟，捣为末，熟蒸，气遍合甑，下盆中，以酒一斗淋之。温服一升，覆取汗，傅杏七膏疮上。，
　　紫汤，治被伤，风入四体，角弓反张，口噤不能言，或产妇堕胎，凡得此者，大重不过五剂。方见第八卷中。
　　治丈夫从高堕下伤五脏，微者唾血，甚者吐血，及金疮伤经，崩中，皆主之方：
　　阿胶　艾叶　乾姜各二两　芍药三两
　　右四味，□咀，以水八升，煮取三升，去滓，内胶令消，分二服，赢人分三服。兼治女人产后崩伤下血过多，虚喘，腹中绞痛，下血不止者，服之悉愈。
　　大胶艾汤，治男子伤绝，或从高堕下伤五脏，微者唾血，甚者吐血#3，及金疮伤经者方：
　　阿胶　艾叶　甘草　当归　芎藭各二两　乾姜一两　芍药　乾地黄各三两
　　右八味，□咀，以水八升，煮取三升，去滓，内胶令烊，分再服，羸人分三服。此汤治妇人产后崩伤下血过多，虚喘欲死，腹中激痛，下血不止者，神良。
　　竹皮汤，治为兵杖所加，木石所迮，血在胸背及胁中，痛不得气息方：
　　青竹刮取茹　乱发各如鸡子大二枚
　　右二味，於炭火上炙令焦燥，合捣，下筛，以酒一升，煮三沸止；一服尽之，三服愈。
　　治堕马落车及树间，崩血、腹满、短气方：
　　大豆五升，以水一斗，煮取二升，去豆，一服令尽。剧者不过三作。
　　治堕落车马间，心腹积血，唾吐无数方：
　　乾藕根为末，以酒服方寸匕，日三。如无，取新藕汁服。
　　桃仁汤，治从高堕下，落大木车马间，胸腹中有血，不得气息方：
　　桃仁十四枚　大枣二十枚　大黄　消石　甘草各一两　蒲黄一两半
　　右六味，□咀。以水三升，煮取一升，绞去滓，适寒温，尽服之，当下。下不止，渍麻汁一杯饮#5之即止。
　　又方，治腹中瘀血，痛在腹中不出，满痛短气，大小便不通方#6：
　　桃仁　□虫各三十枚　荆芥半分　大黄　芎藭各三两　当归　桂心　甘草各二两　蒲黄五两
　　右九味，□咀，以水一斗，煮取三升，分三服。
　　又方：治堕落瘀血方：
　　桃仁五十枚　水蛭　虻虫各二十枚　甘草　桂心　当归各二两　芒硝三两　大黄四两
　　右八味，□咀，以水八升，煮取三升，绞去滓。适寒温，服一升，日三服。《深师方》无芒硝。
　　又方：
　　桃仁五十枚　虻虫　□虫　水蛭各三十枚　大黄五两　桂心二两
　　右六味，□咀，以酒、水各五升合煎，得三升。适寒温，饮一升，日三服。
　　又方，治腕折瘀血方：
　　桃仁四十枚　乱发一握　大黄如指节大一枚
　　右三味，以布方广四寸，以绕乱发烧之，□咀大黄、桃仁。以酒三升，煮取一升，尽服，血尽出。《肘后》云：仲景方用大黄三两，绯帛子如手大，灰；乱发如鸡子大，灰；久用炊单布方一尺，灰；桃仁四十九枚；败蒲席一握，长三寸，切；甘草一枚如指大；以童子小便，量多少煎，汤成，内酒一大盏，次下大黄。分温为三服。别到败蒲席半领，煎汤以浴，衣被重覆。服药须通利数行，痛楚立瘥。利及浴水赤，勿怪，即瘀血也。
　　又方：
　　桃仁六＋枚　大黄六两　桂心二两
　　右三味，□咀，以酒六升，煮取三升，分三服，当下血瘥。
　　蒲黄散，治从高堕下有瘀血方：
　　蒲黄八两　附子一两
　　右二味，为末，酒服方寸匕，日三。不知增之，以意消息。
　　又方，治腕折瘀血方：
　　蒲黄一升　当归二两
　　右二味，治下筛，先食，酒服方寸匕，日三。
　　又方：
　　虻虫二十枚　牡丹一两
　　右二味，治下筛，酒服方寸匕。血化为水。《备急方》云：治久宿血在诸骨节及外不去者，二味等分。
　　又方：
　　取庵草汁饮之；子亦可服。
　　又方：
　　凡被打及产后恶血，及一切血，皆煮续骨木汁三升饮之。
　　治从高堕下崩中方：
　　当归　大黄各二分
　　右二味，治下筛，酒服方寸匕，日三。
　　治杖疮方：
　　石灰七斤#7　新猪血一升#8
　　右二味，和为丸，熟烧之破，更丸，烧三遍止，为末傅上。
　　又方：
　　釜月下土为细末，以油和涂讫，卧羊皮上。
　　又方：
　　服小便良。
　　治竹木刺在皮中不出方：
　　羊屎燥者烧作灰，和猪脂涂刺上；若不出，重涂，乃言不觉刺出时。一云用乾羊屎末。
　　又方：
　　蔷薇灰水服方寸匕，日三服，十日刺出。
　　又方：
　　酸枣核烧末服之。
　　又方：
　　凿柄烧灰，酒服二寸匕。
　　又方：
　　头垢涂之即出。
　　治刺在肉中不出方：
　　煮山瞿麦汁饮之，日三，瘥止。
　　又方：
　　用牛膝根茎生者并捣以薄之，即出。疮已合，犹出也。
　　又方：
　　白茅根烧末，以膏和涂之。亦治疮因风致肿者。
　　又方：
　　鹿角烧末，以水和涂之，立出。久者不过一夕。
　　又方：
　　嚼白梅以涂之。《肘后方》用乌梅。
　　又方：
　　嚼豉涂之。
　　又方：
　　温小便渍之。
　　治久刺不出方：
　　服王不留行即出，兼取根为末贴之。
　　治恶刺方：
　　苦瓠开口，内小儿尿，煮两三沸，浸病上。
　　又方：
　　莨菪根水#9煮浸之，冷复易，神方也。
　　又方：
　　李叶、枣叶，捣绞取汁，点上即效。
　　又方：
　　浓煮大豆汁，渍取瘥。
　　治恶刺并狐尿刺方：
　　以乌父驴尿渍之。
　　又方：
　　温白马尿渍之。
　　治因疮肿痛，剧者数日死；或中风寒，或中水，或中狐尿刺，主之方：
　　烧黍穰，若牛马屎，若生桑条，取得多烟之物烧熏，汁出愈。
　　又方：
　　热蜡内疮中。新疮亦善。
　　又方：
　　以凫公英草摘取根茎，白汁涂之，惟多涂为佳，瘥止。余以贞观五年七月十五日夜，左手中指背触着庭树，至晓遂患痛不可忍。经十日，痛日深，疮日高大，色如熟小豆色。尝闻长者之论，有此治方，试复为之，手下即愈，痛亦即除，疮亦即瘥。不过十日，寻得平复。此大神效，故疏之。蜀人名耳瘢菜，关中名苟乳。乳，奴苟切。
　　治疮中水肿方：
　　白灰　胡粉　炭各等分
　　右三味，脂和涂疮孔上，水出则痛止。
　　治手足卒中刺中水毒方：
　　捣韭及蓝青置上，以火炙，热彻即愈。
　　治疮因风致肿方：
　　栎木根皮一斤，浓煮，内盥一把，渍之。
　　治破伤风肿方：
　　厚涂杳仁膏，燃麻烛遥灸之。
　　治因疮肿痛者，皆中水及中风寒所作，肿入腹则杀人方：
　　温桑灰汁渍，冷复温之，当令热。神秘。
　　治刺伤中风水方：
　　服黑牛热尿，一服二升，三服即止。
　　又方：
　　蜡一两，热炙，熨薄裹上，令水出愈。
　　又方：
　　鱼目烧灰傅之。
　　又方：
　　熟煮韭拓之。
　　又方：
　　刮箭羽下漆涂之。
　　治疮犯露肿方：凡八月九月中，刺手足犯恶露肿，杀人不可轻。
　　生桑枝三枚，内塘灰中，推引令极热，斫断，正以枝头拄疮口上，热尽即易之。尽三枚则疮自烂，仍取薤白捣，绵裹着热灰中，使极热，去绵，取薤白薄疮上，以布帛急裹之。若有肿者便作，用薤白最佳。
　　治漆疮方：
　　生柳叶三斤，细切，以水一斗五升，煮取七升，适寒温洗之，日三。《肘后方》云：老#10柳皮尤妙。
　　又方：
　　以磨石下滓泥涂之，取瘥止，大验。
　　又方：
　　浓煮鼠查叶以洗漆上；亦可捣叶取汁涂之。
　　又方：
　　烂捣七姑草封之。《救急方》云：七姑草和芒硝涂之。
　　又方：
　　贯众为末以涂上，乾以油和之，即愈。
　　又方：
　　莲叶燥者一斤，以水一斗，煮取五升洗疮上，日再。
　　又方：
　　羊乳汁涂之。
　　又方：
　　芒硝五两，汤浸以洗之。
　　又方：
　　取猪膏涂之。
　　又方：
　　矾石着汤中令消，洗之。
　　又方：
　　宜啖猪肉嚼穄谷涂之。
　　孙真人备急千金要方卷之七十七竟
　　#1如：原脱，据影宋刻本补。
　　#2方：原脱，据影宋刻本补。
　　#3甚者吐血：此四字原脱，据影宋刻本补。
　　#4止：原作『上』，据影宋刻本改。
　　#5饮：原作『欲』，据影宋刻本改。
　　#6方：原脱，据影宋刻本补。
　　#7七斤：影宋刻本作『六斤』。
　　#8一升：影宋刻本作『一斗』。
　　#9水：原作『火』，据影宋刻本改。
　　#10 老：影宋刻本作『煮』。
　　孙真人备急千金要方卷之七十八
　　宋朝奉郎守太常少卿充秘阁校理林亿等校正
　　备急方
　　火疮等病第四论 方咒
　　论曰：凡火烧损，慎勿以冷水洗之，火疮得冷，热气更深转入骨，坏人筋骨，难瘥。初被火烧，急向火更炙，虽大痛强忍之，一食久即不痛，神验。治火烧闷绝不识人，以新尿冷饮之，及冷水和蜜饮之；口噤，绞开与之，然后以下方治之。
　　治火疮方：
　　栀子四十枚　白敛　黄苓各五两
　　右三味，□咀，以水五升、油一升合煎，令水气歇，去滓，待冷以淋之，令溜去火热毒，则肌得宽也。作二日，任意用膏傅，汤散治之？
　　又方：
　　熬油麻为末，和栀子仁涂之，惟厚为佳。已成疮者，烧白塘灰粉之，即燥立瘥。
　　治火烧疮方：
　　死鼠头一枚，以腊月猪膏煎，令消尽以傅。乾即傅之，瘥不作瘢，神效。亦治小儿火疮。
　　又方：
　　丹参无多少，以羊脂、猪髓脑煎。
　　治火疮败坏方：
　　柏白皮切，以腊月猪膏合淹相得，煮四五沸，色变去滓，傅疮上。《肘后方》云柳白皮。
　　又方：
　　柏白皮　蛇衔　生地黄　栀子仁　黄苓　苦竹叶各一分
　　右六味，□咀，以羊髓半升煎，三上三下，去滓，涂上，瘥止。
　　治火烂疮，膏方：
　　竹叶　甘草各二两　柏白皮四两
　　右三味，□咀，以猪脂一斤半煎，三上三下，去滓，冷以傅之。《集验方》用生地黄四两。
　　又方：
　　榆白皮嚼熟涂之。
　　治一切汤火所伤方：
　　初着，即以女人精汁涂之，瘥。
　　治汤沃人肉烂坏方：
　　杏仁 附子各#2一两　甘草一两　羊脂五两　松脂鸡子大
　　右五味，□咀，以不中水猪膏五两煎，涂之。
　　灸及汤火所损，昼夜啼呼，止痛灭瘢方：
　　羊脂　松脂各二分　猪膏　腊各一分
　　右四味，取松脂破铫中，切脂嚼腊着松明上，少顷微火烧诸物皆消#3，以杯承汁傅之。松明是肥松木节也。
　　治灸疮方：
　　甘草　当归各一两　胡麻《外台》用胡粉　羊脂各六分
　　右四味，□咀。以猪膏五合煎，去滓傅之。
　　又方：
　　腊三两　松脂五两
　　右二味，合煎，涂纸贴之，日三。
　　又方：
　　取车釭脂涂上。
　　又方：
　　凡灸疮不疟，日别灸上六七壮，自瘥。
　　又方：
　　石灰一两，捣为细末，绢筛。猪脂和令相得，微火上煎数沸，以暖汤先洗疮讫，以布裹灰熨疮上三过，便以药贴疮上，炙之；又捣薤傅之。
　　治灸疮痛肿急方：
　　捣灶下黄土，以水和煮令热，渍之。
　　治灸疮中风冷肿痛方：
　　但向火炙之，疮得热则疮快，至痛止，日六七炙愈。
　　薤白膏，治灸疮，生肉止痛方：
　　莲白　当归各二两　白芷一两　羊髓一斤
　　右四味，吹咀，合煎，以白芷色黄药成。去滓，取传之，日三。
　　又方，治灸疮脓坏不瘥方：
　　薤白一握　胡粉　石灰各一两　腊月猪脂一升
　　右四味，先煎薤白令黄，去之；绵裹石灰，煎数沸，去之，次入胡粉内膏中，令调，涂故布贴上，日三。
　　又方：
　　白蜜一两　乌贼骨二枚，一方作一两
　　右二味，相和涂之。
　　治针灸疮血出不止方：
　　烧人屎灰以傅之。
　　又方：
　　死蜣螂为末，以猪脂和涂之。
　　论曰：治金疮者，无大小冬夏，及始初伤血出，便以石灰厚傅裹之，既止痛，又速愈；无石灰，灰亦可用；若疮甚深，未宜速合者，内少滑石，令疮不时合也。凡金疮出血，其人必渴，当忍之，啖燥食并肥腻之物以止渴，慎勿咸食。若多饮粥及浆，犯即血动溢出杀人。又忌嗔怒、大言笑、思想、阴阳、行动作劳、多食酸咸、饮酒、热羹臛辈。疮瘥后犹尔，出百日半年，乃可复常也。
　　治金疮大散方：
　　五月五日平旦，使四人出四方，各於五里内采一方草木茎叶，每种各半把，勿令漏脱一事。日正午时细切，确捣并石灰极烂熟。一石草断一斗石灰，先凿大实中桑树令可受药，取药内孔中，实筑令坚，仍以桑树皮蔽之，以麻捣石灰极密泥之，令不泄气；又以桑皮缠之使牢，至九月九日午时取出，阴乾百日药成，捣之，日曝令乾，更捣，绢筛贮却。凡一切金疮伤折出血，登时以药封裹治使牢，勿令动转，不过十日即瘥，不肿、不脓、不畏风。若伤后数日始得药，须暖水洗令血出，然后傅之，此药大验。平时无事，宜多合，以备仓卒。金疮之要无出於此，虽突厥质汗黄末未能及之。《肘后方》云：用百草心，五月五日作，七月七日出。
　　又方：
　　烧乾梅为炭，捣末传之，一宿即瘥。亦治打伤。
　　又方：
　　磁石捣末傅之，止痛断血。
　　又方：
　　取桑白汁涂，桑白皮裹之，或石灰封之，妙。
　　又方：
　　麻叶三斤，以水三升熟煮，取二升半为一服。
　　又方：
　　饮麻子汁数升。《小品方》云治毒箭所伤。
　　又方：
　　蚯蚓屎以水服方寸匕，日三。
　　又方：
　　杏仁、石灰为细末，以猪脂和封之。亦主犬马金疮，止痛大良。
　　治金疮血出不止方：
　　煮桑根十佛，服一升即止。
　　又方：
　　捣车前汁传之，血即绝。连根取用亦效。
　　又方：
　　柳絮封之。
　　又方：
　　以蜘蛛幕贴之，血即止。
　　又方：
　　以人精涂之。
　　又方：
　　饮人尿五升#4愈。
　　内补散，治金疮出血多，虚竭方：
　　苁蓉　甘草　芍药各四两　蜀椒三两　乾姜二两　当归　芎穷　桂心　黄苓　吴茱萸　人参　厚朴　白友《古今录验》作桑白皮　黄耆各一两
　　右十四味，治下筛，以酒服方寸匕，日三。
　　又方：
　　当归三两　乾姜三分　芍药　辛夷各五分　甘草二分
　　右五味，治下筛，酒服方寸匕，日三夜一。
　　治金疮内漏血不出方：
　　牡丹皮为散，水服三指撮，立尿出血。
　　治金疮内漏方：
　　还自取疮中血，着杯中，水和服之，愈。
　　又方：
　　蒲黄二两 七月七日麻勃一两
　　右二味，酒服一钱匕，日三夜二#5。
　　二物汤，治金疮腹中瘀血方：
　　大麻子三升　大葱白二七枚
　　右使数人各捣令熟，着九升水，煮取一升半，顿服。若血出不尽，腹中有脓血，更合服，当吐脓血。
　　内塞散，治金疮方：
　　黄耆　当归　芎藭　白芷　乾姜　黄苓　芍药　续断各二两　附子半两　细辛一两　鹿茸三两
　　右十一味，治下筛，先食酒服五分匕，日三，稍增至方寸匕。
　　治金疮烦满方：
　　赤小豆一升，以苦酒渍之，熬令燥，复渍，满三日令色黑，服方寸匕，日三。
　　治金疮苦痛方：
　　杨木白皮，熬令燥，为末，服方寸匕，日三；又以傅疮愈。
　　治金疮若刺疮，痛不可忍，百治不瘥者方：
　　葱一把，以水三升，煮数沸取渍洗，止痛良。
　　治金疮烦痛，大便不利方：
　　大黄　黄苓
　　右二味，等分#6，为末，蜜和丸如梧桐子大，先食服十丸，日三。
　　治金疮不止#7；令唾止痛咒法：
　　咒曰：某甲今日不良，为某所伤，上告天皇，下告地王，清血莫出，浊血莫扬。良药百裹，不如熟唾。日二七，痛唾之即止。
　　又法：
　　我按先师本法，男师在左，女师在右，上白东王公，下白西王母，北斗七星，黄姑织女，请制水之法，清旦明咒，不痕不脓，不疼不痛。罗肺得肺，罗肝得肝，罗肉得肉，不任躯老侬夫，自来小儿。为日不吉不良，某甲刀斧槊箭、熊虎、汤火所伤，三唾三呵，平复如故。急急如律令。此法不复须度受，但存念稽急饮诵之，非止治百毒所伤，亦治痈疽，随所患转后语呼之，良验。一切疮毒，并皆用之。
　　续断散，治金疮中筋骨方：
　　续断五两　细辛　蛇衔　地榆　乾地黄各#8 四两　当归　芎藭　芍药　苁蓉各三两　人参　甘草　附子各二两　乾姜　蜀椒　桂心各一两半
　　右十五味，治下筛，酒服一方寸匕，日三。
　　治金疮肠出方：
　　磁石　滑石　铁精各三两
　　右三味，为末，粉肠上，后用磁石末饮服方寸匕，日五夜二，肠即入。
　　又方：
　　取人屎乾为末，以粉肠即入。
　　治被伤肠出不断者方：《肘后方》云：治肠出欲燥而草土着肠者。
　　作大麦粥取汁洗肠，推内之，常研米粥饮之，二十日稍稍作强糜，百日后乃可瘥。
　　地黄膏，治金疮、火疮、灸疮不能瘥者方：
　　生地黄切一升，捣绞取汁三合　熏陆香　松脂　杏仁　蜡各二两　羊肾脂五合，煎　乌麻油二升　石盐一两，研如粉
　　右八味，先下蜡微火令消，次内羊脂令消，次下油，次下松脂令消，次#9下杏仁，次下熏陆，次下地黄汁，次下石盐。以微火煎，令地黄汁水气尽，以绵泸停凝。一切诸疮、初伤皆用傅之，日三夜二。慎生冷、猪、鸡、鱼肉。此膏治疮法：先食恶肉不着痂，先从内瘥，乃至平复，无痂，不畏风不脓，大大要妙。
　　治惊#10疮血出不止方：
　　蒲黄一斤　当归二两
　　右二味，治下饰，酒服方寸匕，日二。
　　又方：
　　取葱叶炙取汁涂疮上，即止；若为妇人所惊者！取妇人中衣火炙令热，以熨疮上。
　　又方：
　　取豉三升，热汤溃，食顷，绞去滓，内蒲黄三合，顿服，及作紫汤服之。紫汤方在产妇篇中。
　　治金疮，箭在肉中不出方；
　　白敛　半夏各等分
　　右二味，治下筛，酒服方寸匕，日三。浅疮十日出，疮探二十日出，终不住肉中。
　　治卒中箭不出，或肉中有聚血方：
　　取女人月经布烧灰屑酒服之。
　　治箭镞及诸刀刃在咽喉、胸膈诸隐处不出者方：
　　牡丹皮一分　白盐二分，《肘后》作白敛。
　　右二味，治下饰，以酒服方寸匕，日三服出。
　　又方：
　　取栝蒌汁涂箭情上，即出。
　　又方：
　　酒服瞿麦方寸匕，日三，瘥。
　　治毒箭所中方：
　　捣蓝汁一升饮之，并以薄疮上。若无蓝，取青布渍绞汁饮之，并淋疮中；镞不出，捣死鼠肝涂之#11。
　　又方：
　　煎地黄汁作丸服之，百日箭出。
　　又方：
　　多饮葛根汁，并治一切金疮。
　　又方：
　　雄黄为末传之，当沸汁出愈。
　　又方：
　　捣葛根汁饮之；又葛白屑熬黄，傅疮止血。
　　又方：
　　内盐脐中，灸之。
　　又方：
　　贝齿末服一钱匕。
　　又方：
　　煮芦根汁饮三升。
　　治中射罔箭方：
　　蓝子五合　升麻八两　王不留行　甘草各等分
　　右四味，治下筛，冷水服二方寸匕，日三夜二。又以水和涂疮，乾易之。
　　治针折入肉中方：
　　刮象牙为末，水和聚着折针上，即出。
　　又方：
　　以鼠脑涂之。
　　又方：
　　磁石吸铁者着上即出。
　　孙真人备急千金要方卷之七十八竟
　　#1又方：此条凡十四字原脱，据影宋刻本补。
　　#2各：原脱，据影宋刻本补。
　　#3少倾微火烧诸物皆消：此九字原作『少倾铫火令滓渍皆消』，文义不贯，据影宋刻本改。
　　#4五升：影宋刻本作『三升』。
　　#5日三夜二：影宋刻本作『日五夜二』。
　　#6等分：此二字原脱，据影宋刻本补。
　　#7不止：影宋刻本『不』上有『血』字。
　　#8各：原脱，据影宋刻本补。
　　#9次：原作『冷』，据影宋刻本改。
　　#10惊：原作『金』，据影宋刻本改。
　　#11之：影宋刻本『之』下有『鼠脑亦得』四字。
　　孙真人备急千金要方卷之七十九
　　宋朝奉郎守太常少卿充秘阁校理林亿等校正
　　食治
　　序论第一
　　仲景曰：人体平和，惟须好将养，勿妄服药。药势偏有所助，令人脏气不平，易受外患。夫含气之类，未有不资食以存生，而不知食之有成败，百姓日用而不知，水火至近而难识。余慨其如此，聊因笔墨之暇，撰五味损益食治篇，以启童稚。庶勤而行之，有如影响耳。
　　河东卫汛记曰：扁鹊云：人之所依者，形也；乱於和气者，病也；理於烦毒者，药也；济命扶危者，医也。安身之本，必资於食；救疾之速，必凭於药。不知食宜者，不足以存生也；不明药忌者，不能以除病也。此之二事，有灵之所要也，若忽而不学，诚可悲夫。是故食能排邪而安脏腑，悦神爽志，以资血气。若能用食平疴，释情遣疾者，可谓良工。长年饵老之奇法，极养生之术也。
　　夫为医者，当须先洞晓病源，知其所犯，以食治之；食疗不愈，然后命药。药性刚烈，犹若御兵；兵之猛暴，岂容妄发？发用乖宜，损伤处众，药之投疾，殃滥亦然。高平王熙称食不欲杂，杂则或有所犯；有所犯者，或有所伤；或当时虽无灾苦，积久为人作患。又食啖鲑肴，务令简少，鱼肉果实，取益人者而食之。凡常饮食，每令节俭，若贪味多餐，临盘大饱，食讫，觉腹中彭亨短气，或致暴疾，仍为霍乱。又夏至以后，迄至秋分，必须慎肥腻、饼臛、酥油之属，此物与酒浆瓜果理极相妨。夫在身所以多疾者，皆因春夏取冷大过，饮食不节故也。又鱼绘诸腥冷之物，多损於人，断之益善。乳酪酥等常食之，令人有筋力，胆干，肌体润泽。卒多食之，亦令胪胀泄利，渐渐自已。
　　黄帝曰：五味入於口也，各有所走，各有所病。酸走筋，多食酸令人癃，不知何以然？少俞曰：酸入胃也，其气涩以收也。上走两焦，两焦之气涩不能出入，不出即流於胃中，胃中和温，即下注膀胱，膀胱走胞，胞薄以软，得酸则缩卷，约而不通，水道不利，癃也。阴者积一作精筋之所终聚也。酸入胃，走於筋也。
　　咸走血，多食咸，令人渴，何也？答曰：咸入胃也，其气走中焦，注於诸脉，脉者，血之所走也，与咸相得，即血凝，凝则胃中汁泣，汁泣则胃中乾渴，《甲乙》云：凝则胃中汁注之，注之则胃中竭。渴则咽路焦，焦故舌乾喜渴。血脉者，中焦之道也，故咸入胃，走於血。皇甫士安云：肾合三焦之脉，虽属肝心而为中焦之道，故咸入而走血也。
　　辛走气，多食辛，令人愠心，何也？答曰：辛入胃也，其气走於上焦，上焦者，受使诸气，而荣诸阳者也。姜韭之气，熏至荣卫，荣卫不时受之，却溜於心下，故#1愠。愠，痛也。辛味与气俱行，故辛入胃而走气，与气俱出，故气盛也。
　　苦走骨，多食苦，令人变呕，何也？答曰：苦入胃也，其气燥而涌泄。五谷之气皆不胜苦，苦入下管，下管者三焦之道，皆闭则不通，不通故气变呕。齿者骨之所终也，故苦入胃而走，入而复出，齿必黧疏。皇甫士安云：水火相济，故骨气通於心。
　　甘走肉，多食甘，令人恶心，何也？答曰：甘入胃也，其气弱劣，不能上#2进於上焦，而与谷俱留於胃中。甘入则柔缓，柔缓则蛔动，蛔动则令人恶心。其气外通於肉，故甘走肉，则肉多粟起而胝。皇甫士安云：其气外通於皮；故曰甘入走皮矣。皮者肉之盖。皮虽属肺，与肉连体，故甘润肌肉并於皮也。
　　黄帝问曰：谷之五味所主，可得闻乎？伯高对曰：夫食风者，则有灵而轻举；食气者，则和静而延寿；食谷者，则有智而劳神；食草者，则愚痴而多力；食肉者，则勇猛而多嗔。是以肝木青色，宜酸；心火赤色，宜苦；脾土黄色，宜甘；肺金白色，宜辛；肾水黑色，宜咸。内为五脏，外主五行，色配五方。
　　五脏所合法：
　　肝合筋，其荣爪；心合脉，其荣色；脾合肉，其荣唇；肺合皮，其荣毛；肾合骨，其荣发。
　　五脏不可食忌法：
　　多食酸则皮槁而毛夭；多食苦则筋急而爪枯；多食甘则骨痛而发落；多食辛则肉胝而唇寨；多食咸则脉凝泣而色变。
　　五脏所宜食法：
　　肝病宜食麻、犬肉、李、韭；心病宜食麦、羊肉、杏、薤；脾病宜食脾米、牛肉、枣、葵；肺病宜食黄黍、鹦肉、桃、葱；肾病宜食大豆黄卷、豕肉、栗、藿。《素问》云：肝色青，宜食甘，秔米、牛肉、枣、葵皆甘；心色赤，宜食酸，小豆、犬肉、李、韭皆酸；肺色白，宜食苦，麦、羊肉、杏、薤皆苦；脾色黄，宜食咸，大豆、豕肉、栗、藿皆咸；肾色黑，宜食辛，黄黍、鸡肉、桃、葱皆辛。
　　五味动病法：
　　酸走筋，筋病勿食酸；苦走骨，骨病勿食苦；甘走肉，肉病勿食甘；辛走气，气病勿食辛；咸走血，血病勿食咸。
　　五味所配法：
　　米饭甘《素问》云：秔米甘　麻酸《幸问》云：小豆酸　大豆咸　麦苦　枣甘　李酸　栗咸　杏苦　桃辛　黄黍辛　葵甘　韭酸　藿咸　薤苦　葱辛　牛甘　犬酸　豕咸　羊苦　鸡辛
　　五脏病五味对治法：
　　肝苦急，急食甘以缓之；肝欲散，急食辛以散之；用酸泻之，禁当风。心苦缓，急食酸以收之；心欲软，急食咸以软之；用甘泻之，禁温食厚衣。脾苦湿，急食苦以燥之；脾欲缓，急食甘以缓之；用苦泻之，禁温食饱食、湿地濡衣。肺苦气上逆息者，急食苦以泄之；肺欲收，急食酸以收之；用辛泻之，禁无寒饮食寒衣。肾苦燥，急食辛以润之，开腠理，润致津液通气也；肾欲坚，急食苦以结之；用咸泻之，无犯焠埃，无热衣温食。是以毒药攻邪，五谷为养，五肉为益，五果为助，五菜为充。精以食气，气养精以荣色；形以食味，味养形以生力。此之谓也。
　　神藏有五，五五二十五种；形藏有四方、四时、四季、四肢，共为五九四十五。以此辅神，可长生久视也。精顺五气以为灵也，若食气相恶，则伤精也；形受味以成也，若食味不调，则损形也。是以圣人先用食禁以存性，后制药以防命也，故形不足者温之以气，精不足者补之以味，气味温补以存形精。
　　岐伯云：阳为气，阴为味；味归形，形归气；气归精，精归化；精食气，形食味；化生精，气生形；味伤形，气伤精；精化为气，气伤於味；阴味出下窍，阳气出上窍。味厚者为阴，味薄者为阴之阳；气厚者为阳，气薄者为阳之阴。味厚则泄，薄则通流；气薄则发泄，厚则闭塞。壮火之气衰，少火之气壮；壮火食气，气食少火。壮火散气，少火生气。味辛甘发散为阳，酸苦涌泄为阴；阴胜则阳病，阳胜则阴病；阴阳调和，则平安。春七十二日省酸增甘以养脾气；夏七十二日省苦增辛以养肺气；秋七十二日省辛增酸以养肝气；冬七十二日省咸增苦以养心气；季月各十八日省甘增咸以养肾气。
　　果实第二二＋九条
　　槟榔：味辛，温，濇，无毒。消谷逐水，除痰癖；杀三虫，去伏尸，治寸白。
　　豆蔻：味辛，温，濇，无毒。温中，主心腹痛；止吐呕；去口气臭。
　　蒲萄：味甘、辛，平，无毒。主筋骨湿痹；益气，倍力，强志，令人肥健，耐饥，忍风寒；久食轻身不老，延年。治肠间水，调中。可作酒，常饮益人。逐水，利小便。
　　覆盆子：味甘、辛，平，无毒。益气轻身，令发不白。
　　大枣：味甘、辛，热，滑，无毒。主心腹邪气，安中养脾气，助十二经，平胃气；通九窍；补少气、津液、身中不足，大惊、四肢重；可和百药，补中益气，强志；除烦闷，心下悬；治肠澼；久服轻身，长年不饥，神仙。
　　生枣：味甘、辛。多食令人热渴气胀，若寒热赢瘦者，弥不可食，伤人。
　　藕实：味苦、甘，寒，无毒。食之令人心欢。止渴去热，补中养神，益气力，除百病。久服轻身耐老，不饥延年。一名水芝。生根寒，止热渴，破留血。
　　鸡头实：味甘，平，无毒。主湿痹，腰脊膝痛；补中，除暴疾，益精气，强志意，耳目聪明；久服轻身，不饥，耐老，神仙。
　　芰实：味甘、辛，平，无毒。安中，补五脏，不饥，轻身。一名菱。黄帝云：七月勿食生菱芰，作烧虫。
　　栗子：味咸，温，无毒。益气，厚肠胃，补肾气，令人耐饥。生食之，甚治腰脚不遂。
　　樱桃：味甘，平，濇。调中益气，可多食，令人好颜色，美志性。
　　橘柚：味辛，温，无毒。主胸中瘕热#3逆气，利水谷，下气，止呕咳，除膀胱留热停水，破五淋，利小便，治脾不能消谷，却胸中吐逆霍乱，止泻利，去寸白，久服去口臭，下气通神，轻身长年。一名橘皮，陈久者良。
　　津符子：味苦，平，滑。多食令人口爽，不知五味。
　　梅实：珠酸，平，濇，无毒。下气除热烦满，安心；止肢体痛、偏枯不仁，死肌；去青黑痣、恶痣；止下利、好唾口乾；利筋脉。多食坏人齿。
　　柿：味甘，寒，濇，无毒。通和五气#4，主肠澼不足及火疮，金疮；止痛。
　　木瓜实：味酸，咸，温，濇，无毒。主湿痹气，霍乱大吐下后脚转筋不止。其生树皮无毒，亦可煮用。
　　极实：味甘，平，濇，无毒。主五痔，去三虫，杀蛊毒、鬼疰、恶毒。
　　甘蔗：味甘，平，濇，无毒。下气和中，补脾气，利大肠，止渴去烦，解酒毒。
　　软枣：味苦，冷，濇，无毒。多食动宿病，益冷气，发咳嗽。
　　芋：味辛，平，滑，有毒。宽肠胃，充肌肤，滑中。一名土芝，不可多食，动宿冷。又乌芋：味苦、甘，微寒，滑，无毒。主消渴瘅热；益气。一名藉姑，一名水萍。三月采。
　　杏核仁：味甘、苦，温，冷而利，有毒。主咳逆上气，肠中雷鸣，喉痹；下气；产乳金疮，寒心贲豚，惊痫，心下烦热；风气去来，时行头痛，解肌，消心下急；杀狗毒。五月采之。其一核两仁者害人，宜去之。杏实尚生，味极酸，其中核犹未硬者，采之曝乾以食，甚止渴，去冷热毒。扁鹊云：杏仁不可久服，令人目盲#5，眉发落，动一切宿病。
　　桃核仁：味苦、甘、辛，平，无毒。破瘀血，血闭痕，邪气，杀小虫，治咳逆上气，消心下硬，除卒暴击血，破症瘕，通月水，止心痛。七月采。凡一切果#6核中有两仁者并害人，不在用。其实味酸，无毒，多食令人有热。黄帝云：饱食桃入水浴，成淋病。
　　李核仁：味苦，平，无毒。主僵仆跻，瘀血骨痛。实：味苦、酸，微温，涩，无毒。除固热，调中，宜心，不可多食，令人虚。黄帝云：李子不可和白蜜食，蚀人五内。
　　梨：味甘、微酸，寒，濇，有毒。除客热气，止心烦。不可多食，令人寒中。金疮、产妇勿食，令人萎困、寒中。
　　林擒：味酸、苦，平，濇，无毒。渴、好唾。不可多食，令人百脉弱。
　　奈子：味酸、苦，寒，濇，无毒。饥，益心气。不可多食，令人胪胀。久病人食之，其病尤甚。
　　安石榴：味甘、酸，濇，无毒。止咽燥渴。不可多食，损人肺。
　　枇杷叶：味苦，平，无毒。主啘不止，下气。正尔削取生树皮嚼之，少少咽汁，亦可煮汁冷服，大佳。
　　胡桃：味甘，冷，滑，无。不可多食，动痰饮，令人恶心，吐水，吐食。
　　菜蔬第三五十八条
　　枸杞叶：味苦，平，濇，无毒。补虚赢，益精髓。谚云：去家千里，勿食萝藦、枸杞。此则言强阳道、资阴气速疾也。
　　萝藦：味甘，平，无毒。一名苦丸。其叶厚大，作藤，生摘之，有白汁出。人家所种，亦可生啖，亦可蒸煮食之。补益与枸杞叶同。
　　瓜子：味甘，平、寒，无毒。令人光泽，好颜色，益气，不饥，久服轻身耐老；又除胸满心不乐；久食寒中。可作面脂。一名水芝，一名白瓜子，即冬瓜仁也。八月采。白冬瓜：味甘，微，无毒。除小腹水胀，利小便，止消渴。
　　凡瓜：味甘，寒，滑，无毒。去渴，多食令阴下痒湿生疮，发黄疸。黄帝云：九月勿食被霜瓜，向冬发寒热及温病。初食时即令人欲吐也，食竟，心内作停水，不能自消，或为反胃。凡瓜入水沉者，食之得玲病，终身不瘥。
　　越瓜：味甘，平，无毒。不可久食。益肠胃。
　　胡瓜：味甘，寒，有毒。不可多食，动寒热，多疟病，积瘀血热。
　　早青瓜：味甘，寒，无毒。食之去热烦。不可久食，令人多忘。
　　冬葵子：味甘，寒，无毒。主五脏六腑寒热赢瘦，破五淋，利小便；妇人乳难，血闭。久服坚骨，长肌肉，轻身延年。十二月采。叶：甘，寒，滑，无毒。宜脾，久食利胃气；其心伤人，百药忌食心，心有毒。黄帝云：霜葵陈者生食之，动五种流饮，饮盛则吐水。凡葵菜和鲤鱼鲜食之害人。四季之月土王时，勿食生葵菜，令人饮食不化，发宿病。
　　苋菜实：味甘，寒，濇，无毒。主青盲、白翳，明目，除邪气，利大小便，去寒热，杀蛔虫。久服益气力，不饥，轻身。一名马苋，一名莫实，即马齿苋菜也。治反花疮。
　　小苋菜：味甘，大寒，滑，无毒。可久食，益气力，除热。不可共鳖肉食，成鳖瘕；蕨菜亦成鳖瘕。
　　邪蒿：味辛，温，濇，无毒。主胸膈中臭恶气，利肠胃。
　　苦菜：味苦，大寒，滑，无毒。主五脏邪气，厌谷胃痹，肠澼，大渴热中，暴疾，恶疮。久食安心益气，聪察少卧，轻身耐老，耐饥寒。一名茶#7草，一名选，一名游冬。冬不死。四月上每采。
　　荠菜：味甘，温，濇，无毒。利肝气，和中，杀诸毒。其子主明目、目痛、泪出；其根主目濇痛。
　　芜菁及芦菔菜：味苦，冷，濇，无毒。利五脏，轻身益气，宜久食。芜菁子：朋目，九蒸曝，疗黄疸，利小便，久服神仙。根：主#8消风热毒肿。不可多食，令人气胀。
　　嵩菜：味甘，温，濇，无毒。久食通利肠胃，除胸中烦，解消渴。本是蔓菁也，种之江南即化为嵩，亦如枳橘，所生土地随变。
　　芥菜：味辛，温，无毒。归鼻，除肾邪，大破咳逆#9，下气，利九窍，明目聪耳，安中，久食温中，又云寒中。其子：味辛，辛亦归鼻，有毒。主喉痹，去一切风毒肿。黄帝云：芥菜不可共兔肉食，成恶邪病。
　　苜蓿：味苦，平，濇，无毒。安中，利人四体，可久食。
　　荏子：味辛，温，无毒。主咳逆，下气，温中，补髓。其叶：主调中，去嗅气。九月采，阴乾用之。油亦可作油衣。
　　梦实：味辛，温，无毒。明目，温中，解肌，耐风寒，下水气，面目浮肿，却痈疽。其叶：辛，归舌。治大小肠邪气；利中，益志。黄帝云：蓼食过多有毒，发心痛。和生鱼食之，令人脱气，阴核疼痛求死。妇人月事来，不用食蓼及蒜，喜为血琳、带下。二月勿食蓼，伤人肾。扁鹊云：蓼，久食令人寒热，损骨髓，杀丈夫阴气，少精。
　　葱实：味辛，温，无毒。宜肺。辛归头，明目，补中不足。其茎白：平，滑，可作汤。主伤寒寒热，骨肉碎痛，能出汗；治中风，面目浮肿，喉痹不通。安胎。杀桂。其青叶：温，辛，归目。除肝中邪气，安中，利五脏；益目精；发黄疸，杀百药毒。其根须：平。主伤寒头痛。葱中涕及生葱汁：平，滑。止尿血，解藜芦及桂毒。黄帝云：食生葱即啖蜜，变作下利；食烧葱并啖蜜，拥气而死。正月不得食生葱，令人面上起游风。
　　格葱：味辛，微温，无毒。除瘴气恶毒。久食益胆气，强志。其子：主泄精。
　　薤：味苦、辛，温，滑，无毒。宜心，辛归骨。主金疮疮败，能生肌肉。轻身不饥，耐老。菜芝也。除寒热，去水气，温中，散结气；利产妇病人。诸疮中风寒水肿，生捣傅之。鲠骨在咽不下者，食之则去。黄帝云：薤不可共牛肉作羹食之，成瘕疾。韭亦然。十月、十一月、十二月，勿食生薤，令人多涕唾。
　　韭：味辛、酸，温，濇，无毒。辛归心，宜肝。可久食，安五脏，除胃中热。不利病人，其心腹有痼冷者，食之必加剧。其子：主梦泄精，尿色白。根：煮汁以养发。黄帝云：霜韭冻不可生食，动宿饮，饮盛．必吐水。五月勿食韭，损人滋味，令人乏气力。二月、三月宜食韭，大益人心。
　　白奠荷：味辛，微温，濇，无毒。主中蛊及疟病。捣汁服三合#10，日二。生根：主诸疮。
　　慕菜：味甘、苦，大寒，无毒。主时行壮热，解风热恶毒。
　　紫苏：味辛，微温，无毒。下气，除寒中，其子尤善。
　　鸡苏：味辛，微温，濇，无毒。主吐血，下气。一名水苏也。
　　罗勒：味苦、辛，温、平，濇，无毒。消停水，散毒气。不可久食，濇荣卫诸气。
　　芜荑：味辛，平，热，滑，无毒。主五内邪气，散皮肤骨节中淫淫温行毒，去三虫，能化宿食不消，逐寸白，散腹中温温喘息。一名无姑，一名□□。盛器物中甚辟水蛭，其气甚臭，此即山榆子作之。凡榆叶：味甘，平，滑，无毒。主小儿痫，小便不利，伤暑热困闷，煮汁冷服。生榆白皮：味甘，冷，无毒。利小便，破石淋。花：主小儿头疮。
　　葫荽子：味酸，平，无毒。消谷，能复食味。叶不可久食，令人多忘。华佗云：葫荽菜，患胡臭人，患口气臭；□齿人食之加剧；腹内患邪气者，弥不得食，食之发宿病，金疮尤忌。
　　海藻：咸，寒，滑，无毒。主瘿瘤结气，散颈下硬核痛者，肠内上下雷呜，下十二水肿，利小便，起男子阴气。
　　昆布：味咸，寒，滑，无毒。下十二水肿，瘿瘤结气，瘘疮，破积聚。
　　茼蒿：味辛，平，无毒。安心气，养#11脾胃，消痰饮。
　　白蒿：味苦、辛，平，无毒。养五脏，补中益气，长毛发。久食不死，白兔食之仙。
　　吴葵：一名蜀葵。味甘，微寒，滑，无毒。花：定心气。叶：除客热，利肠胃。不可久食，钝人志性。若食之，被狗啮者，疮永不瘥。
　　藿：味咸，寒，濇，无毒。宜肾，主大小便数，去烦热。
　　香菜#12：味辛，微温。主霍乱、腹痛、吐下，散水肿、烦心，去热。
　　甜瓠：味甘，平，滑，无毒。主消渴、恶疮，鼻、口中肉烂痛。其叶：味甘，平，主耐饥。扁鹊云：患脚气虚胀者，不得食之，患永不除。
　　莼：味甘，寒，滑，无毒。主消渴热痹。多食动痔病。
　　落葵：味酸，寒，无毒。滑中，散热实，悦泽人面。一名天葵，一名系露。
　　系篓：味酸，平，无毒。主积年恶疮、痔不愈者。五月五日日中采之，即名滋草，一名鸡肠草，乾之烧作焦灰用。扁鹊云：丈夫患恶疮，阴头及茎作疮脓烂，疼痛不可堪忍，久不瘥者，以灰一分，蚯蚓新出屎泥二分，以少水和研，缓如煎饼面，以泥疮上，乾则易之。禁酒、面、五辛并热食等。黄帝云：蘩蒌合组鲜食之，发消渴病，令人多忘。别有一种，近水渠中温湿处冬生，其状类葫荽，亦名鸡肠菜，可以疗痔病，一名天葫荽。
　　蕺：味辛，微温，有小毒。主蠼螋尿疮。多食令人气喘，不利人脚，多食脚痛。
　　葫：味辛，温，有毒。辛归五脏，散痈疽，治鲜疮，除风邪，杀蛊毒气，独子者最良。黄帝云：生葫合青鱼鲊食之，令人腹内生疮，肠中肿，又成疝瘕。多食生葫行房，伤肝气，令人面无色。四月八月勿食葫，伤人神，损胆气，令人喘悸，胁肋气急，口味多爽。
　　小蒜：味辛，温，无毒。辛归脾、肾。主霍乱，腹中不安，消谷，理胃气，温中，除邪痹毒气，五月五日采，曝乾。叶：主心烦痛，解诸毒，小儿丹，不可久食，损人心力。黄帝云：食小蒜啖生鱼，令人夺气，阴核疼求死。三月勿食小蒜，伤人志性。
　　茗叶：味苦、咸、酸，冷，无毒。可久食，令人有力，悦志，微动气。黄帝云：不可共韭食，令人身重。
　　蕃荷菜：味苦、辛，温、无毒。可久食，却肾气，令人口气香洁。主辟邪毒，除劳弊。形瘦疲倦者不可久食，动消渴病。
　　苍耳子：味苦、甘，温。叶：味苦、辛，微寒，濇，有小毒。主风头寒痛风湿痹，四肢拘急挛痛；去恶肉死肌、膝痛、溪毒。久服益气，耳目聪明，强志轻身。一名胡葈，一名地葵，一名施，一名常思。蜀人名羊负来，秦名苍耳，魏人名只刺。黄帝云：戴甲苍耳，不可共猪肉食，害人。食甜粥，复以苍耳甲下之，成走注，又患两胁。立秋后忌食之。
　　食茱萸：味辛、苦，大温，无毒。九月采，停陈久者良。其子闭口者有毒，不任用。止痛下气，除咳逆，去五脏中寒冷，温中，诸冷实不消。其生白皮：主中恶、腹痛，止齿疼。其根细者：去三虫，寸白。黄帝云：六月、七月勿食茱萸，伤神气，令人起伏气。咽喉不通彻，贼风中人，口僻不能语者，取茱萸一升，去黑子及合口者，好豉三升，二物以清酒和煮四五沸，取汁玲，服半升，日三，得小汗瘥。虿螫人，嚼茱萸封上止。
　　蜀椒：味辛，大热，有毒。主邪气，温中下气，留饮宿食，能使痛者痒，痒者痛。久食令人乏气，失明。主咳逆，逐皮肤中寒冷，去死肌、湿痹痛、心下冷气，除五脏六腑寒，百骨节中积冷，温疟，大风汗自出者，止下利，散风邪。合口者害人，其中黑子有小毒，下水。仲景云：熬用之。黄帝云：十月勿食椒，损人心，伤血脉。
　　乾姜：味辛，热，无毒。主胸中满，咳逆上气，温中，止漏血、出汗，逐风湿痹、肠澼下利、寒冷腹痛、中恶、霍乱、胀满、风邪诸毒、皮肤间结气，止唾血。生者尤良。
　　生姜：味辛，微温，无毒。辛归五脏，主伤寒头痛，去痰下气，通汗，除鼻中塞，咳逆上气，止呕吐，去胸膈上臭气，通神明。黄帝云：八月、九月勿食姜，伤人神，损寿。胡居士云：姜杀腹中长虫，久服令人少志、少智，伤心性。
　　堇葵：味苦，平，无毒。久服除人心烦急，动痰冷，身重，多懈惰。
　　芸薹：味辛，寒，无毒。主腰脚痹。若旧患腰脚痛者，不可食，必加剧。又治油肿丹毒。益胡臭解禁咒之辈。出《五明经》。其子主梦中泄精，与鬼交者。胡居士云：世人呼为寒菜，甚辣。胡臭人食之，病加剧。陇西氏羌中多种食之。
　　竹笋：味甘，微寒，无毒。主消渴，利水道，益气力，可久食，患冷人食之心痛。
　　野苣：味苦，平，无毒。久服轻身少睡。，黄帝云：不可共蜜食之，作痔。又白苣：味苦，平，无毒。益筋力。黄帝云：不可共酪食，必作虫。
　　茴香菜：味苦、辛，微寒，涩，无毒。主霍乱，辟热除口气臭。肉和水煮，下少许，即无臭气。故日茴香。酱臭末中亦香。其子：主蛇咬疮久不瘥者，捣傅之。又治九种瘘。
　　蕈菜：味苦，寒，无毒。主小儿火丹诸毒肿，去暴热。
　　蓝菜：味甘，平，无毒。久食大益肾，填髓脑，利五脏，调六腑。胡居士云：河东陇西羌胡多种食之，汉地鲜有。其叶长大厚，煮食甘美。经冬不死，春亦有英，其花黄，生角结子。子：甚治人多睡。
　　萹竹叶：味苦，平，濇，无毒。主浸淫、疥瘙、疽痔，杀三虫，女人阴蚀。扁鹊云：煮汁与小儿冷服，治蛔虫。
　　斯菜：味苦、酸，冷，濇，无毒。益筋力，去伏热。治五种黄病。生捣绞汁冷服一升，日二。黄帝云：五月五日勿食一切菜，发百病。凡一切菜，熟煮热食。时病瘥后，食一切肉并蒜，食竟行房，病发必死；时病瘥后未健，食生青菜者，手足必青肿；时病瘥未健，食青菜竟行房，病更发必死。十月勿食被霜菜，令人面上无光泽，目濇痛，又疟发心痛，腰疼，或致心疟，发时手足十指爪皆青，困痿。
　　孙真人备急千金要方卷之七十九竟
　　#1故：原作『枚』，据影宋刻本改。
　　#2上：原作『止』，据影宋刻本改。
　　#3热：影宋刻本作『满』。
　　#4通和五气：影宋刻本作『通鼻耳气』。
　　#5盲：原作『面』，据影宋刻本改。
　　#6果：原作『栗』，据影宋刻本改。
　　#7茶：影宋刻本作『 荼』。
　　#8主：原作『上』，据影宋刻本改。
　　#9逆：原作『道』，据影宋刻本改。
　　#10三合：影宋刻本作『二合』。
　　#11气养：此二字原倒，据影宋刻本乙正。
　　#12菜：影宋刻本作『葇』。
　　孙真人备急千金要方卷之八十
　　宋朝奉郎守太常少卿充秘阁校理林亿等校正
　　食治
　　谷米第四
　　薏苡仁：味甘，温，无毒。主筋拘挛，不可屈伸，久风湿痹下气。久服轻身益力。其生根下三虫。名医云：薏苡仁除筋骨中邪气不仁，利肠胃，消水肿，令人能食。一名□，一名感米，蜀人多种食之。
　　胡麻：味甘，平，无毒。主伤中虚赢，补五内，益气力，长肌肉，填髓脑，坚筋骨，疗金疮，止痛，及伤寒温疟、大吐下后虚热困乏。久服轻身不老，聪明耳目，耐寒暑，延年。作油微寒，主利大肠，产妇胞衣不落。生者摩疮肿，生秃发，去头面游风。一名巨胜，一名狗虱，一名方茎，一名鸿藏。叶名青蘘，主伤暑热；花主生秃发，七月采最上标头者，阴乾用之。
　　白麻子：味甘，平，无毒。宜肝，补中益气，肥健不老。治中风汗出，逐水，利小便，破积血风毒肿，复血脉，产后乳余疾。能长发，可为沐药。久服神仙。
　　饴：味甘，微温，无毒。补虚冷，益气力，止肠鸣咽痛，除唾血，却卒嗽。
　　大豆黄卷：味甘，平，无毒。主久风湿痹筋挛膝痛；除五脏、胃气结积，益气，止毒；去黑痣、面，润泽毛皮。宜肾。生大豆：味甘，平，冷，无毒。生捣，淳酢和涂之，治一切毒肿，并止痛。煮汁冷服之，杀鬼毒，逐水胀，除胃中热，却风痹、伤中、淋露，下瘀血，散五脏结积内寒，杀乌头三建，解百药毒；不可久服，令人身重。其熬屑：味甘，温，平，无毒。主胃中热，去身肿，除痹，消谷，止腹胀。九月采。黄帝云：服大豆屑忌食猪肉。炒豆不得与一岁已上、十岁已下小儿食，食竟啖猪肉，必拥气死。
　　赤小豆：味甘、咸，平，冷，无毒。下水肿，排脓血。一名赤豆。不可久服，令人枯燥。
　　青小豆：味甘、咸，温、平，濇，无毒。主寒热，热中，消渴；止泄利，利小便，除吐逆、卒澼、下腹胀满。一名麻累，一名胡豆。黄帝云：青小豆合鲤鱼鲊食之，令人肝黄，五年成乾痟病。
　　大豆豉：味苦、甘，寒，濇，无毒。主伤寒头痛，寒热，辟瘴气恶毒，烦躁满闷，虚劳喘吸，两脚疼冷，杀六畜胎子诸毒。
　　篇豆：味甘，微温，无毒。和中下气。其叶：平，主霍乱，吐下不止。
　　乔麦：味酸，微寒，无毒。食之难消，动大热风。其叶生食动刺风，令人身痒。黄帝云：作面和猪、羊肉热食之，不过八九顿，作热风，令人眉须落，又还生，仍希少。泾邠已北，多患此疾。
　　大麦：味咸，微寒，滑，无毒。宜心，主消渴，除热。久食令人多力，健行。作蘖：温，消食和中。熬末令赤黑，捣作麨，止泄利；和清酢浆服之，日三夜一。
　　小麦：味甘，微寒，无毒。养肝气，去客热，止烦渴咽燥，利小便，止漏血唾血；令女人孕必得男#l。作面，六月作者温，无毒，主小儿痫，食不消，下五痔虫，平胃气，消谷，止利。作面：温，无毒，不能消热止烦。不可多食，长宿澼，加客气，难治。
　　青粱米：味甘，微寒，无毒。主胃痹，热中；除消渴，止泄利，利小便；益气力，补中，轻身，长年。
　　黄粱米：味甘，平，无毒。益气和中，止泄利。人呼为竹根米。又却当风卧湿寒中者。
　　白粱米：味甘，微寒，无毒。除热，益气。
　　粟米：味咸，微寒，无毒。养肾气，去骨痹、热中，益气也。
　　陈粟米：味苦，寒，无毒。主胃中热，消渴，利小便。
　　丹黍米：味苦，微温，无毒。主咳逆上气，霍乱，止泄利，除热，去烦渴。又白黍米：味甘、辛，温，无毒。宜肺，补中，益气。不可久食，多热，令人烦。黄帝云：五种黍米，合葵食之，令人成痼疾。又以脯腊着五种黍米中藏储食之，云令人闭气。
　　陈廪米：味咸、酸，微寒，无毒。除烦热，下气调胃，止泄利。黄帝云：久藏脯腊安米中，满三月，人不知，食之害人。
　　蘖米：味苦，微温，无毒。主寒中，下气，除热。
　　秫米：味甘，微寒，无毒。主寒热，利大肠，治漆疮。
　　酒：味苦、甘、辛，大热，有毒。行药势，杀百邪、恶气。黄帝云：暴下后饮酒者，膈上变为伏热；食生菜饮酒，莫炙腹，令人肠结。扁鹊云：久饮酒者，腐肠烂胃，渍髓蒸筋，伤神损寿；醉当风卧，以扇自扇，成恶风；醉以冷水洗浴，成疼痹；大醉汗出，当以粉粉身，令其自乾，发成风痹。常日未没食讫，即莫饮酒，终身不乾呕；饱食讫，多饮水及酒，成痞澼。
　　稷米：味甘，平，无毒。益气安中，补虚和胃，宜脾。
　　粳米：味辛、苦，平，无毒。主心烦，断下利，平胃气，长肌肉，温中。一云生者冷，燔者热。
　　糯米：味苦，温，无毒。温中，令人能食，多热，大便硬。
　　醉：味酸，温，濇，无毒。消痈肿，散水气，杀邪毒，血运。扁鹊云：多食醉，损人骨。能理诸药，消毒热。
　　盐：味咸，温，无毒。杀鬼蛊、邪注、毒气、下部□疮，伤寒寒热，能吐胸中痰澼，止心腹卒痛，坚肌骨。不可多食，伤肺喜咳，令人色肤黑，损筋力。扁鹊云：盐能除一切大风疾痛者，炒熨之。黄帝云：食甜粥竟，食盐即吐，或成霍乱。
　　乌兽第五
　　人乳汁：味甘，平，无毒。补五脏，令人肥白悦泽。马乳汁：味辛，温，无毒。止渴。牛乳汁：味甘，微寒，无毒。补虚赢，止渴。入生姜、葱白，止小兄吐乳。补劳。羊乳汁：味甘，微温，无毒。补寒冷、虚乏、少血色。令人热中。驴乳：味酸，寒，一云大寒，无毒。主大热，黄疸，止渴。母猪乳汁：平，无毒。主小儿惊痫，以饮之，神妙。
　　马牛羊酪：味甘、酸，微寒，无毒。补肺脏，利大肠。黄帝云：食甜酪竟，即食大酢者，变作血瘕及尿血。华佗云：马牛羊酪，蛐蜓入耳者，灌之即出也。
　　沙牛及白羊酥：味甘，微寒，无毒。除胸中客气，利大小肠，治口疮。牝#2牛酥：味甘，平，无毒。去诸风湿痹，除热，利大便，去宿食。
　　醍醐：味甘，平，无毒。补虚，去诸风痹，百炼乃佳。甚去月蚀疮。添髓，补中，填骨，久服增年。
　　熊肉：味甘，微寒、微温，无毒。主风痹不仁，筋急五缓。若腹中有积聚，寒热赢瘦者，食熊肉，病永不除。其脂味甘、微寒，治伏与肉同。又去头疡、白秃、面鲙，食饮岖吐。久服强志不饥，轻身长年。黄帝云:一切诸肉，煮不熟，生不敛者，食之成瘕。熊及猪二种脂，不可作灯，其烟气入人目，失明，不能远视。
　　羖羊角：味酸、苦，温，微寒，无毒。主青盲，明目，杀疥虫，止寒泄、心畏惊悸。除百节中结气及风伤蛊毒、吐血，妇人产后余痛。烧之杀鬼魅，辟虎狼。久服安心益气，轻身。勿令中湿有毒。髓：味甘，温，无毒。主男子女人伤中，阴阳气不足，却风热，止毒，利血脉，益经气，以酒和服之，亦可久服，不损人。
　　青羊胆汁：冷，无毒。主诸疮，能生人身脉，治青盲，明目。肺：平，补肺治嗽，止渴，多小便，伤中，止虚，补不足，去风邪。肝：补肝明目。心：主忧恚，膈中逆气。肾：补肾气虚弱，益精髓。头骨：主小儿惊痫，煮以浴之。蹄肉：平，主丈夫五劳七伤。肉：味苦、甘，大热，无毒。主暖中止痛，字乳余疾，及头脑中大风，汗自出，虚劳寒冷，能补中益气力，安心止惊，利产妇，不利时患人。头肉：平。主风眩瘦疾；小儿惊痫，丈夫五劳七伤。其骨：热。主虚劳寒中羸瘦，其宿有热者，不可食。生脂：止下利脱肛，去风毒，妇人产后腹中绞痛。肚：主胃反；治虚赢小便数，止虚汗。黄帝云：羊肉共酢食之伤人心，亦不可共生鱼、酪和食之，害人。凡一切羊蹄甲中有珠子白者，名羊悬筋，食之令人癫，白羊黑头，食其脑，作肠痈。羊肚共饭饮常食，久久成反胃，作噎病。甜粥共肚食之，令人多唾，喜吐清水。羊脑、猪脑：男子食之损精气，少子。若欲食者，烂研如粉，和醋食之，然终不若不食为佳。青羊肝和小豆食之，令人目少明。一切羊肝生共椒食之，破人五脏，伤心，最损小儿。弥忌水中柳木及白杨木，不得铜器中煮段羊肉，食之，丈夫损阳，女子绝阴。暴下后不可食羊肉髓及骨汁，成烦热难解，还动利。凡六畜五脏，着草自动摇，及得咸酢不变色，又堕地不污，又与犬，犬不食者，皆有毒，杀人。六月勿食羊肉，伤人神气。
　　沙牛髓：味甘，温，无毒。安五脏，平胃气，通十二经脉，理三焦约#3，温骨髓，补中，续绝伤，益气力，止泄利，去消渴，皆以清酒和暖服之。肝：明目。胆：可丸百药，味苦，大寒，无毒，除心腹热渴，止下利，去口焦燥，益目精。心：主虚忘。肾：主湿痹，补肾气，益精。齿：主小儿牛痫。肉：味甘、平，无毒，主消渴，止唾涎出，安中，益气力，养脾胃气。不可常食，发宿病。自死者不任#4食。喉咙：主小儿啤也。
　　黄犍、沙牛、黑牯牛尿：味苦、辛，微温，平，无毒。主水肿腹脚俱满者，利小便。黄帝云：乌牛自死北首者，食其肉害人。一切牛盛热时卒死者，总不堪食，食之作肠痈。患甲蹄牛，食其蹄中拒筋，令人作肉刺。独肝牛肉，食之杀人，牛食蛇者独肝。患疥牛、马肉食之，令人身体痒。牛肉共猪肉食之，必作寸白虫。直尔黍米、白酒、生牛肉共食，亦作寸白虫，大忌。人下利者，食自死牛肉必加剧。一切牛、马乳汁及酪，共生鱼食之，成鱼瘕。六畜脾，人一生莫食。十二月勿食牛肉，伤人神气。
　　马心：主喜忘。肺：主寒热茎痿。肉：味辛、苦，平，冷，无毒。主伤中，除热，下气，长筋，强腰脊，壮健强志，利意，轻身，不饥。黄帝云：白马自死，食其肉害人。白马玄头，食其脑令人癫。白马鞍下乌色彻肉裹者，食之伤人五脏。下利者，食马肉必加剧。白马青蹄，肉不可食。一切马汗气及毛不可入食中，害人。诸食马肉心烦闷者，饮以美酒则解，白酒则剧。五月勿食马肉，伤人神气。
　　野马阴茎：味酸、咸，温，无毒。主男子阴痿缩，少精。肉：辛，平，无毒。主人马痫，筋脉不能自收，周痹，肌不仁。病死者不任用。
　　驴肉：味酸，平，无毒。主风狂，愁忧不乐，能安心气。病死者不任用。其头烧却毛，煮取汁以浸曲酿酒，甚治大风动摇不伏#5者。皮胶亦治大风。
　　狗阴茎：味酸，平，无毒。主伤中，丈夫阴痿不起。脑：主头风痹，下部□疮，疮中息肉。肉：味酸、咸，温，无毒。宜肾，安五脏，补绝伤劳损，久病大虚者，服之轻身，益气力。黄帝云：白犬合海鲉食之，必得恶病。白犬自死不出舌者，食之害人。犬春月多狂，若鼻赤起而燥者，此欲狂。其肉不任食。九月勿食犬肉，伤人神气。
　　豚卵：味甘，温，无毒。除阴茎中痛，惊痫，鬼气，蛊毒，除寒热、贲豚、五癃、邪气挛缩。一名豚颠。阴乾，勿令败。豚肉：味辛，平，有小毒。不可久食，令人遍体筋肉碎痛，乏气。大猪后脚悬蹄甲：无毒。主五痔，伏热在腹中，肠痈内蚀，取酒浸半日，炙焦用之。四蹄：小寒，无毒。主伤挞诸败疮。母猪蹄：寒，无毒。煮汁服之，下乳汁，甚解石药毒。大猪头肉：平，无毒。补虚乏气力，去惊痫、鬼毒、寒热、五癃。脑：主风眩。心：平，无毒。主惊邪、忧恚、虚悸、气逆，妇人产后中风，聚血气惊恐。肾：平，无毒。除冷利，理肾气，通膀胱。肝：味苦，平，无毒。主明目。猪肺：微寒，无毒。主冻疮痛痒。肚：微寒，无毒。补中益气，止渴，断暴利虚弱。肠：微寒，无毒。主消渴、小便数，补下焦虚竭。其肉间脂肪：平，无毒。主煎诸膏药，破冷结，散宿血，解斑猫、元青毒。猪洞肠：平，无毒。主洞肠挺出血多者。豭猪肉：味苦酸，冷，无毒。主狂病多日不愈。凡猪肉：味苦，微寒，宜肾，有小毒。补肾气虚竭，不可久食，令人少子精，发宿病，弱筋骨，闭血脉，虚人肌。有金疮者，食之疮尤甚。猪血：平、濇，无毒。主卒下血不止，美酒清者和炒服之。又主中风绝伤，头中风眩及诸淋露、贲豚、暴气。黄帝云：凡猪肝、肺，共鱼鱛食之，作痈疽。猪肝共鲤鱼肠、鱼子食之，伤人神。豚脑：损男子阳道，临房不能行事。八月勿食猪肺及饴，和食之，至冬发疽，十月勿食猪肉，损人神气。
　　鹿头肉：平，主消渴，多梦妄见者。生血，治痈肿。茎筋：主劳损。蹄肉：平。主脚膝骨中疼痛，不能践地。骨：主内虚，续绝伤，补骨，可作酒。髓：味甘、温。主丈夫妇人伤中、脉绝，筋急痛，咳逆，以酒和服。肾：平。主补肾气。肉：味苦，温，无毒。补中，强五脏，益气力。肉生者主中风口僻不正，细细锉碎，以薄僻上。华佗云：和生椒捣薄之，使一人专看，正则急去之。不尔，复牵向不僻处。角：镑取屑一#6升，白蜜五升溲之，微火熬，令小变色，曝乾更捣筛，服方寸匕，日三。令人轻身，益气力，强骨髓，补绝伤。黄帝云：鹿胆白者，食其肉，害人。白鹿肉不可和蒲白作羹食，发恶疮。五月勿食鹿肉，伤人神气。胡居士云：鹿性惊烈，多别良草，恒食九物，余者不尝，群处必依山冈，产归下泽，飨神用其肉者，以其性烈清净故也。凡饵药之人，不可食鹿肉，服药必不得力。所以然者，以鹿常食解毒之草，是故能制毒、散诸药故也。九草者，葛叶花、鹿葱、鹿药、白蒿、水芹、甘草、齐头蒿、山苍耳、荠苨。
　　獐骨：微温，无毒。主虚损、泄精。肉：味甘温，无毒。补益五脏。髓：益气力，悦泽人面。獐无胆，所以怯弱多惊恐。黄帝云：五月勿食獐肉，伤人神气也。
　　麋脂：味辛，温，无毒。主痈肿、恶疮、死肌、寒热、风寒湿痹，四肢拘缓不收，风头肿气，通腠理，柔皮肤，不可近男子阴，令痿。一名宫脂。十月取。黄帝云：生魔肉共虾汁合食之，令人心痛；生麑肉共雉肉食之，作痼疾。
　　虎肉：味酸，无毒。主恶心欲呕，益气力，止多唾，不可热食，坏人齿。虎头骨：治风邪。眼睛：主惊痫也。
　　豹肉：味酸，温，无毒。宜肾，安五脏，补绝伤，轻身益气，久#7食利人。
　　狸肉：温，无毒。补中，轻身，益气，亦治诸注。黄帝云：正月勿食虎、豹、狸肉，伤人神，损寿。
　　兔肝：主目暗。肉：味辛，平，濇，无毒。补中益气，止渴。兔无脾，所以能走。盖以属二月建卯木位也，木克土，故无脾焉。马无脾，亦能走也。黄帝云：兔肉和獭肝食之，三日必成遁尸；共白鸡肝、心食之，令人面失色，一年成瘅黄；共姜食，变成霍乱；共白鸡肉食之，令人血气不行。二月勿食兔肉，伤人神气。
　　生鼠：微温，无毒。主踒折，续筋补骨，捣薄之，三日一易。
　　獭肝：味甘，有小毒。主鬼疰、蛊毒，却鱼鲠，止久嗽，皆烧作灰，酒和服之。獭肉：味甘，温，无毒。主时病疫气，牛马时行病，皆煮取汁，停冷服之，六畜灌之。
　　狐阴茎：味甘，平，有小毒。主女子绝产，阴中痒，小儿阴□，卵肿。肉并五脏及肠肚：味苦，微寒，有毒。主蛊毒寒热，五脏痼冷#8，小儿惊痫，大人狂病见鬼。黄帝云：麝肉共鹄肉食之，作症瘕。野猪青蹄不可食，及兽赤足者不可食；野兽自死北首伏地不可食；兽有歧尾不可食。家兽自死，共鲙汁食之，作疽疮。十一月勿食经夏臭脯，成水病，作头眩，丈夫阴痿。甲子日勿食一切兽肉，大吉。乌飞投人不肯去者，口中必有物。看口中无者，拔一毛放之，大吉。一切禽兽自死无伤处不可食。三月三日勿食乌兽五脏及一切果菜五辛等物，大吉。
　　丹雄鸡肉：味甘，微温，无毒。主女人崩中漏下，赤白沃；补虚，温中，能愈久伤，乏疮不瘥者。通神，杀恶毒。黄雌鸡肉：味酸、咸，平，无毒。主伤中，消渴，小便数而不禁，肠澼泄利；补益五脏绝伤五劳，益气力。鸡子黄：微寒。主除热、火灼、烂疮、痓。可作虎魄神物。卵白汁：微寒。主目热赤痛，除心下伏热，止烦满咳逆，小儿泄利，妇人产难，胞衣不出，生吞之。白雄鸡肉：味酸，微温，无毒。下气，去狂邪，安五脏，伤中，消渴。乌雄鸡肉：味甘，温，无毒。补中，止心痛。黑雌鸡肉：味甘，平，无毒。除风寒湿痹，五缓六急，安胎。黄帝云：一切鸡肉合鱼肉汁食之，成心瘕。鸡具五色者，食其肉必狂。若有六趾四距，玄鸡白头，家鸡及野鸡乌生子有文八字，鸡及野乌死不伸足爪，此种食之害人。鸡子白共蒜食之，令人短气。鸡子共鳖肉蒸，食之害人。鸡肉、獭肉共食作遁尸注，药所不能治。食鸡子啖生葱，变成短气。鸡肉、犬肝肾共食害人。生葱共鸡、犬肉食，令人谷道终身流血。乌鸡肉合鲤鱼肉食，生痈疽。鸡、兔、犬肉和食必泄利。野鸡肉共家鸡子食之，成遁尸，尸鬼缠身，四肢百节疼痛。小儿五岁已下饮乳未断者，勿食鸡肉。二月勿食鸡子，令人常恶心。丙午日食鸡、雉肉，丈夫烧死、目盲，女人血死、妄见。四月勿食暴鸡肉，作内疽，在胸腋下出漏孔，丈夫少阳，女人绝孕，虚劳乏气。八月勿食鸡肉，伤人神气。
　　雉肉：酸，微寒，无毒。补中益气，止泄利。久食令人瘦。觜：主蚁瘘。黄帝云：八月建酉日食雉肉，令人短气。八月勿食雉肉，损人神气。
　　白鹅脂：主耳卒聋，消以灌耳。毛：主射工水毒。肉：味辛、平，利五脏。
　　鹜肪：味甘，平，无毒。主风虚寒热。肉：补虚乏，除客热，利脏腑及水道。黄帝云：六月勿食鹜肉，伤人神气。
　　鸳鸯肉：味苦，微温，无毒。主瘘疮，清酒浸之，炙令热，以薄上，亦炙服之。又治梦思慕者。
　　雁肪：味甘，平，无毒。主风孪拘急，偏枯，血气不通利。肉：味甘，平，无毒。久服长发、鬓、须、眉，益气不饥，轻身耐暑。黄帝云：六月勿食雁肉，伤人神气。
　　越燕屎：味辛、平，有毒。主杀蛊毒、鬼注，逐不祥邪气；破五癃，利小便。熬香用之，治口疮。肉不可食，入水为蛟龙所杀。黄帝云：十一月勿食鼠肉、燕肉，损人神气。
　　石蜜：味甘，平，微寒，无毒。主心腹邪气，惊痫痉，安五脏，治诸不足，益气补中，止腹痛，解诸药毒，除众病，和百药，养脾气，消心烦，食饮不下，止肠澼，去肌中疼痛，治口疮，聪明耳目。久服强志，轻身，不饥，耐老、延年、神仙。一名石饴，白如膏者良，是今诸山崖处蜜也。青赤蜜：味酸，睑食之令人心烦。其蜂黑色似虻。黄帝云：七月勿食生蜜，令人暴下，发霍乱。蜜蜡：味甘，微温，无毒。主下利脓血，补中，续绝伤，除金疮，益气力，不饥耐老。白蜡：主久泄澼，瘥后重见血者，补绝伤，利小儿。久服轻身不饥。生於蜜房或木石上，恶芫花、百合。此即今所用蜡也。
　　蝗蛇肉：平，有毒。酿酒，去癞疾，诸九瘘，心腹痛，下结气，除蛊毒。其腹中吞鼠：平，有小毒，主鼠瘘。
　　原蚕雄蛾：味咸，温，有小毒。主益精气，强男子阳道，交接不倦，甚治泄精。不用相连者。
　　鮧鱼：味甘，无毒。主百病。
　　鳗鲡鱼：味甘，大温，有毒。主五痔瘘，杀诸虫。
　　鳝鱼肉：味甘，大温，黑者无毒。主补中养血，治沈唇。五月五日取。头骨：平，无毒。烧服，止久利。
　　鳝鱼鳝徒河切：平，无毒。主少气吸吸，足不能立地。黄帝云：四月勿食蛇肉、鳝肉，损神害气。
　　乌贼鱼骨：味咸，微温，无毒。主女子漏下赤白经汁、并#9闭、阴蚀肿痛、寒热、症瘕，无子；惊气入腹，腹痛环脐，丈夫阴中痛而肿，令人有子。肉：味酸，平，无毒。益气强志。
　　鲤鱼肉：味甘，平，无毒。主咳逆上气、瘅黄，止渴。黄帝云：食桂竟，食鲤鱼肉害人；腹中宿症病者，食鲤鱼肉害人。
　　鲫鱼：味甘，平，无毒。主一切疮，烧作灰，和酱汁傅之，日二。又去肠痈。黄帝云：鱼白目不可食之；鱼有角，食之发心惊，害人；鱼无肠、胆，食之三年，丈夫阴痿不起，妇人绝孕；鱼身有黑点不可食；鱼目赤，作鲙食，成瘕病，作鲊食之害人。一切鱼共菜食之作蛔虫、蛲虫；一切鱼尾，食之不益人，多有勾骨，着人咽，害人；鱼有角、白背，不可食。凡鱼赤鳞不可食；鱼无腮不可食；鱼无一全腮，食之发痈疽；鯆魮鱼不益人，其尾有毒，治齿痛。鯸鮧鱼有毒，不可食之。二月庚寅日勿食鱼，大恶；五月五日勿以鲤鱼子共猪肝食，必不消化，成恶病；下利者食＋切鱼，必，加剧，致困难治；秽饭、鮾肉、臭鱼不可合食之，害人。三月勿食鲛龙肉及一切鱼肉，令人饮食不化，发宿病，伤人神气，失气，恍惚。
　　鳖肉：味甘，平，无毒。主伤中益气，补不足，疗脚气。黄帝云：五月五日以鳖子共鲍鱼子食之，作瘅黄；鳖腹下成王字，不可食；鳖肉，兔肉和芥子酱食之损人；鳖三足，食之害人；鳖肉共苋、蕨菜食之，作鳖瘕害人。
　　蟹壳：味酸，寒，有毒。主胸中邪热，宿结痛，喎僻面肿，散漆，烧之致鼠。其黄：解结散血，愈漆疮，养筋益气。黄帝云：蟹目相向，足斑者，食之害人。十二月勿食蟹、鳖，损人神气。又云：龟、鳖肉共猪肉食之，害人；秋果菜共龟肉食之，令人短气；饮酒食龟肉，并菰白菜，令人生寒热。六甲日勿食龟、鳖，害人心神。螺、蚌共菜食之，令人心痛，三日一发。虾鲙共猪肉食之、令人常恶心多唾，损精色。虾无须，腹下通乌色者食之害人，大忌，勿轻。十一月、十二月，勿食虾、蚌着甲之物。
　　孙真人备急千金要方卷之八十竟
　　#1男：原作『易』 据孙真人本《千金方》改。
　　#2牝：影宋刻本作『耗』。
　　#3约：疑衍。
　　#4任：原作『在』，据影宋刻本改。
　　#5伏：影宋刻本作『休』 。
　　#6一：原空缺，据影宋刻本补。
　　#7久：原作『冬』，据影宋刻本改。
　　#8冷：原作『令』，据影冻刻本政。
　　#9并：影宋刻本作『 血』。
　　孙真人备急千金要方卷之八十一
　　宋朝奉郎守太常少卿充秘阁校理林亿等校正
　　养性
　　养性序第一
　　扁鹊云：黄帝说昼夜漏下水百刻，凡一刻人百三十五息，十刻一千三百五十息，百刻一万三千五百息。人之居世，数息之间。信哉！呜呼！昔人叹逝，何可不为善以自补邪？吾常思一日一夜有十二时，十日十夜百二十时，百日百夜一千二百时，千日千夜一万二千时，万日万夜一十二万时，此为三十年。若长寿者九十年，只得三十六万时。百年之内，斯须之间，数时之活，朝菌蟪蛄，不足为喻焉。可不自摄养，而驰骋六情，孜孜汲汲，追名逐利，千诈万巧，以求虚誉，没齿而无厌。故养性者，知其如此，於名於利，若存若亡；於非名非利，亦若存若亡，所以没身不殆也。余慨时俗之多僻，皆放逸以殒亡。聊因暇日，粗述养性篇，用奖人伦之道，好事君子，与我同志焉。
　　夫养性者，欲所习以成性，性自为善，不习无不利也。性既自善，内外百病自然不生，祸乱灾害亦无由作，此养性之大经也。善养性者，则治未病之病，是其义也。故养性者，不但饵药餐霞，其在兼於百行；百行周备，虽绝药饵，足以遐年。德行不充，纵服玉液金丹，未能延寿。故老子曰：善摄生者，陆行不遇虎兕，此则道德之指也。岂假服饵而祈遐年哉！圣人所以制药饵者，以救过行之人也。故愚者抱病历年而不修一行，缠疴没齿，终无悔心，此其所以岐和长逝，彭跗永归，良有以也。
　　嵇康曰：养生有五难：名利不去，为一难；喜怒不除，为二难；声色不去，为三难；滋味不绝，为四难；神虑精散，为五难。五者必存，虽心希难老，口诵至言，咀嚼英华，呼吸太阳，不能不回其操、不夭其年也。五者无於胸中，则信顺日跻，道德日全，不祈善而有福，不求寿而自延。此养生之大旨也。然或有服膺仁义，无甚泰之累者，抑亦其亚欤！
　　黄帝问於岐伯曰：余闻上古之人，春秋皆度百岁，而动作不衰。今时之人，年至半百，而动作皆衰者，时代异邪？将人失之也？岐伯曰：上古之人，其知道者，法则阴阳，和於术数，食有常节，起居有常度，不妄作劳，能形与神俱，而尽终其天年，度百岁乃去。今时之人则不然，以酒为浆，以妄为常，醉以入房，以欲竭其精，以耗散其真，不知持满，不时御神，务快其心，逆於生乐，起居无节，故半百而衰也。夫上古圣人之教也，下皆为之。虚邪贼风，避之有时；恬担虚无，真气从之；精神守内，病安从来？是以其志闲而少欲，其心安而不惧，其形劳而不倦，气从以顺，各从其欲，皆得所愿。故甘其食，美其服，《素问》作美其食，任其服。乐其俗，高下不相慕，故其民日朴。是以嗜欲不能劳其目，淫邪不能惑其心，愚智贤不肖，不惧於物，合於道数，故皆能度百岁而动作不衰者，其德全不危也。是以人之寿夭在於撙节，若消息得所，则长生不死；恣其情欲，则命同朝露也。
　　岐伯曰：人年四十而阴气自半也，起居衰矣；年五十体重，耳目不聪明也；年六十阴痿，气力大衰，九窍不，下虚上实，涕泣俱出，故曰知之则，不知则老。同出名异，智者察同，愚者察异；愚者不足，智者有余。有余则耳目聪明，身体轻强，年老复壮，壮者益理。是以圣人为无为之事，乐恬澹之味，能纵欲快志，得虚无之守，故寿命无穷，与天地终。此圣人之治身也。
　　春三月，此谓发陈。天地俱生，万物以荣。夜卧早起，广步於庭，被发缓形，以使志生。生而勿杀，与而勿夺，赏而勿罚，此春气之应，养生之道也。逆之则伤肝，夏为寒为变，则奉长者少。
　　夏三月，此谓蕃秀。天地气交，万物华实。夜卧早起，毋厌於日。使志无怒，使华英成秀，使气得泄，若所爱在外，此夏气之应，养长之道也。逆之则伤心，秋为痻疟，则奉收者少，冬至重病。
　　秋三月，此谓容平。天气以急，地气以明。早外早起，与鸡俱兴。使志安宁，以缓秋刑。收敛神气，使秋气平。毋外其志，使肺气清，此秋气之应，养收之道也。逆之则伤肺，冬为餐泄，则奉藏者少。
　　冬三月，此谓闭藏。水冰地坼，无扰乎阳。早卧晚起，必待日光。使志若伏若匿，若有私意，若已有得，去寒就温，毋泄皮肤，使气亟夺，此冬气之应，养藏之道也。逆之则伤肾，春为痿厥，则奉生者少。
　　天有四时五行，以生长收藏，以寒暑燥湿风。人有五脏，化为五气，以生喜怒悲忧恐。故喜怒伤气，寒暑伤形；暴怒伤阴，暴喜伤阳。故喜怒不养节，寒暑失度，生乃不固。人能依时摄，故得免其夭枉也。仲长统曰：王侯之宫，美女兼千；卿士之家，侍妾数百。昼则以醇酒淋其骨髓，夜则房室输其血气。耳听淫声，目乐邪色，宴内不出，游外不返。＂王公得之於上，豪杰驰之於下。及至生产不时，字育太早，或童孺而擅气，或疾病而构精，精气薄恶，血脉不充，既出胞脏，养护无法，又蒸之以绵纩，烁之以五味，胎伤孩病而脆，未及坚刚，复纵情欲，重重相生，病病相孕。国无良医，医无审术，奸佐其间，过谬常有，会有一疾，莫能自免。当今少百岁之人者，岂非所习不纯正也。
　　抱朴子曰：或问所谓伤之者一岂色欲之间乎？答曰：亦何独斯哉。然长生之要，其在房中。上士知之，可以延年除病，其次不以自伐。若年当少壮，而知还阴丹以补脑，采七益於长俗一作谷者，不服药物，不失一二百岁也，但不得仙耳。不得其术者，古人方之於凌杯以盛汤，羽苞之蓄火。又且才所不逮而强思之伤也，力所不胜而强举之伤也，深忧重恚伤也，悲哀憔悴伤也，喜乐过度伤也，汲汲所欲伤也，戚戚所患伤也，久谈言笑伤也，寝息失时伤也，挽弓引弩伤也，沉醉呕吐伤也，饱食即卧伤也，跳走喘乏伤也，欢呼哭泣伤也，阴阳不交伤也。积伤至尽，尽则早亡，尽则非道也。是以养性之士，唾不至远，行不疾步，耳不极听，目不极视，坐不久处，立不至疲，卧不至懻。先寒而衣，先热而解；不欲极饥而食，食不可过饱；不欲极渴而饮，饮不欲过多。饱食过多则结积聚，渴饮过多则成痰澼。不欲甚劳，不欲甚佚，不欲流汗，不欲多唾，不欲奔走车马，不欲极目远望，不欲多啖生冷，不欲饮酒当风，不欲数数沐浴，不欲广志远愿，不得规造异巧。冬不欲极温，夏不欲穷凉；不欲露卧星月，不欲眠中用扇；大寒、大热、大风、大雾皆不欲冒之。五味不欲偏多，故酸多则伤脾，苦多则伤肺，辛多则伤肝，咸多则伤心，甘多则伤肾。此五味克五脏，五行自然之理也。
　　凡言伤者，亦不即觉也，谓久即损寿耳。是以善摄生者，卧起有四时之早晚，兴居有至和之常制；调利筋骨，有偃仰之方；祛疾闲职，有吐纳之术；流行荣术，有补泻之法；节宣劳佚，有与夺之要。忍怒以全阴，抑喜以养阳，然后先服草木以救亏缺，后服金丹以定无穷，养性之理尽於此矣。夫欲快意任怀，自谓达识知命，不泥异端，极性肆力，不劳持久者，闻此言也，虽风之过耳，电之经目，不足喻也。虽身枯於留连之中，气绝於绮纹之际，而甘心焉，亦安可告之以养性之事哉！匪惟不纳，乃谓妖讹也。而望彼信之，所谓以明鉴给朦瞽，以丝竹娱聋夫者也。
　　魏武与皇甫隆令曰：闻卿年出百岁，而体力不衰，耳目聪明，颜色和悦，此盛事也。所服食、施行、导引，可得闻乎？若有可传，想可密示封内。隆上疏对曰：臣闻天地之性，惟人为贵；人之所贵，莫贵於生。唐荒无始，劫运无穷，人生其间，忽如电过。每一思此，罔然心热。生不再来，逝不可追，何不抑情养性以自保惜？今四海垂定，太平之际，又当须展才布德，当由万年；万年无穷，当由修道；道甚易知，但莫能行。臣常闻道人剂京已年一百七十八，而甚丁壮。言人当朝朝服食玉泉、琢齿，使人丁壮有颜色，去三虫而坚齿。玉泉者，口中唾也。朝旦未起，早嗽津令满口乃吞之；琢齿二七遍。如此者乃名曰练精。
　　嵇康云：穰岁多病，饥年少疾。信哉不虚！是以关中土地，俗好俭啬，厨膳肴馐，不过菹酱而已，其人少病而寿；江南岭表，其处饶足，海陆鲑肴，无所不备，土俗多疾而人早夭。北方仕子，游宦至彼，遇其丰赡，以为福佑所臻。是以尊卑长幼，恣口食啖；夜长醉饱，四体热闷，赤露眠卧，宿食不消。未逾期月，大小皆病。或患霍乱、脚气、胀满，或寒热疟痢，恶核丁肿，痈疽、痔漏，或偏风猥退，不知医疗，至於死。凡如此者，比肩皆是，惟云不习水土，都不知病之所由。静言思之，可为太息者也。学者先须识此，以自诫慎。
　　抱朴子曰：一人之身，一国之象也。胸腹之位，犹宫室也；四肢之列，犹郊境也；骨节之分，犹百官也。神犹君也，血犹臣也，气犹民也，知治身则能治国也。夫爱其民，所以安其国；惜其气，所以全其身。民散则国亡，气竭则身死。死者不可生也，亡者不可存也。是以至人消未起之患，治未病之疾，医之於无事之前，不追於既逝之后。夫人难养而易危也，气难清而易浊也，故能审威德所以保社稷，割嗜欲所以固血气，然后真一存焉，三一守焉，百病却焉，年寿延焉。
　　道林养性第二
　　真人曰：虽常服饵而不知养性之，亦难以长生也。养性之道，常欲小，但莫大疲及强所不能堪耳。且流水不腐，户枢不蠹，以其运动故也。养性之道，莫久行久立，久坐久卧，久视久听。盖以久视伤血，久卧伤气，久立伤骨，久坐伤肉，久行伤筋也。仍莫强食，莫强酒，莫强举重，莫忧思，莫大怒，莫悲愁，莫大惧，莫跳踉，莫多言，莫大笑；勿汲汲於所欲，勿悁悁怀忿恨，皆损寿命。若能不犯者，则得长生也。故善摄生者，常少思、少念、少欲、少事、少语、少笑、少愁、少乐、少喜、少怒、少好、少恶。行此十二少者，养性之都契也。多思则神殆，多念则志散，多欲则志昏，多事则形劳，多语则气乏，多笑则脏伤，多愁则心慑，多乐则意溢，多喜则忘错昏乱，多怒则百脉不定，多好则专迷不理，多恶则憔悴无欢。此十二多不除，则荣卫失度，血气妄行，丧生之本也，惟无多无少者，几於道矣。是知勿外缘者，真人初学道之法也。若能如此者，可居温疫之中无忧疑矣。
　　既屏外缘，会须守五神肝心脾肺肾，从四正言行坐立。言最不得浮思妄念，心想欲事，恶邪大起。故孔子曰：思无邪也。常当习黄帝内视法，存想思念，令见五脏如悬磬，五色了了分明，勿辍也。仍於每旦初起，面向午，展两手於膝上，心眼观气，上入顶，下达涌泉，旦旦如此，名曰迎气。常以鼻引气，口吐气，小微吐之，不得开口。复欲得出气少，入气多。每欲食，送气入腹，每欲食气为主人也。凡心有所爱，不用深爱；心有所憎，不用深憎，并皆损性伤神。亦不用深赞，亦不用深毁。常须运心，於物平等，如觉偏颇，寻改正之。居贫勿谓常贫，居富莫谓常富，居贫富之中，常须守道，勿以贫富易志改性。识达道理，似不能言，有大功德，勿自矜伐。美药勿离手，善言勿离口，乱想勿经心。常以深心至诚，恭敬於物，慎勿诈善，以悦於人。终身为善，为人所嫌，勿得起恨。事君尽礼，人以为谄，当以道自平其心。道之所在，其德不孤。勿言行善不得善报，以自怨仇。居处勿令心有不足，若有不足，则自抑之，勿令得起。人知止足，天遗其禄。所至之处，勿得多求，多求则心自疲而志苦。若夫人之所以多病，当由不能养性。平康之日，谓言常然，纵情恣欲，心所欲得，则便为之，不拘禁忌，欺罔幽明，无所不作。自言适性，不知过后一一皆为病本。及两手摸空，白汗流出，口唱皇天，无所逮及。皆以生平粗心，不能自察，一至於此。但能少时内省身心，则自知见行之中，皆畏#1诸疴，将知四百四病，身手自造，本非由天。及一朝病发，和缓不救。方更诽谤医药无效，神仙无灵。故有智之人，爱惜性命者，当自思念，深生耻愧，诫勒身心，常修善事也。至於居处，不得绮靡华丽，令人贪婪无厌，乃患害之源。但令雅素净洁，无风雨暑湿为佳；衣服器械，勿用珍玉金宝，增长过失，使人烦恼根深；厨膳勿使脯肉丰盈，常令俭约为佳。然后行作鹅王步，语作含锺声，眠作狮子卧右肚#2胁着地坐脚也，每日自味歌云：美食须熟嚼，生食不粗吞。问我居止处，大宅总林村。胎息守五脏，气至骨成仙。又歌曰：日食三个毒，不嚼而自消。锦诱为五脏，身着粪扫袍。
　　修心既平，又须慎言语。凡言语读诵，常想声在气海中脐下也。每日初入后，勿言语读诵，宁待平旦也。旦起欲专言善事，不欲先计校钱财；又食上不得语，语而食者，常患胸背痛；亦不用寝卧多言笑，寝不得语言者，言五脏如钟磬，不悬则不可发声；行不得语，若欲语须住脚乃语，行语则令人失气。冬至日止可语，不可言。自言曰言，答人曰语。言有人来问，不可不答，自不可发言也。仍勿触冷开口大语为佳。
　　言语既慎，仍节饮食。是以善养性者，先饥而食，先渴而饮；食欲数而少，不欲顿而多，则难消也。常欲令如饱中饥，饥中饱耳。盖饱则伤肺，饥则伤气，咸则伤筋，酸则伤骨。故每学淡食，食当熟嚼，使米脂入腹，勿使酒脂入肠。人之当食，须去烦恼暴数为烦，侵触为恼。如食五味，必不得暴嗔，多令人神惊，夜梦飞扬；每食不用重肉，喜生百病；常须少食肉，多食饭，及少菹菜，并勿食生菜、生米、小豆、陈臭物；勿饮浊酒食面，使塞气孔；勿食生肉伤胃，一切肉惟须煮烂，停冷食之；食毕当漱口数过，令人牙齿不败、口香；热食讫，以冷醉浆漱口者，令人口气常臭，作□齿病。又诸热食咸物后，不得饮冷酢浆水，喜失声成尸咽。凡热食汗出，勿当风，发痉头痛，令人目涩多睡。每食讫，以手摩面及腹，令津液通流。食毕当行步踌躇，计使中数里来，行毕使人以粉摩腹上数百遍，则食易消，大益人，令人能饮食，无百病，然后有所修为为快也。饱食即卧，乃生百病，不消成积聚；饱食仰卧，成气痞，作头风。触寒来者，寒未解食热食，成刺风。人不得夜食。又云：夜勿过醉饱食，勿精思为劳苦事，有损。余虚损人，常须日在巳时食讫，则不须饮酒，终身无乾呕。勿食父母本命所属肉，令人命不长；勿食自己本命所属肉，令人魂魄飞扬。勿食一切脑，大损人。茅屋漏水堕诸脯肉上，食之成瘕约#3。暴肉作脯不肯乾者凡乾字旧本并作干，害人；祭神肉无故自动，食之害人；饮食上蜂行住，食之必有毒，害人。腹内有宿病，勿食鲮#4鲤鱼肉，害人。湿食及酒浆临上看视，不见人物影者，勿食之，成卒注；若已食腹胀者，急以药下之。每十日一食葵。葵滑，所以通五脏拥气，又是菜之主，不用合心食之。又饮酒不欲使多，多则速吐之为佳，勿令至醉，即终身百病不除。久饮酒者，腐烂肠胃，渍髓蒸筋，伤神损寿。醉不可以当风，向阳令人发狂；又不可当风卧，不可令人扇凉，皆即得病也；醉不可露卧及卧黍穰中，发癞疮；醉不可强食，或发痈疽，或发喑，或生疮；醉饱不可以走车马及跳踯；醉不可以接房，醉饱交接，小者面、咳嗽，大者伤绝脏脉损命。凡人饥，欲坐小便，若饱，则立小便，慎之无病。又忍尿不便，膝冷成痹，忍大便不出，成气痔。小便勿努，令两足及膝冷；大便不用呼气及强努，令人腰疼目涩，宜任之佳。凡遇山水坞中出泉者，不可久居，常食作瘿病。又深阴地冷水不可饮，必作痎疟。
　　饮食以调，时慎脱着。凡人旦起着衣，反者便着之，吉。衣光者当户三振之，曰：殃去。吉。湿衣及汗衣，智不可久着，令人发疮及风瘙，大汗能易衣佳；不易者急洗之。不尔，令人小便不利。凡大汗勿偏说衣，喜得偏风半身不遂。春天不可薄衣，令人伤寒霍乱、食不消、头痛。
　　脱着既时，须调寝处。凡人卧，春夏向东，秋冬向西。头勿北卧，及墙北亦勿安床。凡欲眠勿歌咏，不祥起。上床坐，先脱左足。卧勿当舍脊下，卧讫勿留灯烛#5，令魂魄及六神不安多愁怨。人头边勿安火炉，日久引火气，头重目赤，睛及鼻乾。夜外当耳勿有孔，吹人即耳聋。夏不用露面卧，令人面皮厚，喜成癣，或作面风。冬夜勿覆头，得长寿。凡人眠勿以脚悬踏高处，久成肾水及损房，足冷。人每见十步直墙勿顺墙卧，风利吹人发癫及体重。人汗勿跂床悬脚，久成血痹，两足重，腰疼。又不得昼眠，令人失气。卧勿大语，损人气力。暮卧常习闭口，口开即失气，且邪恶从口入，久而成消渴及失血色。屈膝侧卧，益人气力，胜正偃卧。按孔子不尸卧。故曰缍不厌跟，觉不厌舒。凡人舒睡，则有鬼痛魔邪。凡眠，先卧心，后卧眼。人卧一夜当作五度反覆，常逐更转。凡人夜魇，勿燃灯唤之，定死无疑，暗唤之吉；亦不得近前急唤。夜梦恶不须说，旦以水面束方噀之，咒曰：恶梦着草木，好梦成宝玉。即无咎矣。又梦之善恶，并勿说为吉。
　　衣食寝处皆适，能顺时气者，始尽养生之道。故善摄生者，无犯日月之忌，无失岁时之和。须知一日之忌一浚无饱食；一月之忌，晦无大醉；一岁之忌，暮无远行；终身之忌，暮无捻烛行房。暮常护气也。凡气冬至起於涌泉，十一月至膝，十二月至股，正月至腰，名三肠成；二月至膊，三月至项，四月至顶，纯阳用事，阴亦仿此。故四月、十月不得入房，避阴阳纯用事之月也。每冬至日，於北壁下厚铺草而卧，云受元气。每八月一日已后，即微火暖足，勿令下冷无生意，常欲使气在下，不欲泄一於上。春冻未泮，衣欲下厚上薄，养肠收阴，继世长生；养阴收、工一击，祸则灭门。故云：冬时天地气闭，血气伏藏，人不可作劳出汗，发泄阳气，有损於人也。又云：冬日冻脑，春秋脑足俱冻。此圣人之常法也。春欲晏卧早起，夏及秋欲侵夜乃卧早起，冬欲早外而晏起，皆益人。虽云早起，莫在鸡呜前；虽言晏起，莫在日出后。凡冬月忽有大热之时，夏月忽有大凉之时，皆勿受之。人有患天行时气者，皆由犯此也。即须调气息，使寒热平和，、即免患也。每当腊日勿歌舞，犯者必凶。常於正月寅日，烧白发吉。凡寅日剪手甲，午日剪足甲，又烧白发吉。
　　居处法第三
　　凡人居止之室，必须周密，勿令有细隙，致有风气得入。小觉有风，勿强忍久坐，必须急急避之；久居不觉，使人中风。古来忽得偏风，四肢不随，或如角弓反张，或失音不语者，皆由忽此耳。身既中风，诸病总集，邪气得便，遭此致卒者，十中有九。是以大须周密，无得轻之。慎焉慎焉！所居之室，勿塞井及水渍，令人聋盲。
　　凡在家及外行，卒逢大飘风暴雨、震电昏暗、大雾，此皆是诸龙鬼神行动经过所致。宜入室闭户，烧香静坐，心以避之，待过后乃出，不尔损人。或当时虽未苦，於后不佳矣。又阴雾中亦不可远行。
　　凡家中有经像，行来先拜之，然后拜尊长，每行至则峻坐焉。
　　凡居家不欲数沐浴，若沐浴必须密室，不得大热，亦不得大冷，皆生百病。冬浴不必汗出霢霂，沐浴后不得触风冷；新沐发讫，勿当风，勿湿萦髻，勿湿头卧，使人头风眩闷，发秃面黑，齿痛耳聋，头生白屑。饥忌浴，饱忌沐。沐讫，须进少许食饮乃出。夜沐发，不食即卧，令人心虚、饶汗、多梦。又夫妻不用同日沐浴，常以晦日，朔日沐，吉。凡炊汤经宿，用洗体成癣，洗面无光，洗脚即疼痛，作饭甑畦。热治洗头，冷水濯之，作头风；饮水沐头，亦作头风时行病。新汗解，勿冷水洗浴，损心包不能复。
　　凡居家，常戒约内外长幼，有不快即须早道，勿使隐忍以为无苦。过时不知，便为重病，遂成不救。小有不或安气好，即按摩挼捺，令百节通利，泄其邪。凡人无问有事无事，常须日别蹋、脊背四肢一度；头项苦令熟蹋，即风气时行不能侵人。此大要妙，不可具论。
　　凡人居家及远行，随身常有熟艾一升，备急丸、辟鬼丸、生肌药、甘湿药、丁肿药、水银、大黄、芒硝、甘草、乾姜、桂心、蜀椒。不能更蓄余药，此等常不可阙少。及一两卷百一备急药方，并带辟毒蛇、蜂、蝎等药随身也。
　　凡人自觉十日已上康健，即须灸三数穴以泄风气。每日必须调气补泻，按摩导引为佳。勿以康健便为常然，常须安不忘危，预防诸病也。灸法当须避人神，人神禁忌法在第二十九卷中。凡畜手力细累，春秋皆须与转泻药一度，则不中天行时气也。
　　孙真人备急千金要方卷之八十一竟
　　#1畏：影宋刻本作『长』。
　　#2肱：原作『脚』，据影宋刻本改。
　　#3约：影宋刻本作『结』。
　　#4绞：原作『陵』，据影宋刻本改。
　　#5烛：原作『熘』，据影宋刻本改。
　　孙真人备急千金要方卷之八十二
　　宋朝奉郎守太常少卿充秘阁校理林亿等校正
　　养性
　　按摩法第四
　　天竺国按摩，此是婆罗门法。
　　两手相捉纽捩，如洗手法。
　　两手浅相叉，翻覆向胸。
　　两手相捉，共按#1；左右同。
　　以手如挽五石力弓，左右同。
　　两手相重按，徐徐捩身，左右同。
　　作拳向前筑，左右同。
　　作拳却顿，此是开胸，左右同。
　　如拓石法，左右同。
　　以手反捶背上，左右同。
　　两手据地，缩身曲脊，向上三举。
　　两手抱头，宛转上，此是抽胁。
　　大坐斜身偏欹如排山，左右同。
　　大坐伸两脚，即以一脚向前虚掣，左右同。
　　两手拒地回顾，此是虎视法，左右同。
　　立地反拗身三举。
　　两手急相叉，以脚踏手中，左右同。
　　起立以脚前后虚踏，左右同。
　　大坐伸两脚，用当相手勾所申脚，着膝中，以手按之，左右同。
　　右十八势，但是老人日别能依此三遍者，一月后百病除，行及奔马，补益延年，能食、眼明｀、轻健、不复疲乏。
　　老子按摩法：
　　两手捺，左右捩身二七遍。
　　两手捻，左右纽肩二七遍。
　　两手抱头，左右纽腰二七遍。
　　左右挑头二七遍。
　　两手托头，三举之。
　　一手抱头，一手托膝，三折，左右同。
　　一手托头，一手托膝，从下向上三遍，左右同。
　　两手攀头下向，三顿足。
　　两手相捉头上过，左右三遍。
　　两手相叉，托心前，推却挽三遍。
　　两手相叉，着心三遍。
　　曲腕筑肋挽肘，左右亦三遍。
　　左右挽，前后拔，各三遍。
　　舒手挽项，左右三遍。
　　反手着膝，手挽肘，覆手着膝上，左右亦三遍。
　　手摸肩从上至下使遍，左右同。
　　两手空拳筑三遍。
　　两手相叉，反覆搅，各七遍
　　外振手三遍，内振三遍，覆手振亦三遍。
　　摩纽指三遍。
　　两手反摇三遍。
　　两手反叉，上下纽肘无数，单用十呼。
　　两手上耸三遍。
　　两手下顿三遍。
　　两手相叉头上过，左右申肋十遍。
　　两手拳反背上，掘脊上下亦三遍。掘，揩之也。
　　两手反捉，上下直脊三遍。
　　覆掌搦腕内外振三遍。
　　覆掌前耸三遍。
　　覆掌两手相叉，交横三遍。
　　覆掌横直，即耸三遍。
　　若有手患冷，从上打至下，得热便休。
　　舒左脚，右手承之，左手捺脚，耸上至下，直脚三遍。右手捺脚亦尔。
　　前后捩足三遍。
　　左捩足，右捩足，各三遍。
　　前后却捩足三遍。
　　直脚三遍。
　　纽三遍。
　　内外振脚三遍。
　　若有脚患冷者，打热便休。
　　纽以意多少，顿脚三遍。
　　却直脚三遍。
　　虎据，左右纽肩三遍。
　　推天托地，左右三遍。
　　左右排山、负山拔木各三遍。
　　舒手直前顿申手三遍。
　　舒两手两膝亦各三遍。
　　舒脚直反顿申手三遍。
　　捩内脊、外脊各三遍。
　　调气法第五
　　彭祖曰：道不在烦，但能不思衣食，不思声色，不思胜负，不思曲直，不思得失，不思荣辱；心无烦，形勿极，而兼之以导引，行气不已，亦可得长年，千岁不死。凡人不可无思，当以渐遣除之。
　　彭祖曰：和神导炁养#2道，当得密室，闭户安床暖席，枕高二寸半。正身偃卧，瞑目，闭气於胸膈中，以鸿毛着鼻上而不动，经三百息，耳无所闻，目无所见，心无所思。如此则寒暑不能侵，蜂虿不能毒，寿三百六十岁，此邻於真人也。
　　每旦夕旦夕者，是阴阳转换之时。凡旦五更初，暖气至，频频眼闭#3，是上生气至，名曰阳息而阴消；暮日入后，冷气至，凛凛然，时乃至床坐睡倒，是下生气至，名曰阳消而阴息。旦五更初暖气至，暮日入后冷气至，常出入天地日月、山川河海、人畜草木，一切万物体中，代谢往来，无时休息。进退如昼夜之更迭，如海水之潮夕，是天地消息之道也。面向午，展两手於脚膝上，徐徐按捺肢节，口吐浊气，鼻引清气。凡吐者，去故气，亦名死气；纳者，取新气，亦名生气。故《老子经》云：玄牝之门，天地之根，绵绵若存，时#4之不勤。言口鼻天地之门#5可以出纳阴阳死生之气也。良久，徐徐乃以手左托右托、上托下托、前托后托，瞋目张口，叩齿摩眼，押头拔耳，挽发放腰，咳嗽发扬振动也。双作只作，反手为之，然后掣足仰振，数八十九十而止。仰下徐徐定心，作禅观之法，闭目存思，想见空中太和元气，如紫云成盖，五色分明，下入毛际，渐渐入顶，如雨初晴，云入山。透皮入肉，至骨至脑，渐渐下入腹中，四肢五脏皆受其润，如水渗入地，若彻则觉腹中有声汨汨然。意专思存，不得外缘，斯须即觉元气达於气海，须臾则自达於涌泉，则觉身体振动，两脚蜷曲，亦令床坐有声拉拉然，则名一通。一通二通，乃至日别得三通五通，则身体悦怿，面色光辉，鬓毛润泽，耳目精明，令人食美，气力强健，百病皆去，五年十岁，长存不忘。得满千万通，则去仙不远矣。人身虚无，但有游气，气息得理，即百病不生。若消息失宜，即诸疴竞起。善摄养者，须知调气方焉。调气方疗万病大患，百日#6生眉须，自余者不足言也。
　　凡调气之法，夜半后日中前，气生得调；日中后夜半前，气死不得调。调气之时则仰卧床，铺厚软，枕高下共身平，舒手展脚，两手握大拇指节，去身四五寸，两脚相去四五寸，数数叩齿，饮玉浆，引气从鼻入腹，足则停止#7，有力更取。久住气闷，从口细细吐出尽，远从鼻细细引入。出气一准前法。闭口以心中数数，令耳不闻，恐有误乱。兼以手下筹，能至千则去仙不远矣。若天阴雾恶风猛寒，勿取气也，但闭之。
　　若患寒热，及卒患痈疽，不问日中，疾患未发前一食间即调，如其不得好瘥，明日依式更调之。
　　若患心冷病，气即呼出；若热病，气即吹出。若肺病即嘘出，若肝病即呵出，若脾病即唏出，若肾病即呬出。夜半后八十一，鸡鸣七十二，平旦六十三#8，日出五十四，辰时四十五，巳时三十六。欲作此法，先左右导引三百六十遍。
　　病有四种：一冷痹，二气疾，三邪风，四热毒。若有患者，安心调气，此法无有不瘥也。
　　凡百病不离五脏，五脏各有八十一种疾，冷热风气计成四百四病，事须识其相类，善以知之。
　　心脏病者，体冷热。相法：心色赤，患者梦中见人着赤衣，持赤刀杖火来怖人。疗法：用呼吹二气，呼疗冷，吹治热。
　　肺脏病者，胸背满胀，四肢烦闷。相法：肺色白，患者喜梦见美女美男，诈亲附人，共相抱持，或作父母、兄弟、妻子。疗法：用嘘气出。
　　肝脏病者，忧愁不乐，悲思，喜头眼疼痛。相法：肝色青，梦见人着青衣，捉青刀杖，或狮子、虎狼来恐怖人。疗法：用呵气出。
　　脾脏病者，体上游风习习，遍身痛，烦闷。相法：脾色黄，通土色，梦或作小儿击历人邪犹人，或如旋风团圞转。治法：用唏气出。
　　肾脏病者，体冷阴衰，面目恶痿。相法：肾色黑，梦见黑衣及兽物捉刀杖相怖#9治法：用咽气出。
　　冷病者，用大呼三十遍，细呼十遍。呼法：鼻中引气入，口中吐气出，当令声相逐，呼字而吐之。
　　热病者，用大吹五十遍，细吹十遍。吹如吹物之吹，当使字气声似字。
　　肺病者，用大嘘三十遍，细嘘十遍。
　　肝病者，用大呵三十遍，细呵十遍。
　　脾病者，用大唏三十遍，细唏十遍。
　　肾病者，用大咽五十遍，细呬三十遍。
　　此十二种调气法，若有病依此法恭敬用心，无有不瘥。皆须左右导引三百六十遍，然后乃为之。
　　服食法第六论 方
　　论曰：凡人春服小续命汤五剂，及诸补散各一剂；夏大热，则服肾沥汤三剂；秋服黄耆等丸一两剂；冬服药酒两三剂，立春日则止。此法终身常尔，则百病不生矣。俗人见浅，但知钩吻之杀人，不信黄精之益寿；但识五谷之疗饥，不知百药之济命；但解施泻以生育，不能闭固以颐养。故有服饵方焉。
　　郄惜曰：夫欲服食，当寻性理所宜，审冷暖之适。不可见彼得力，我便服之。初御药皆先草木，次石，是为将药之大较也。所谓精粗相代，阶粗以至精者也。夫人从少至长，体习五谷，卒不可一朝顿遗之。凡服药物为益迟微，则无充饥之验，然积年不已，方能骨髓填实，五谷居然而自断。今人多望朝夕之效，求目下之应，腑脏未充，便以绝粒，谷气始除，药未有用。又将御女，形神与俗无别，以此致弊，胡不怪哉！服饵大体皆有次第，不知其术者，非止交有所损，卒亦不得其力。故服饵大法，必先去三虫。三虫既去，次服草药，好得药力，次服木药，好得力讫，次服石药。依此次第，乃得遂其药性，庶事安稳，可以延龄矣。
　　去三虫圆方：
　　生地黄汁三斗，东向灶苇火煎三沸，内清漆二升，以刑匕搅之，日移一尺；内真丹三两，复移一尺；内瓜子末三升，复移一尺；内大黄末三两，微火勿令焦，候可丸，丸如梧子大，先食服一丸，日三。浊血下鼻中，三十日诸虫皆下，五十日百病愈，面色有光泽。
　　又方：
　　漆二升　大黄六两，末　酒一升半　芜菁子三升，末
　　右四味，以微火合煎令可丸，如梧子大，先食服三丸，十日浊血下出鼻中，三十日虫皆烂下，五十日身光泽，一年行及奔马，消息四体安稳，乃可服草药。其余法在三虫篇中备述。三虫篇见前第十八卷。
　　服天门冬方：
　　天门冬，曝乾，捣下筛。食后服方寸匕，日三。可至十服，小儿服尤良，与松脂#10若蜜丸服之益善。惟多弥佳。
　　又方：
　　捣取汁，微火煎，取五斗，下白蜜一斗，胡麻炒末二升，合煎，搅勿息手，可丸即止火，下大豆黄末和为饼，径三寸，厚半寸。一服一枚，日三。百日已上得益。此方最上，妙包众方。一法酿酒服。始伤多无苦，多即吐去病也。方见第十四卷中。剂道人年近二百而少，常告皇甫隆云：但取天门冬，去心皮，切，乾之。酒服方寸匕，日三，令人不老。补中益气，愈百病也。天门冬生奉高山谷，在东岳名淫羊食，在中岳名天门冬，在西岳名管松，在南岳名百部，在北岳名无不愈，在原陆山阜名颠棘。虽然处处有之异名，其实一也。在北阴地者佳。取细切，烈日乾之，久服令人长生，气力百倍。治虚劳绝伤，年老衰损赢瘦，偏枯不随，风湿不仁，冷痹，心腹积聚，恶疮、痈疽肿、癞疾，重者周身脓坏，鼻柱败烂，服之皮脱虫出，颜色肥白。此无所不治，亦治阴痿耳聋目暗。久服白发黑，齿落生，延年益命，入水不濡。服二百日后，恬泰疾损，拘急者缓，赢劣者强。三百日身轻，三年走及奔马。又三年心腹痼疾皆去。
　　服地黄方：
　　生地黄五十斤，熟捣绞取汁，澄去滓，微火上煎，减过半，内白蜜五升，枣脂一升，搅令相得，可丸乃止。每服如鸡子一枚，日三。令人肥白。
　　又方：
　　地黄十斤，细切，以醇酒二斗，渍三宿。出曝乾、反复内渍，取酒尽止。与甘草、巴戟天、厚朴、乾漆、覆盆子各一斤，捣下筛，食后酒服方寸匕，日三。加至二匕，使人老者还少，强力，无病延年。
　　作熟乾地黄法：、
　　采地黄，去其须、叶及细根，捣绞取汁，以渍肥者，着甑中，土若米无在已盖上，蒸之一时出，曝燥，更内汁中，又蒸，汁尽止，便乾之。亦可直切蒸之半日，数以酒洒之，使周匝，至夕出，曝乾，可捣蜜丸服之。
　　种地黄法：
　　先择好地，黄赤色虚软者，深耕之，腊月逆耕冻地弥好。择肥大好地黄根切，长四五分至一二寸许，一斛可种一亩，二三月种之，作畦畔相去一尺，生后随锄壅，数耘之。至九月、十月，视其叶小衰乃掘取，一亩得二十许斛。择取大根，水冷洗，其细根乃剪头尾辈，亦洗取之，日曝令极燥，小□乃以竹刀切，长寸余许，白茅露甑下蒸之，密盖上，亦可囊盛土填之，从旦至暮，当黑，不尽黑者，明日又择取蒸之。先时已捣其细碎者取汁，铜器煎之如薄饴，遂以地黄内汁中，周匝出，曝乾又内，汁尽止。率百斤生者令得一二十斤，取初八月九月中掘者，其根勿令太老，强蒸财不消尽，有筋脉。初以地黄内甑中时，先用钢器承其下，以好酒淋地黄上，令匝，汁后下入器中，取以并和煎汁佳。
　　黄精膏方：
　　黄精一石，去须毛，洗令净洁，打碎，蒸令好熟，压得汁，复煎去上游水，得一斗。内乾姜末三两，桂心末一两，微火煎，看色郁郁然欲黄，便去火，待冷，盛不津器中，酒五合和，服二合，常未食前，日二服。旧皮脱，颜色变光，花色有异，鬓发更改。欲长服者，不须和酒，内生大豆黄，绝谷食之，不饥渴，长生不老。
　　服乌麻法：
　　取黑皮真檀色者乌麻，随多少，水拌令润，勿过湿，蒸令气遍即出，曝乾，如此九蒸九捣，去上皮，未食前和水若酒服二方寸匕，日三。渐渐不饥，绝谷，久服百病不生，常服延年不老。
　　饵柏实方：
　　柏子仁二升，捣令细，淳酒四升渍，搅如泥，下白蜜二升，枣膏三升，捣令可丸，入乾地黄末、白朮末各一升，搅和丸如梧子，每服三十丸，日二服。二十日万病皆愈。
　　饵松子方：
　　七月七日采松子，过时即落不可得。治服方寸匕，日三四。一云一服三合。百日身轻，二百日行五百里，绝谷，服升仙。渴饮水，亦可和脂服之。若丸，如梧桐子大，服十丸。
　　服松脂方：
　　百炼松脂下筛，以蜜和内筒中，勿令中风。日服如博棋子一枚，博棋长二寸，方一寸。日三，渐渐月别服一斤，不饥延年。亦可淳酒和白蜜如饧，日服一二两至半斤。凡取松脂，老松皮自有聚脂者最第一。其根下有伤折处，不见日月者得之，名曰阴脂，弥良。惟衡山东行五百里有大松，皆三四十围，乃多脂。又法：五月刻大松阳面使向下二十四株，株可得半升，亦煮其老节根处，有脂得用。《仙经》云：常以三月入衡山之阴，取不见日月松脂，炼而饵之，即不召而自来。服之百日，耐寒暑；二百日，五脏补益；服之五年，即见西王母。《仙经》又云：诸石所生三百六十五山，其可食者，满谷阴怀中松脂耳。其谷正从衡山岭直东四百八十里当横揵，正在横岭东北行过其南入谷五十里，穷穴有石城白鹤，其东方有大石四十余丈，状如白松，松下二丈有小穴，东入山有丹砂，可食；其南方阴中有大松，大三十余围，有三十余株不见日月，皆可取服之。
　　采松脂法：
　　以日入时，破其阴以取其膏，破其阳以取其脂。脂膏等分，食之可以通神灵。凿其阴阳为孔，令方五寸，深五寸，还以皮掩其孔，无令风入，风入则不可服。以春夏时取之，取讫封塞勿泄，以泥涂之。东北行丹砂穴有阴泉水可饮，此弘农车君以元封元年入此山食松脂，十六年复下居长安东市，在上谷牛头谷时往来至秦岭上，年常如三十者。
　　炼松脂法：
　　松脂七斤，以桑灰汁一石，煮脂三沸，接置冷水中，凝复煮之，凡十遍，脂白矣，可服。今谷在衡州东南攸县界，此松脂与天下松脂不同。
　　饵茯苓方：
　　茯苓十斤，去皮，酒渍密封下#11。十五日出之，取服如博棋，日三。亦可屑服方寸匕。凡饵茯苓，皆汤煮四五沸，或以水渍六七日。
　　茯苓酥方：
　　茯苓五斤，灰汁煮＋遍，浆水煮十遍，清水煮十遍 松脂五斤，煮如茯苓法，每次煮四十遍 白蜜三斤，煎令沫尽　生天门冬五斤，去心皮，曝乾作末　蜡　牛酥各三斤，炼三＋遍
　　右六味，各捣筛，以铜器重汤上，先内酥，次蜡，次蜜，消讫内药，急搅勿住手，务令大均，内瓷器中，密封，勿令泄气。先一日不食，欲不食先须吃好美食令极饱，然后绝食，即服二两，二十日后服四两，又二十日后八两，细丸之，以咽中下为度；第二度以四两为初，二十日后八两，又二十日二两；第三度服以八两为初，二十日二两，二十日四两，合一百八十日药成，自后服三丸将补，不服亦得，恒以酥蜜消息之，美酒服一升为佳。合药须取四时王相日，特忌刑、杀、厌及四激休废等日，大凶。此彭祖法。
　　茯苓膏方：《千金翼》名凝灵膏。
　　茯苓冷去皮　松脂二＋四斤　松子仁　柏子仁各十二斤
　　右四味，皆依法炼之，松柏仁不炼，捣筛，白蜜二斗四升，内铜器中，汤
　　上微火煎一日一夕，次第下药，搅令相得，微火煎七日七夜止#12，丸如小枣，每服七丸，日三。欲绝谷，顿服取饱，即得轻身、明目、不老。此方后一本有茯苓酥、杳仁酥、地黄酥三方，然诸本并无。又《千金翼》中已有，今更不添录。
　　服枸杞根方：主养性遐龄。
　　枸杞根切一石，水一石二斗，煮取六斗，澄清，煎取三升，以小麦一斗乾净择，内汁中渍一宿，曝二，往返令汁尽，曝乾捣末，酒服方寸匕，日二。一年之中，以二月八月各合一剂，终身不老。
　　枸杞酒方：
　　枸杞根一百二十斤，切，以东流水四石煮一日一夜，取清汁一石，渍#13曲，一如家酝法。熟取清，贮不津器中，内乾地黄末二斤半，桂心、乾姜、泽泻、蜀椒末各一升，商陆末二升，以绢袋贮，内酒底，紧塞口，埋入地三尺，坚覆上。三七日沐浴，整衣冠，再拜，平晓向甲寅地日出处开之，其酒赤如金色。旦空腹服半升，十日万病皆愈，三十日瘢痕灭。恶疾人以水一升，和酒半升，分五服，愈。《千金翼》又云：若欲服石者，取河中青白石如枣杏大者二升，以水三升煮一沸，以此酒半合置中，须臾即熟，可食。
　　饵云母水方：疗万病。
　　上白云母二十斤，薄擘，以露水八斗作汤，分半洮洗云母，如此再过。又取二斗作汤，内芒硝十斤，以云母木器中渍之，二十日出。绢袋盛，悬屋上，勿使见风日，令燥。以水渍鹿皮为囊，揉挺之，从旦至日中，乃以细绢下筛滓，复揉挺，令得好粉五斗，余者弃之。取粉一斗，内崖蜜二斤，搅令如粥，内生竹筒中薄削之，漆固口，埋北垣南崖下，入地六尺覆土。春夏四十日，秋冬三十日出之，当如泽为成。若洞洞不消者，更埋三十日出之。先取水一合，内药一合，搅和尽服之，日三。水寒温尽自在，服十日，小便当变黄，此先疗劳气风疹也。二十日腹中寒澼消；三十日齲齿除，更新生；四十日不畏风寒；五十日诸病皆愈，颜色日少，长生神仙。吾目验之，所以述录。
　　炼锺乳粉法：
　　锺乳一斤，不问厚薄，但取白净光色好者，即任用，非此者不堪用。先泥铁铛可受四五斗者为灶，贮水令满，去口三寸，内乳着金银瓷盎中，任有用之，乃下铛中，令水没盎上一寸余即得。当令如此，勿使出水也。微火烧，日夜不绝，水欲竭即添成暖水，每一周时，辄易水洗铛并洮乳，七日七夜出之，净洮乾，内瓷钵中，玉椎缚格，少着水研之，一日一夜，急着水搅令大浊，澄取浊汁，其乳粗者自然着底，作末者即自作浊水出，即经宿澄取其粗着底者，准前法研之，凡五日五夜皆细，逐水作粉好用，澄炼取曝乾，即更於银钵中研之一日，候入肉水洗不落者佳。
　　锺乳散，治虚羸不足，六十已上人瘦弱不能食者，百病方：
　　上党人参 石斛 乾姜各三分 锺乳粉成炼者，三两
　　右四味，捣下筛，三味与乳合和相得，均分作九贴，平旦空腹温淳酒服一贴，日午后服一贴，黄昏后服一贴。三日后准此服之。凡服此药法，皆三日一剂，三日内止用一升半饭，一升肉。肉及饭惟烂，不得服葱豉。问曰：何故三日少食勿得饱也？答曰：三夜乳在腹中熏补脏腑，若此饱食，即推药出腹，所以不得饱食也。何故不得生食？由食生故即损伤药力，药力既损，脂肪亦伤，所以不得食生食也。何故不得食葱豉？葱豉杀药，故不得食也。三日服药既尽，三日内须作羹食补之，任意所便，仍不用葱豉及硬食也。三日补讫，还须准式服药如前，尽此一斤乳讫，其气力当自知耳，不能具述。一得此法，其后服十斤、二十斤，任意方便可知也。
　　西岳真人灵飞散方：
　　云母粉一斤　茯苓八两　锺乳粉　柏子仁　人参《千金翼》 作白朮　续断 桂心各七两　菊花十五两　乾地黄十二两
　　右九味，为末，生天门冬十九斤，取汁溲药，内铜器中蒸一石二斗黍米下，米熟曝乾为末，先食饮服方寸匕，日一。三日力倍；五日血脉充盛；七日身轻；十日面色悦泽；十五日行及奔马；三十日夜视有光；七十日白发尽落，故齿皆去。更取二十一匕白蜜和捣二百杵，丸如桐子大，作八十一枚，曝乾，丸皆映澈如水精珠。欲令发齿复生者，吞七枚，日三服，即出，发未白、齿不落者，但服尽#14，三#15百年乃白，如前法服。已白者，饵药至七百年乃落。入山日吞七丸，绝谷不饥。余得此方已来，将逾三纪，顷面色#16美而悦之，疑而未敢措手，积年询访，屡有好名人曾饵得力，遂服之一如方说。但能业之不已，功不徒弃耳。
　　孙真人备急千金要方卷之八十二竟
　　#1□：影宋刻本作『胫』。
　　#2养：影宋刻本作『之』。
　　#3闭：影宋刻本作『开』。
　　#4时：影宋刻本作『用』。
　　#5门：原作『间』，据影宋刻本改。
　　#6日：原作『口』，据影宋刻本改。
　　#7止：原作『上』，据影宋刻本改。
　　#8三：原作『二』，据影宋刻本改。
　　#9治法：此二字原脱，循上文例补。
　　#10脂：原作『以』，据影宋刻本改。
　　#11下：影宋刻本作『之』。
　　#12止：原作『上』，据影宋刻本改。
　　#13渍：原作『清』，据影宋刻本改。
　　#14尽：影宋刻本作『散』。
　　#15三：影宋刻本作『五』。
　　#16顷面色：影宋刻本作『顷者但』。
　　孙真人备急千金要方卷之八十三
　　宋朝奉郎守太常少卿充秘阁校理林亿等校正
　　养性
　　黄帝杂忌法第七
　　旦起勿开目洗面，令人目涩失明、饶泪；清旦常言善事，勿恶言，闻恶事即向所来方三唾之，吉；又勿嗔怒，勿叱咤咄呼，勿嗟叹，勿唱，奈何，名曰请祸；勿立膝坐而交臂膝上，勿令发覆面，皆不祥；勿举足向火，勿对灶骂晋。凡行、立、坐勿背日，吉；勿面北坐久思，不祥起。凡欲行来，常存魁纲在头上，所向皆吉；若欲征战，存斗柄在前以指敌，吉；勿面北冠带，凶；勿向西北唾，犯魁纲神，凶；勿咳唾，唾不用远，成肺病，令人手足重及背痛、咳嗽；亦勿向西北大小便；勿杀龟蛇；勿怒目视日月，喜令人失明；行及乘马不用回顾，则神去，人不用鬼行踖粟。凡过神庙，慎勿辄入，入必恭敬，不得举目恣意顾瞻，当如对严君焉，乃享其福耳，不尔速获其祸；亦不得返首顾视神庙；忽见龙蛇，勿兴心惊怪，亦勿注意瞻视，忽见鬼怪变异之物，即强抑之勿怪，咒曰：见怪不怪，其怪自坏。又路行及众中见殊妙美女，慎勿熟视而爱之，此当魑魅之物，使人深爱，无问空山旷野、稠人广众之中，皆亦如之。凡山水有沙虱处，勿在中浴，害人；欲波者，随驴马后急渡，不伤人；有水弩处射人影即死，欲渡水者，以物打水，其弩即散，急渡不伤；凡诸山有孔穴，入采宝者，惟三月九月，余月山闭气交犯死；凡人空腹不用见尸，臭气入鼻，舌上白起，口常臭，欲见尸者，皆须饮酒见之，能辟毒凶#1；行触热，途中逢河勿洗面，生乌野。
　　房中补益第八
　　论曰：人年四十已下，多有放恣；四十已上，即顿觉气力一时衰退。衰退既至，众病蜂起。久而不治，遂至不救。所以彭祖曰：以人疗人，真得其真。故年至四十，须识#2房中之术。
　　夫房中术者，其道甚近，而人莫能行。其法，一夕御十人，闭固为谨，此房中之术毕矣。兼之药饵，四时勿绝，则气力百倍，而智慧日新。然此方之作也，非欲务於淫佚，苟求快意，务存节欲，以广养生也。非苟欲强身力，行#3女色以纵情，意在补益以遣疾也。此房中之微旨也。是以人年四十已下，即服房中之药者，皆所以速祸，慎之慎之！故年未满四十者，不足与论房中之事。欲心未止，兼饵补药，倍力耗丧#4，不过半年，精髓枯竭，惟向死近。少年极须慎之。人年四十已上，常固精养气不耗#5，可以不老。又饵云母，足以愈疾延年。人年四十己上，勿服泻药，常饵补药大佳。昔黄帝御女一千二百而登仙，而俗人以一女伐命，知与不知，岂不远矣。其知道者，御女苦不多耳。
　　凡妇人不必须有颜色妍丽，但得少年未经生乳，多肌肉，益也。若足财力，选取细发、目精黑白分明，体柔骨软，肌肤细滑，言语声音和调，四肢骨节皆欲足肉，而骨不大，其体及腋皆不欲有毫，有毫当软细，不可极於相者。但蓬头蝇面，槌项结喉，雄声大口，高鼻麦齿，目精浑浊，口颔有毫，骨节高大，发黄少肉，隐毫多而且强，又生逆毫，此相不可，皆贼命损寿也。
　　凡御女之道，不欲令气未感动，阳气微弱，即以交合。必须先徐徐调和#6，使神和意感，良久，乃可令得阴气，阴气推之，须臾自强，所谓弱而内迎，坚急出之，进退欲令疏迟，情动而止；不可高自投掷，颠倒五脏，伤绝精脉，生致百#7病。但数交而慎密者，诸病皆愈，年寿日益，去仙不远矣，不必九一三五之数也。能百接而不施泻者，长生矣。若御女多者，可采气。采气之道，但深接勿动，使良久气上面热，以口相当，引取女气而吞之，可疏疏进退，意动便止，缓息眠目，偃卧道引，身体更强，可复御他女也。数数易之，则得益多；人常御一女，阴气转弱，为益亦少。阳道法火，阴家法水，水能制火，阴亦消阳，久用不止，阴气逾阳，阳则转损，所得不补所失。但能御十二女而不复施泻者，令人不老，有美色；若御九十三女而自固者，年万岁矣。
　　凡精少则病，精尽则死，不可不思，不可不慎之也。数交而一泻#8，精气随长，不能使人虚也。若不数交，交而即泻，则不得益。泻之精气自然生长，但迟微，不如数交接不泻之速也。
　　凡人习交合之时，常以鼻多内气，口微吐气，自然益矣。交会毕蒸热，是得气也。以昌蒲末三分，白粱粉傅摩令燥，既使强盛，又湿疮不生也。凡欲施泻者，当闭口张目，闭气，握固两手，左右上下缩鼻取气，又缩下部及吸腹，小偃脊膂，急以左手中两指抑屏翳穴，长吐气并琢齿千遍，则精上补脑，使人长生。若精妄出，则损神也。
　　《仙经》曰：令人长生不老，先与女戏，饮玉浆。玉浆，口中津也。使男女感动，以左手握持，思存丹田中有赤气，内黄外白，变为日月，徘徊丹田中，俱入泥垣，两半合成一因。闭气深内勿出入，但上下徐徐咽气，情动欲出，急退之。此非上士有智者，不能行也。其丹田在脐下三寸；泥垣者在头中对两目直入内。思作日月想，合径三寸许，两半放形而一，谓日月相□者也。虽出入仍思念所作者勿废，佳也。又日：男女俱仙之道，深内勿动精，思脐中赤色，大如鸡子形，乃徐徐出入，情动乃退，一日一夕可数十为定，令人益寿。男女各息意共存思之，可猛念之。
　　御女之法，能一月再泄，一岁二十四泄，皆得二百岁，有颜色，无疾病。若加以药，则可长生也。人年二十者，四日一泄；三十者，八日一泄；四十者，十六日一泄；五十者，二十日一泄；六十者，闭精勿泄，若体力犹壮者，一月一泄。凡人气力自有强盛过人者，亦不可抑忍，久而不泄，致生痈疽。若年过六十，而有数旬不得交合，意中平平者，自可闭固也。
　　昔正观初，有一野老，年七十余，诣余云：数日来阳气益盛，自思气血已衰，何有此盛#9？未知垂老有此，为善恶耶？余答之曰：是大不祥。子独不闻膏火乎？夫膏火之将竭也，必先暗而后明，明止则灭。今足下年迈桑榆，久当闭精息欲。兹忽春情猛发，岂非反常耶？窃为足下忧之，子其勉欤！后四旬，发病而死。此其不慎之效也。如斯之辈非一，且疏一人，以勖将来耳。
　　所以善摄生者，凡觉阳事辄盛，必谨而抑之，不可纵心竭意以自贼也。若一度制得，则一度火灭，一度增油；若不能制，纵情施泻，即是膏火将灭，更去其油，可不深自防！所患人少年时不知道，知道亦不能信行之，至老乃知道，便已晚矣，病难养也。晚而自保，犹得延年益寿；若年少壮而能行道者，神#10仙速矣。或曰：年未六十，当闭精守一为可尔否？曰：不然。男不可无女，女不可无男。无女则意动，意动则神劳，神劳则损寿。若念真正无可思者，则大佳，长生也。然而万无一有。强抑郁闭之，难持易失，使人漏精尿浊，以致鬼交之病，损一而当百也。其服食药物，见别卷中。
　　御女之法：交会者当避丙丁日，及弦望晦朔、大风大雨大雾、大寒大暑、雷电霹雳、天地晦冥、日月薄蚀、虹霓地动，若御女者，则损人神，不吉。损男百倍，令女得病，有子必癫痴顽愚、喑痘聋聩、孪跛盲眇、多病短寿、不孝不仁。又避日月星辰、火光之下、神庙佛寺之中、井灶圊厕之侧、冢墓尸柩之傍，皆所不可。夫交合如法，则有福德，大智善人降托胎中，仍令性行调顺，所作和合，家道日隆，祥瑞竞集；若不如法，则有薄福、愚痴、恶人来托胎中，仍令父母性行凶险，所作不成，家道日否，殃咎屡至。虽生成长，家国灭亡。夫祸福之应，有如影响。此乃必然之理，可不再思之！若欲求子者；但待妇人月经绝后一日、三日、五日，择其王相日及月宿在贵宿日，以生气时夜半后乃施泻，有子皆男，必寿而贤明高爵也。以月经绝后二日、四日、六日施泻，有子必女。过六日后勿得施泻，既不得子，亦不成人。
　　王相日：
　　春甲乙，夏丙丁，秋庚辛，冬壬癸。
　　月宿日：
　　正月一日、六日、九日、十日、十一日、十二日、十四日、二十一日、二十四日、二十九日。
　　二月四日、七日、八日、九日、十日、十二日、十四日、十九日、二十二日、二十七日。
　　三月一日、二日、五日、六日、七日、八日、十日、十七日、二十日、二十五日。
　　四月三日、四日、五日、六日、八日、十日、十五日、十八日、二十二日、二十八日。
　　五月一日、二日、三日、四日、五日、六日、十二日、十五日、二十日、二十五日、二十八日、二十九日、三十日。
　　六月一日、三日、十日、十三日、十八日、二十三日、二十六日、二十七日、二十八日、二十九日。
　　七月一日、八日、十一日、十六日、二十一日、二十四日、二十五日、二十六日、二十七日、二十九日。
　　八月五日、八日、十日、十三日、十八日、二十一日、二十二日、二十三日、二十四日、二十五日、二十六日。
　　九月三日、六日、十一日、十六日、十九日、二十日、二十一日、二十二日、二十四日。
　　十月一日、四日、九日、十日、十四日、十七日、十八日、十九日、二十日、二十二日、二十三日、二十九日。
　　十一月一日、六日、十一日、十四日、十五日、十六日、十七日、十九日、二十六日、二十九日。
　　十二月四日、九日、十二日、十三日、十四日、十五日、十七日、二十四日。
　　若合，春甲寅乙卯、夏丙午丁巳、秋庚申辛酉、冬壬子癸亥，与此上件月宿日合者尤益。
　　黄帝杂禁忌法曰：人有所怒，血气未定，因以交合，令人发痈疽。又不可忍小便交合，使人淋，茎中痛；面失血色，及远行疲乏来入房，为五劳虚损，少子；且妇人月事未绝，而与交合，令人成病，得白驳也。水银不可近阴，令人消缩；鹿、猪二脂不可近阴，令阴痿也。
　　孙真人备急千金要方卷之八十三竟
　　#1凶：影宋刻本作『远』，属下读。
　　#2识：原作『诸』，据影宋刻本改。
　　#3行：影宋刻本作『幸』。
　　#4耗丧：影宋刻本作『行房』。
　　#5固精养气不耗：影宋刻本作『服炼乳散不绝』。
　　#6调和：影宋刻本作『嬉戏』。
　　#7百，．原作『日』，据影宋刻本改。
　　#8数交而一泻：『数』下至『 御女之法』一节文末『自可闭固也』凡五百一十二字原脱，据影宋刻本补。
　　#9自思气血已衰，何有此盛：影宋刻本作『思与家妪画寝，春事皆成』 。
　　#10神：影宋对本作『得』。
　　#11若欲求子者；『若』下至『若合』节文末『与此上件月宿日合者尤益』凡五百二十三字原脱，据影宋刻本补。
　　孙真人备急千金要方卷之八十四
　　宋朝奉郎守太常少卿充秘阁校理林亿等校正
　　平脉方#1
　　平脉大法第一
　　论曰：夫脉者，医之大业也。既不深究其道，何以为医者哉！是以古之哲医，寤寐俯仰，不与常人同域，造次必於医，颠沛必於医，故能感於鬼神，通於天地，可以济众，可以依凭。若与常人混其波澜，则庶事隳坏，使夫物类将何仰焉？由是言之，学者必当屏弃俗情，凝心於此，则和鹊之功因兹可得而致也。
　　经曰：诊脉之法，常以平旦，阴气未动，阳气未散，饮食未进，经脉未盛，络脉调均，气血未乱，故乃可诊有过之脉。《脉经》云：过此非也。切#2脉动，静而视精明，察五色，观五脏有余不足，六腑强弱，形之盛衰，可以此参互#3，诀生死之分也。
　　又曰：平脉者，皆於平旦，勿食勿语，消息体气，设有所作，亦如食顷，师亦如之。既定，先诊寸口，初重指切骨，定毕便渐举指，令指不厚不薄，与皮毛相得，如三菽之重。於轻重之间，随人强弱肥瘦，以意消息进退，举按之宜，称其浮沉诸类，应於四时五行，与人五脏相应。不尔者，以其轻重相薄，寻状论寒暑得失。
　　凡人禀形，气有中适，有躁静，各不同，气脉潮动，亦各随其性韵，一呼而脉再至，一吸而脉再至，呼吸定息之间复一至，合为五至，此为平和中适者也。春秋日夜正等，无余分时也，其余日则其呼而脉至多，吸而脉至少，或吸而脉至多，呼而脉至少，此则不同，如冬夏日夜长短之异也。凡气脉呼吸法昼夜，变通效四时，然於呼吸定息应五至之限，无有亏僻。犹晷刻与四时有长短，而岁功日数无遗也。若人有赢有壮，其呼吸虽相压遏，而昼夜息度随其漏刻，是谓呼吸象昼夜，变通效四时。
　　夫诊脉，当以意先自消息，压取病人呼吸以自同，而后察其脉数，计於定息之限，五至者为平人。若有盈缩，寻状论病源之所宜也。
　　问曰：何谓三部脉？答曰：寸关尺也。凡人修短不同，其形各异，有尺寸分三关之法，从肘腕中横文至掌鱼际后文，却而十分之，而入取九分，是为尺；从鱼际后文却还度取十分之，则是寸；寸十分之而入取九分之，则寸口也。此处其骨自高，故云阴得尺内一寸，阳得寸内九分，从寸口入却行六分为关分，从关分又入六分为尺分。
　　又曰：从鱼际至高骨却行一寸，其中名曰寸口。从寸口至尺名曰尺泽，故曰尺寸。寸后尺前名曰关，阳出阴入，以关为界，如天地人为三界。寸主射上焦，头及皮毛，竟手上部；关主射中焦，腹及腰中部；尺主射下焦，小腹至足下部。此为三部法，象三才天地人，头腹足为三元也。
　　夫十二经皆有动脉，独取寸口，以诀五脏六腑死生吉凶之候者，何谓也？然：寸口者，脉之大会，手太阴之动脉也。人一呼脉行三寸，一吸脉行三寸，呼吸定息，脉行六寸。人一日一夜凡一万三千五百息，脉行五十度，周於其身，漏水下百刻，荣卫行阳二十五度，行阴亦二十五度，为一周，晬时也。故五十度而复会於手太阴。太阴者，寸口也，即五脏六腑之所终始，故法取於寸口。人有三百六十脉，法三百六十日也。
　　诊五脏脉轻重法第二
　　初持脉，如三菽之重，与皮毛相得者，肺部。金，秋三月，庚辛之气。
　　如六菽之重，与血脉相得者，心部。火，夏三月，丙丁之气。
　　如九菽之重，与肌肉相得者，脾部。土，王四季，季夏六月，戊己之气。
　　如十二菽之重，与筋平者，肝部。木，春三月，甲乙之气。
　　按之至骨，举之来疾者，肾部。水，冬三月，壬癸之气。
　　心肺俱浮，何以别之？然：浮而大散者，心也；象火浮散。浮而短涩者，肺也。法金吝涩。
　　肾肝俱沉，何以别之？然：牢而长者，肝也；如卉生苗吐颖。按之软，举指来实者，肾也。濡弱如水，举重胜船。
　　脾者中州，故其脉在中，是阴阳之脉也。《千金翼》云：迟缓而长者；脾也。
　　指下形状第三
　　浮脉，举之有余，按之不足。浮於指下。
　　沉脉，举之不足，按之有余。重按之乃得。
　　涩脉，细而迟，往来难且散，或一止复来。一曰浮而短，一曰短而止，或如散。
　　滑脉，往来前却，流利展转替替然，与数相似。一曰浮中如有丸#4，一曰洒洒如欲脱。
　　洪脉，极大在指下。一曰浮而大。
　　细脉，小大於微，常有但细耳。
　　微脉，极细而软，或欲绝，若有若无。一曰小也，一曰手下快；一曰薄，一曰按之如欲尽#5 也。
　　弦脉、举之无有，按之如张弓弦状。一曰如张弓弦，按之不移；又曰浮紧弓为弦也。
　　紧脉，数如切绳状。一曰如转索之无常。
　　迟脉，呼吸三至，去来极迟。一曰举之不足，按之尽牢；一曰按之尽牢，举之无有。
　　数#6脉，去来促急。一曰意六七#7至，一曰数者进之名。
　　缓脉，去来亦迟，小鴂於迟。一曰浮大而软，阴与阳同着。
　　弱脉，极软而沉细，按之欲绝指下。一曰按之乃得，举之即无。
　　动脉，见於关上，无头尾，大如豆，厥厥动摇。
　　伏脉，极重，指着骨乃得。一曰关上沉不出，名曰伏；一曰手下裁动；一曰按之不足，举之无有。
　　芤脉，浮大而软，按之中央空，两边实。一曰指下无，两傍有。
　　软脉，极软而浮细。一曰按之无有，举之有余；一曰细小如软。《千金翼》软作濡。
　　虚脉，迟大而软，按之不足，隐指豁豁然空。
　　实脉，大而长，微强，按之隐指愊福然。一曰沉浮皆得。
　　促脉，来去数，时一止。
　　结脉，往来缓，时一止复来。脉结者生。
　　代脉，来数中止，不能自还，因而复动。脉代者死。
　　散脉，大而散，散者气实血虚，有表无裹。
　　革脉，有似沉、伏、实，大而长，微弦。《千金翼》以革为牢。
　　弦与紧相类。软与弱相类。浮与芤相类。又日浮与洪相类。微与涩相类。沉与伏相类。缓与迟相类。又曰软与迟相类。革与实相类。《翼》作牢与实相类。滑与数相类。
　　五脏豚所属第四
　　心部，在左手关前寸口。亦名人迎。
　　肝部，在左手关上。
　　肾部，在左手关后尺中。
　　肺部，在右手关前寸口。亦名气口。
　　脾部，在右手关上。
　　肾部，在右手关后尺中。
　　脉法赞云：
　　肝心出左，脾肺出右，
　　肾与命门，俱出尺部。
　　魂魄谷神，皆见寸口。
　　左主司官，右主司府。
　　左大顺男，右大顺女。
　　关前一分，人命之主。
　　左为人迎，右为气口，
　　神门决断，两在关后。
　　人无二脉，病死不愈，
　　诸经损减，各随其部。
　　三阴三阳，一云按察阴阳。谁先谁后。
　　阴病治官，官藏内也。阳病治府。府外也。
　　奇邪所舍，如何捕取？
　　审而知之，针入病愈。
　　脉有三部，阴阳相乘，
　　荣卫气血，而行人躬。
　　呼吸出入，上下於中，
　　因息游布，津液流通。
　　随时动作，效象形容，
　　春弦秋浮，冬沉夏洪。
　　察色观脉，大小不同。
　　一时之间，变无经常。
　　尺寸参差，或短或长，
　　上下乖错，或存或亡。
　　病辄改易，进退低昂，
　　心迷意惑，动失纪纲，
　　愿为缕陈，令得分明。
　　师曰：
　　子之所问，道之根源，
　　脉有三部，尺寸及关。
　　荣卫流行，不失衡铨，
　　肾沉心洪，肺浮肝弦，
　　此自常经，不失铢分。
　　出入升降，漏刻周旋。
　　水下二刻，脉一周身，
　　旋复寸口，虚实见焉。
　　变化相乘，阴阳相干，
　　风则浮虚，寒则紧弦，
　　沉潜水畜，支饮急弦，
　　动弦为痛，数洪热烦，
　　设有不应，知变所缘。
　　三部不同，病各异端，
　　太过可怪，不及亦然；
　　邪不空见，终必有奸。
　　审察表裹，三焦别分，
　　知邪所舍，消息诊看，
　　料度腑脏，独见若神。
　　分别病形状第五
　　脉数则在腑，迟在脏。
　　脉长在而弦，病在肝。《脉经》作出於肝。
　　脉小血少，病在心。扁鹊云：脉大而洪出於心。
　　脉下坚上虚，病在脾胃。
　　脉滑一作涩而微浮，病在肺。
　　脉大而坚，病在肾。扁鹊云小而紧。
　　脉滑者多血少气。
　　脉涩者少血多气。
　　脉大者血气俱多。又云：脉来大而坚者，血气俱实。
　　脉小者血气俱少。又云：脉来细而微者，血气俱虚。
　　沉细滑疾者热。
　　迟紧为寒。《脉经》云：洪数滑疾为热，涩迟沉细为寒。
　　脉盛滑紧者，病在外，热；
　　脉小实而紧者，病在内，冷。
　　脉小弱而涩，谓之久病；
　　脉滑浮而疾者，谓之新病。
　　脉浮滑，其人外热，风走刺，有饮，难治。
　　脉沉而紧，上焦有热，下寒，得冷即便下。
　　脉沉而细，下焦有寒，小便数，时苦绞痛，下利重。
　　脉浮紧且滑直者，外热内冷，不得大小便。
　　脉洪大紧急，病速进在外，苦头发热，痈肿。
　　脉细小紧急，病速进在中，寒为瘕痕积聚，腹中刺痛。
　　脉沉重而直前绝者，病血在肠间。
　　脉沉重而中散者，因寒食成症。
　　脉直前而中散绝者，病消渴。一云病浸淫疮。
　　脉沉重，前不至寸口，徘徊绝者，病在肌肉遁尸。
　　脉左转而沉重者，气微，阳在胸中。
　　脉右转出不至寸口者，内有肉症。
　　脉累累如贯珠不前至，有风寒在大肠，伏留不去。
　　脉累累如止不至，寸口软者，结热在小肠膜中，伏留不去。
　　脉直前左右弹者，病在血脉中，胚血也。
　　脉后而左右弹者，病在筋骨中也。
　　脉前大后小，即头痛目眩。
　　脉前小后大，即胸满短气。
　　上部有脉，下部无脉，其人当吐，不吐者死。
　　上部无脉，下部有脉，虽困无所苦。
　　夫脉者，血之府也。长则气治，短则气病，数则烦心，大则病进，上盛则气高，下盛则气胀，代则气衰，细《太素》 作滑则气少，涩则心痛。浑浑革革，至如涌泉，病进而危。弊弊绰绰，其去如弦绝者死。短而急者，病在上，长而缓者病在下；沉而弦急者病在内，浮而洪大者病在外；脉实者病在内，脉虚者病在外。在上为表，在下为裹，浮为在表，沉为在裹。滑为实为下，又为阳气衰。数为虚为热，浮为风为虚，动为痛为惊，沉为水为实，又为鬼疰。弱为虚为悸。迟则为寒，涩则少血，缓则为虚，洪则为气，一作热。紧则为寒，弦数为疟。疟脉自弦，弦数多热，弦迟多寒。微则为虚，代散则死。弦为痛痹，一作浮为风症。偏弦为饮，双弦则胁下拘急而痛，其人涩涩恶寒。脉大，寒热在中。伏者霍乱。安卧脉盛，谓之脱血。凡亡汗，肺中寒，饮冷水，咳嗽下利，胃中虚冷，此等其脉并紧。
　　浮而大者，风。
　　浮大者，中风，头重鼻塞。
　　浮而缓，皮肤不仁，风寒入肌肉。
　　滑而浮散者，样缓风。
　　滑为鬼疰。
　　涩而紧，痹病。
　　浮洪大长者，风眩癫疾。
　　大坚疾者，癫病。
　　弦而钩，胁下如刀刺，状如蜚尸，至困不死。
　　紧而急者，遁尸。
　　洪大者，伤寒热病。
　　浮洪大者，伤寒，秋吉，春成病。
　　浮而滑者，宿食。
　　浮滑而疾者，食不消，脾不磨。
　　短疾而滑，酒病。
　　浮而细滑，伤饮。
　　迟而涩，中寒，有症结。
　　駃而紧，积聚，有击痛。
　　弦急，疝瘕，小腹痛，又为癖病。一作痹病。
　　迟而滑者胀。
　　盛而紧曰胀。
　　弦小者，寒澼。
　　沉而弦者，悬饮内痛。
　　弦数，有寒饮，冬夏难治。
　　紧而滑者，吐逆。
　　小弱而涩，胃反。
　　迟而缓者，有寒。
　　微而紧者，有寒。
　　沉而迟，腹脏有冷病。
　　微弱者，有寒少气。
　　实紧，胃中有寒，苦不能食，时时利者难治。一作时时呕，稽难治。
　　滑数，心下结热盛。
　　滑疾，胃中有热。
　　缓而滑曰热中。
　　沉而急，病伤暑，暴发虚热。
　　浮而绝者，气。
　　辟大而滑，中有短气。
　　浮短者，其人肺伤，诸气微少，不过一年死，法当嗽也。
　　沉而数，中水，冬不治自愈。
　　短而数，心痛心烦。
　　弦而紧，胁痛，脏伤，有瘀血。一作有寒血。
　　沉而滑，为下重，亦为有#8膂痛。
　　脉来细而滑，按之能虚，因急持直者，僵仆，从高堕下，病在内。
　　微浮，秋吉，冬成病。
　　微数，虽甚不成病，不可劳。
　　浮滑疾紧者，以合百病，久易愈。
　　阳邪来，见浮洪。
　　阴邪来，见沉细。
　　水谷来，见坚实。
　　脉来乍大乍小，乍长乍短者，为祟。
　　脉来洪大袅袅者，祟。
　　脉来沉沉泽泽，四肢不仁而重，土祟。
　　脉与肌肉相得，久持之至者，可下之。
　　弦小紧者，可下之。
　　紧而数，寒热俱发，必下乃愈。
　　弦迟者，宜温药。
　　紧数者，可发其汗。
　　三关主对法第六
　　诸浮诸弦，诸沉诸紧，诸涩诸滑，若在寸口，膈以上病头部；若在关上，胃以下病腹部；若在尺中，肾以下病腰脚部。
　　平寸口脉主对法
　　寸口脉滑而迟，不沉不浮，不长不短，为无病，左右同法。
　　寸口太过与不及，寸口之脉中手短者，曰头痛，中手长者，曰足经痛，中手促上击者，日肩背痛。
　　寸口脉沉而坚者，曰病在中。
　　寸口豚浮而盛者，曰病在外。
　　寸口脉沉而弱者，曰寒热及疝瘕，小腹痛。热一作气，又作中。
　　寸口脉沉而弱，发必堕落。
　　寸口脉沉而紧，苦心下有寒，时时痛，有积邪。
　　寸口脉沉而滑者，胸中有水气，面目肿，有微热，为风水。
　　寸口脉沉大而滑，沉即为血实，滑即为气实，血气相搏，入脏即死，入腑即愈。
　　寸口脉沉，胸中短气。
　　寸口脉沉而喘者寒热。
　　寸口脉浮而滑，头中痛。
　　寸口脉浮大，按之反涩，尺中亦微而涩，故知有滞气宿食。
　　寸口脉弦而紧，弦即卫气不行，卫气不行即恶寒，水流走肠间。
　　寸口脉紧或浮，膈上有寒，肺下有水气。
　　脉紧上寸口者，中风，风头痛亦如之。《翼》云亦为伤寒头痛。
　　脉弦上寸口者，宿食；降者，头痛。
　　寸口脉弦大，妇人半生漏下；男子亡血失精。
　　寸口脉微而弱，微即恶寒，弱则发热，当发不发，骨节疼烦；当烦不烦，与极汗出。
　　寸口脉微而弱，气血俱虚，男子吐血，妇人下血，呕汁出。
　　寸口脉动而弱，动即为惊，弱即为悸。
　　寸口脉缓而迟，缓即为虚，迟即为寒，虚寒相搏，则欲温食，食冷即咽痛。
　　寸口脉迟而缓，迟则为寒，缓即为气，寒气相搏，则绞而痛。
　　寸口脉迟而涩，迟即为寒，涩为少血。
　　脉来过寸入鱼际者，遗尿；脉出鱼际，逆气喘息。
　　寸口脉但实者，心劳。
　　寸口脉潎潎如羹上肥，阳气微；连连如蜘蛛丝，阴气衰。
　　两手前部阳绝者，苦心下寒毒，喙中热。
　　寸口脉偏绝，则臂偏不遂，其人两手俱绝者，不可治。
　　寸口脉来暂大暂小者，阴络也，苦阴风痹，应时自发，身洗洗也。
　　寸口脉来暂小暂大者，阳络也，苦皮肤病，汗出恶寒，下部不仁。
　　寸口脉浮，中风发热头痛，宜服桂枝汤、葛根汤，针风池、风府，向火炙身，摩治风膏，覆令汗出。
　　寸口脉紧，苦头痛，是伤寒，宜服麻黄汤发汗，针眉冲、颞颥，摩伤寒膏。
　　寸口脉微，苦寒为衄，宜服五味子汤、麻黄茱萸膏，令汗出。
　　寸口脉数，即为吐，以有热在胃管，熏胸中，宜服药吐之，及针胃管，服除热汤。若伤寒七八日至十日，热在中，烦满渴者，宜服知母汤。
　　寸口脉洪大，胸胁满，宜服生姜汤、白薇丸，亦可紫菀汤下之，针上管、期门、章门。
　　寸口脉缓，皮肤不仁，风寒在肌肉，宜服防风汤，以药薄熨之佳，灸诸治风穴。
　　寸口脉滑，阳实，胸中壅满，吐逆，宜服前胡汤，针太阳、巨阙泻之。
　　寸口脉弦，心下幅幅，微头痛，心下有水气。宜服甘遂丸，针期门泻之。
　　寸口脉弱，阳气虚弱，自汗出，宜服茯苓汤、内补散，将适饮食消息，勿极劳，针胃管补之。
　　寸口脉涩，是胃气不足，宜服乾地黄汤，自养，调和饮食，针胃管一作三里补之。
　　寸口脉芤，吐血，微扎者衄血，空虚，去血故也，宜服竹皮汤、黄土汤，灸脍中。
　　寸口脉伏，胸中逆气，噎塞#9，是诸气上冲胸中，宜服前胡汤、大三建丸，针巨阙泻之#10。
　　寸口脉沉，胸中引胁痛，胸中有水气，宜服泽漆汤，针巨阙泻之。
　　寸口脉软弱，自汗出，是虚损病，宜服乾地黄汤、薯蓣丸、内补散、牡蛎散并粉，针太冲补之。
　　寸口脉迟，上焦有寒，心痛咽酸，吐酸水，宜服附子汤、生姜汤、茱萸丸，调和饮食以暖之。
　　寸口脉实，即生热，在脾肺，呕逆气塞；虚则生寒，在脾胃，食不消化。热即宜服竹叶汤、葛根汤；寒即茱萸丸、生姜汤。
　　寸口脉细，发热呕吐，宜服黄苓龙胆汤；吐不止，宜服橘皮桔梗汤，灸中府。
　　平关脉主对法
　　关上脉浮而大，风在胃中，张口肩息，心下澹澹，食欲呕。
　　关上脉微浮，积热在胃中，呕吐蛔虫，心健忘。
　　关上脉滑而大小不均，必吐逆，是为病方欲来，不出一二日，复欲发动，其人欲多饮，饮即注利。如利，止者生，不止者死。
　　关上脉紧而滑者，蛔动。
　　关上脉弦而长《翼》作大，有痛如刀刺之状，在脐左右上下。《脉经》云有积在脐左右上下。
　　关上脉涩而坚，大而实，按之不减有力，为中焦实，有伏结在脾肺气塞，实热在胃中。
　　关上脉襜襜大而尺寸细者，其人必心腹冷积，症瘕结聚，欲热饮食。
　　关上脉时来时去，乍大乍小，乍疏乍数者，胃中寒热，赢劣，不欲饮食，如疟状。
　　关上脉浮，腹满不欲食，浮为虚满，宜服平胃丸、茯苓汤、生姜前胡汤，针胃管，先泻后补之。
　　关上脉紧，心下苦满痛，脉紧为实，宜服茱萸当归汤，又加大黄二两佳。《脉经》云：又大黄汤两治之佳。针巨阙、下管泻之。
　　关上脉微，胃中冷，心下拘急，宜服附子汤、生姜汤、附子丸，针巨阙补之。
　　关上脉数，胃中有客热，宜服知母汤一作丸、除热汤，针巨阙、上管泻之。
　　关上脉缓，不欲食，此脾胃气不足，宜服平胃丸、补脾汤，又针章门补之。
　　关上脉滑，胃中有热，滑为热实气满，故不欲食，食即吐逆，宜服朴消麻黄汤、平胃丸，一作宜服紫菀汤、人参大平胃丸。针胃管泻之。
　　关上脉弦，胃中有冷，心下厥逆，脉弦胃气虚，宜服茱英汤，温调饮食，针胃管补之。
　　关上脉弱，胃气虚，胃中有客热，脉弱为虚热作病。且说云有热，不可大攻之，热去即寒起。正宜服竹叶汤，针胃管补之。
　　关上脉细，虚，腹满。宜服生姜汤、茱萸蜀椒汤、白微丸，针灸三管。
　　关上脉涩，血气逆冷，脉涩为血虚，宜服乾地黄汤、四补散，针足太冲上补之。
　　关上脉花，大便去血，宜服生地黄并生竹皮汤，灸膈输。若重下去血，针关元，甚者服龙骨丸。关元一作巨阙。
　　关上脉伏，有水气溏泄，宜服水银丸，针关元，利小便，止溏泄，便止。
　　关上脉洪，胃中热，必烦满，宜服平胃丸，针胃管，先泻后补之。
　　关上脉沉，心下有冷气，苦满吞酸，宜服白薇丸、茯苓丸、附子汤，针胃管补之。
　　关上脉软，苦虚冷，脾气弱，重下病，宜服赤石脂汤、女萎丸，针关元补之。
　　关上脉迟，胃中寒，宜服桂枝丸、茱萸汤，针胃管补之。
　　关上脉实，胃中痛，宜服栀子汤、茱萸乌头丸，针胃管补之。
　　关上脉牢，脾胃气塞，盛热，即腹满向向，宜服紫菀丸、泻脾丸，针灸胃管泻之。
　　平尺脉主对法
　　尺脉浮者，客阳在下焦。
　　尺脉弱，下焦冷，无阳气，上热冲头面。
　　尺脉弱寸强，胃络脉伤。
　　尺脉偏滑疾，面赤如醉，外热则病。
　　尺脉细微，溏泄下冷利。《素问》云：尺寒脉细，谓之后泄。
　　尺脉虚小者，足经寒，痿痹脚疼。
　　尺脉涩，下血，不利，多汗。《素问》云：尺涩脉滑，谓之多汗。
　　尺脉沉而滑者，寸白虫。
　　尺脉细而急者，筋挛痹不能行。
　　尺脉大者，热在胖中，小便赤痛。
　　尺脉粗，常热者，谓之热中，腰胯疼，小便赤热。
　　尺脉按之不绝，妇人血闭，与关相应和。滑者，男子气血实，妇人即为妊娠。
　　尺脉来而断绝者，男子小腹有滞气，妇人月水不利。
　　尺脉#11俱软弱，内愠热，手足逆冷，汗出。
　　尺脉俱沉，关上无有者，苦心下喘。
　　尺脉俱沉，关上若有，苦寒心下痛，阴中冷，脚痹。
　　尺脉俱微，少心力，不欲言，血气不足，其人脚弱短气。
　　尺脉俱数，手足头面有热；俱迟，有寒，手足头面有冷风。
　　尺脉浮，下热风，小便难，宜服瞿麦汤、滑石散，针横骨、关元泻之。
　　尺脉紧，脐下痛，宜服当归汤，灸天枢、针关元补之。
　　尺脉微，厥逆，小腹中拘急，有寒气，宜服小建中汤，针气海。
　　尺脉数，恶寒，脐下热痛，小便赤黄，宜服鸡子汤、白鱼散，针横骨泻之。
　　尺脉缓，脚弱下肿一无此四字，小便难，有余沥，宜服滑石汤、瞿麦散，针横骨泻之。
　　尺脉滑，血气实，经脉不利，宜服朴消煎、大黄汤下去经血，针关元泻之。
　　尺脉弦，小腹疼，小腹及脚中拘急，宜服建中汤、当归汤，针气海泻之。
　　尺脉弱，气少发热骨烦，宜服前胡汤、乾地黄茯苓汤，针关元补之。
　　尺脉涩，足经逆冷，小便赤，宜服附子四逆汤，针足太冲补之。
　　尺脉扎，下焦虚，小便去血，宜服竹皮生地黄汤，灸丹田、关元。
　　尺脉伏，小腹痛，症疝，水谷不化，宜服大平胃丸、桔梗丸，针关元补之。
　　尺脉沉，腰背痛，宜服肾气丸，针京门补之。
　　尺脉软，脚不收，风痹一无此五字，小便难，宜服瞿麦汤、白鱼散，针关元泻之。
　　尺脉牢，腹满，阴中急，宜服葶苈子茱萸丸，针丹田、关元、中极。
　　尺脉迟，下焦有寒，宜服桂枝丸，针气海、关元泻之。
　　尺脉实，小腹痛，小便不禁，宜服当归扬加大黄一两，利大便，针关元补之。
　　孙真人备急千金要方卷之八十四竟
　　#1平脉方：『平』 上原有『养性』 二字，据影宋刻本删。
　　#2切：原作『均』 ，据影宋刻本改。
　　#3互：影宋刻本作『伍』。
　　#4丸：影宋刻本作『力』。
　　#5尽：原作『盛』，据影宋刻本改。
　　#6数：原作『散』，据影宋刻本改。
　　#7六七：原作『云土』，据影宋刻本改。
　　#8有：影宋刻本作『背』。
　　#9噎塞：影宋刻本『塞』下有『不通』二字。
　　#10之：原脱，据影宋刻本补。
　　#11脉：影宋刻本作『寸』。下四『脉』字仿此。
　　孙真人备急千金要方卷之八十五
　　宋朝奉郎守太常少卿充秘阁校理林亿等校正
　　平脉方
　　五脏积聚第七
　　人病有积、有聚、有谷气。谷一作系。夫积者脏病，终不移也；聚者腑病，发作有时，展转痛移为可治也；谷气者，胁下牵痛，按之则愈，愈复发为谷气。夫病已愈不得复发，今病复发即为谷气也。诸积大法，脉来而细软附骨者为积#1也。寸口结，积在胸中；微出寸口，积在喉中。关上结，积在脐傍；微下关者，积在小腹。尺中结，积在气冲；上关上，积在心下。脉出在左积在左，脉出在右积在右；脉两出积在中央，各以其部处之。寸口沉而横者，胁下及腹中有横积痛，其脉弦。腹中急痛，腰背痛相引，腹中有寒疝瘕。
　　脉弦紧而细微者，症也。夫寒痹，症瘕积聚之脉，状皆弦紧。若在心下即寸弦紧；在胃管即关弦紧；在脐下即尺弦紧。一曰关脉长弦，有积在脐左右上下。
　　又脉症法：左手脉横症在左，右手脉横症在右，脉头大在上，头小在下。
　　又一法：横脉见左积在右，见右积在左；偏得洪实而滑亦为积；弦紧亦为积，为寒痹，为疝痛。内有积不见脉，难治；见一脉相应为易治；诸不相应，为不合治也。左手脉大，右手脉小，上病在左胁，下病在左足；右手脉大，左手脉小，上病在右胁，下病在右足。脉弦而伏者，腹中有症不可转也，必死不治。脉来细而沉时直者，身有痈肿，若腹中有伏梁；脉来沉而虚者，泄注也；脉来小沉实者，胃中有积聚，不可下，食即吐。
　　阴阳表里　虚实第八
　　弦为少阳，缓为阳明，洪为太阳，三阳也。微为少阴，迟为厥阴，沉为太阴，三阴也。
　　脉有一阴一阳，一阴二阳，一阴三阳；有一阳一阴，一阳二阴，一阳三阴。如此言之，寸口有六脉，俱动耶？然：经言如此者，非有六脉俱动也，谓浮、沉、长、短、滑、涩也。凡脉浮滑长者，阳也；沉涩短者，阴也。所以言一阴一阳者，谓脉来沉而滑也。一阴二阳者，谓脉来沉滑而长也。一阴三阳者，谓脉来浮滑而长，时一沉也。所以言一阳一阴者，谓脉来浮而涩也。一阳二阴者，谓脉来长而沉涩也。一阳三阴者，谓脉来沉涩而短，时一浮也。各以其经所在，言病之逆顺也。
　　脉有阳盛阴虚，阴盛阳虚，何谓也？然：浮之损小，沉之实大，故曰阴盛阳虚；沉之损小，浮之实大，故曰阳盛阴虚。是谓阴阳虚实之意也。凡脉浮、大、数、动、长、滑，阳也；沉、涩、弱、弦、短、微，阴也。阳病见阴脉者，逆也，主死；阴病见阳脉者，顺也，主生。关前为阳，关后为阴。阳数即吐，阴微即下；阳弦则头痛，阴弦即腹痛，以依阴阳察病也。又尺脉为阴，阴脉常沉而迟；寸关为阳，阳脉但浮而速。有表无里　，邪之所止得鬼病。何谓表里　？寸尺为表，关为里　。两头有脉，关中绝不至也。尺脉上不至关为阴绝，寸脉下不至关为阳绝。阴绝而阳微，死不治。呼为表，属腑；吸为里　，属脏。阳微不能呼，阴微不能吸，呼吸不足，胸中短气。弱反在关，濡反在巅，微在其上，涩反在下。微即阳气不足，沾热汗出；涩即无血，厥而且寒。
　　诸腑脉为阳，主热；诸脏脉为阴，主寒。阳微则汗，阴浮自下。《脉经》作阴微。阳数口生疮，阴数加微，必恶寒而烦扰不得眠。阳扎吐血，《脉经》作阳数则吐血。阴芤下血。《脉经》作阴涩即下血。无阳即厥，无阴即呕。
　　寸口脉浮大而疾者，名曰阳中之阳，病苦烦满，身热，头痛，腹中热。
　　寸口脉沉细者，名曰阳中之阴，病苦悲伤不乐，恶闻人声，少气，时汗出，阴气不通，不通一作并。臂不能举。《巢源》作臂偏不举。
　　尺脉沉细者，名曰阴中之阴，病苦两经酸疼，不能久立，阴气衰，小便余沥，阴下湿痒。
　　尺脉滑而浮大者，名曰阴中之阳。病苦小腹痛满，不能溺，溺即阴中痛，大便亦然。
　　尺脉牢而长，关上无有，此为阴干阳，其人苦两经重，小腹引腰痛。
　　寸口壮大，尺中无有，此为阳干阴，其人苦腰背痛，阴中伤，足经寒。
　　人有三虚三实者，何谓也？然：有脉之虚实，有病之虚实，有诊之虚实。脉之虚实者，脉来濡者为虚，牢者为实也。病之虚实者，出者为虚，入者为实；言者为虚，不言者为实；缓者为虚，急者为实也。诊之虚实者，痒者为虚，痛者为实；外痛内快，为外实内虚；内痛外快，为内实外虚。故曰虚实也。
　　问曰：何谓虚实？答曰：邪气盛则实，精气夺则虚。何谓重实？所谓重实者，大热病，气热脉满，是谓重实也。
　　脉盛、皮热、腹胀、前后不通、悗瞀，为五实。
　　脉细、皮寒、气少、泄痢注前后、饮食不入，为五虚也。
　　何时得病第九
　　何以知人露卧得病？阳中有阴也。
　　何以知人夏月得病？诸阳入阴也。
　　何以知人春得病？无肝脉也。无心脉，夏得病。无肺脉，秋得病。无肾脉，冬得病。无脾脉，四季之月得病。
　　扁鹊华佗察声色要诀第十
　　病人五脏已夺，神明不守，声嘶者死。
　　病人循衣缝，谵言者，不可治。
　　病人阴阳俱绝，掣衣掇空，妄言者，死。
　　病人妄语错乱及不能语者，不治。热病者，可治。
　　病人阴阳俱绝，失音不能言者，三日半死。
　　病人两目眦有黄色起者，其病方愈。
　　病人面黄目青者不死，青如草滋死。
　　病人面黄目赤者不死，赤如恤血死。
　　病人面黄目白者不死，白如枯骨死。
　　病人面黄目黑者不死，黑如始死。
　　病人面目俱等者不死。
　　病人面黑目青者不死。
　　病人面青目白者死。
　　病人面赤目青者六日死。
　　病人面黄目青者，九日必死，是谓乱经。饮酒当风，邪入胃经；胆气妄泄，目则为青；虽有天救，不可复生。
　　病人面赤目白者，十日死。忧恚思虑，心气内索，面色反好，急求棺椁。
　　病人面白目黑者死。此谓荣华已去，血脉空索。
　　病人面黑目白者，八日死。肾气内伤，病因留积。
　　病人面青目黄者，五日死。病人着床，心痛短气，脾竭内伤；百病复愈，能起彷徨；因坐於地，其立倚床；能治此者，可谓神良。
　　病人面无精光若土色，不受饮食者，四日死。
　　病人目无精光，及牙齿黑色者，不治。
　　病人耳目鼻口有黑色起，入於口者，必死。
　　病人耳目及颇颊赤者，死在五日中。
　　病人黑色出於额上发际，下直鼻脊两颧上者，亦死在五日中。
　　病人及健人黑色，若白色起，入目及鼻口者，死在三日中。
　　病人及健人面忽如马肝色，望之如青，近之如黑者，死。
　　病人面黑，目直视，恶风者，死。
　　病人面黑唇青者，死。
　　病人面青唇黑者，死。
　　病人面黑，两胁下满，不能自转反者，死。
　　病人目回回直视，肩息者，一日死。
　　病人阴结阳绝，目精脱，恍惚者，死。
　　病人阴阳绝竭，目眶陷者，死。
　　病人眉系倾者，七日死。
　　病人口如鱼口，不能复闭，而气出多不返者，死。
　　病人口张者，三日死。
　　病人唇青，人中反者，三日死。
　　病人唇反，人中满者，死。
　　病人唇口忽乾者，不治。
　　病人唇肿齿焦者，死。
　　病人齿忽变黑者，十三日死。
　　病人舌卷卵缩者，必死。
　　病人汗出不流，舌卷黑者，死。
　　病人发直者，十五日死。
　　病人发如乾麻，善怒者，死。
　　病人发与眉冲起者，死。
　　病人爪甲青者，死。
　　病人爪甲白者，不治。
　　病人手足爪甲下肉黑者，八日死。
　　病人荣卫竭绝，面浮肿者，死。
　　病人卒肿，其面苍黑者，死。
　　病人手掌肿无文者，死。
　　病人脐肿反出者，死。
　　病人阴囊茎俱肿者，死。
　　病人脉绝口张足肿者，五日死。
　　病人足趺肿，呕吐头重者，死。
　　病人足趺上肿，两膝大如斗者，十日死。
　　病人卧，遗屎不觉者，死。
　　病人尸臭者，不可治。
　　肝病皮白，肺之日，庚辛死。
　　心病目黑，肾之日，壬癸死。
　　脾病唇青，肝之日，甲乙死。
　　肺病颊赤目肿，心之日，丙丁死。
　　肾病面肿唇黄，脾之日，戊己死。
　　青欲如苍璧之泽，不欲如蓝。
　　赤欲如帛里　朱，不欲如赭。
　　白欲如鹅羽，不欲如盥。
　　黑欲如重漆，不欲如炭。
　　黄欲如罗里　雄黄，不欲如黄土。
　　诊五脏六腑气绝证候第十一
　　病人肝绝，八日死。何以知之？面青，但欲伏眠，目视而不见人，汗一作泣出如水不止。一曰二日死。
　　病人胆绝，七日死。何以知之？眉为之倾。
　　病人筋绝，九日死。何以知之？手足爪甲青，呼骂不休。一曰八日死。
　　病人心绝，一日死。何以知之？肩息回视，立死。一曰目亭亭，二日死。
　　病人肠一云肠绝，六日死。何以知之？发直如乾麻，不得屈伸，白汗不止。
　　病人脾绝，十二日死。何以知之？口冷足肿，腹热胪胀，泄利不觉，出无时度。一曰五日死。
　　病人胃绝，五日死。何以知之？脊痛，腰中重，不可反覆。一曰腓肠平，九日死。
　　病人肉绝，六日死。何以知之？耳乾，舌皆肿，溺血，大便赤泄。一曰足肿，九日死。
　　病人肺绝，公一页死。何以知之？口张，但气出而不还。一曰鼻口虚张短气。
　　病人大肠绝，不治。何以知之？泄利无度，利绝则死。
　　病人肾绝，四日死。何以知之？齿为暴枯，面为正黑，目中黄色，腰中欲折，白汗出如流水。一曰人中平，七日死。
　　病人骨绝，齿黄落，十日死。
　　诸浮脉无根者皆死。已上五脏六腑为根也。
　　诊四时相反脉　第十二
　　春三月木旺，肝脉治当先至，心脉次之，肺脉次之，肾脉次之，此为王相顺脉也。到六月土王，脾脉当先至而反不至，反得肾脉，此为肾反脾也，七十日死。何谓肾反脾？夏火王，心脉当先至，肺脉次之，而反得肾脉，是谓肾反脾。期五月、六月，忌丙丁。脾反肝，三十日死。何谓脾反肝？春肝脉当先至而反不至，脾脉先至，是谓脾反肝。期正月、二月，忌甲乙。肾反肝，三岁死。何谓肾反肝？春肝脉当先至而反不至，肾脉先至，是谓肾反肝。期七月、八月，忌庚辛。肾反心，二岁死。何谓肾反心？夏心脉当先至而反不至，肾脉先至，是谓肾反心。期六月，忌戊己。此中不论肺金之气，疏略未谕指南，又推五行，亦颇颠倒，待求别录上。
　　凡疗病，察其形貌、神气、色泽，脉之盛衰，病之新故，乃可治之。形气相得，色泽以浮，脉从四时，此为易治。形气相失，色夭不泽，脉实坚甚，脉逆四时，此为难治。
　　逆四时者，春得肺脉，夏得肾脉，秋得心脉，冬得脾脉。其至皆悬、绝、涩者，曰逆。春夏沉涩，秋冬浮大，病热脉静，泄痢脉大，脱血脉实，病在中脉坚实，病在外脉不实，名逆四时，皆难疗也。凡四时脉皆以胃气为本，虽有四时王相之脉，无胃气者难瘥也。何谓胃脉？来弱以滑者是也，命曰易治。
　　诊脉动止投数疏数死期年月第十三
　　脉一动一止，二日死。一经云一日死。
　　脉二动一止，三日死。
　　脉三动一止，四日死，或五日死。
　　脉四动一止，六日死。
　　脉五动一止，七日死，或五日死。
　　脉六动一止，八日死。
　　脉七动一止，九日死。
　　脉八动一止，十日死。
　　脉九动一止，九日死。又云十一日死。一经云十三日死，若立春死。
　　脉十动一止，立春死。一经云立夏死。
　　脉十一动一止，立夏死。一经云夏至死；又云立秋死。
　　脉十二动、十三动一止，立秋死。一经云立冬死。
　　脉十四动、十五动一止，立冬死。一经云立夏死。
　　脉二十动一止，一岁死，若立秋死。脉二十一动一止，二岁死。
　　脉二十五动一止，二岁死。一经云一岁死，又云立冬死。
　　脉三十动一止，二岁死，若三岁死。
　　脉三十五动一止，三岁死。
　　脉四十动一止，四岁死。
　　脉五十动一止，五岁死。不满五十动一止，五岁死。
　　五行气毕，阴阳数同；荣卫出入，经脉通流；昼夜百刻，五德相生。
　　脉来五十投而不止者，五脏皆受气，即无病也。
　　脉来四十投而一止者，一脏无气。却后四岁，春草生而死。
　　脉来三十投而一止者，二脏无气，却后三岁，麦熟而死。
　　脉来二十投而一止者，三脏无气。却后二岁，桑椹赤而死。
　　脉来十投而一止者，四脏无气，岁中死。得节不动，出清明死，远不出谷雨死矣。
　　脉来五动而一止者，五脏无气，却后五日而死。
　　脉一来而久住者，宿病在心，主中治。
　　脉二来而久住者，病在肝，枝中治。
　　脉三来而久住者，病在脾，下中治。
　　脉四来而久住者，病在肾，间中治。
　　脉五来而久住者，病在肺，枝中治。
　　五脉病，虚羸人得此者死。所以然者，药不得而治，针不得而及，盛人可治，气全故也。
　　孙真人备急千金要方卷之八十五竟
　　#1积：原作『即』，据影宋刻本改。
　　孙真人备急千金要方卷之八十六
　　宋朝奉郎守太常少卿充秘阁校理林亿等校正
　　平脉方
　　扁鹊诊诸反逆死脉要诀第十四
　　扁鹊曰：夫相死脉之气，如群乌之聚，一马之驭，系水交驰之状，如悬石之落，出筋之上，藏筋之下，坚关之裹，不在荣卫，伺候交射，不可知也。
　　脉病人不病，脉来如屋漏、雀啄者死。屋漏者，其来既绝而止，时时复起，而不相连属也。雀啄者，脉来其数而疾，绝止复顿来也。又经言：得病七八日，脉如屋漏、雀啄者死。脉弹人手如黍米也。
　　脉来如弹石，去如解索者死。弹石者，辟辟急也。解索者，动数而随散乱，无复次绪也。
　　脉困，病人脉如虾之游，如鱼之翔者死。虾游者，苒苒而起，寻复退没，不知所在，久乃复起，起辄迟而没去速者是也。鱼翔者，似鱼不行，而但掉尾动，头身播而久住者是也。
　　脉如悬薄卷索者死。
　　脉如转豆者死。
　　脉如偃刀者死。
　　脉涌涌不去者死。
　　脉忽去忽来，暂止复来者死。
　　脉中侈者死。
　　脉分绝者死。上下分散也。
　　脉有表无裹者死，经名曰结，去即死。何谓结？脉在指下如麻子动摇，属肾，名曰结，去死近也。
　　脉五来不复增减者死，经名曰代。何谓代？脉五来一止也，脉七来是人一息，半时不复增减，亦名曰代，正死不疑。
　　经言：病或有死，或有不治自愈，或有连年月而不已。其死生存亡，可切脉而知之耶？然，可具知也。
　　设病者若闭目不欲见人者，脉当得肝脉弦急而长，而反得肺脉浮短而涩者死。
　　病若开目而渴，心下牢者，脉当得紧实而数，反得沉滑而微者死。
　　病若吐血，复鼽衄者，脉当得沉细，而反得浮大牢者死。
　　病若谵言妄语，身当有热，脉当洪大，而反得手足四逆，脉反沉细微者死。
　　病若大腹而泄，脉当微细而涩，反得紧大而滑者死。此之谓也。
　　经言：形脉与病相反者死，奈何？然：病若头痛目痛，脉反短涩者死。
　　病若腹痛，脉反浮大而长者死。
　　病若腹满而喘，脉反滑利而沉者死。
　　病若四肢厥逆，脉反浮大而短者死。
　　病若耳聋，脉反浮大而涩者死。《千金翼》云：脉大者生，沉运细者难治。
　　病若目□□，脉反大而缓者死。
　　左有病而右痛，右有病而左痛，下有病而上痛，上有病而下痛，此为逆，逆者死，不可治。
　　脉来沉之绝濡，浮之不止，推手者，半月死。一作半日。
　　脉来微细而绝者，人病当死。
　　人病脉不病者生，脉病人不病者死。
　　人病尸厥，呼之不应，脉绝者死。
　　脉当大反小者死。
　　肥人脉细小如丝欲绝者死。
　　赢人得躁脉者死。
　　人身涩而脉来往滑者死。
　　人身滑而脉来往涩者死。
　　人身小而脉来往大者死。
　　人身大而脉来往小者死。
　　人身短而脉来往长者死。
　　人身长而脉来往短者死。
　　尺脉上应寸口大迟者，半日死。《脉经》云：尺脉不应寸，时如驰，半日死。
　　诊五脏六腑十二经脉，皆有相反，有一反逆，即为死候也。
　　诊百病死生要诀第十五
　　凡诊脉，当视其人大小长短及性气缓急，脉之迟速，大小长短，皆如其人形性者吉，反之者凶。
　　诊伤寒热盛，脉浮大者生，沉小者死。伤寒已得汗，脉沉小者生，浮大者死。
　　温病，三四日以下不得汗，脉大疾者生，脉细小难得者，死不治。
　　温病时行大热，其脉细小者死。《脉经》时行作穰穰。
　　温病下利，腹中痛甚者，死不治。
　　温病汗不出，出不至足者死。厥逆汗出，脉坚强急者生；虚缓者死。
　　热病二三日，身体热，腹满，头痛，食饮如故，脉直而疾者，八日死。四五日，头痛，腹痛而吐，脉来细强，十二日死。八九日，头不疼，身不痛，目不赤，色不变，而反利，脉来牒牒，按之不弹手，时大，心下坚，十七日死。
　　热病七八日，脉不软一作喘不散一作数者，当喑，疮后三日，若汗不出者死。
　　热病七八日，其脉微细，小便不利，加暴口燥，脉代，舌焦枯黑者死。
　　热病未得汗，脉盛躁疾，得汗者生，不得汗者难瘥。
　　热病已得汗，脉静安者生，脉躁者难治。
　　热病脉躁盛而不得汗者，此阳之极也，十死不治。
　　热病已得汗，脉常躁盛，阴气之极也，亦死。《太素》作阳极。
　　热病已得汗，常大热不去者亦死。大，一作专。
　　热病已得汗，热未去，脉微躁者，慎不得刺治也。
　　热病发热甚者，其脉阴阳皆竭，慎勿刺。不汗出，必下利。
　　诊人被风，不仁痿蹶，其脉虚者生，《巢源》云虚数者生。坚急疾者死。
　　诊癫病，虚则可治，实则死。
　　癫疾，脉实坚者生，脉沉细小者死。
　　癫疾，脉搏大滑者，久久自已。其脉沉小急实，不可治；小坚急，亦不可疗。
　　诊头痛目痛，久视无所见者死。久视，一作卒视。
　　诊人心腹积聚，其脉坚强急者生，虚弱者死。又实强者生，沉者死。其脉大，腹大胀，四肢逆冷，其人脉形长者死。腹胀满，便血，脉大时绝，极下血，脉小疾者死。
　　心腹痛，痛不得息，脉细小迟者生；坚大疾者死。
　　肠僻便血，身热则死，寒则生。
　　肠澼下白沫，脉沉则生，浮则死。
　　肠澼下脓血，脉悬绝则死，滑大则生。
　　肠澼之属，身热，脉不悬绝，滑大者生，悬涩者死。以脏期之。
　　肠澼下脓血，脉沉小流连者生；数疾且大有热者死。
　　肠澼，筋挛，其脉小细安静者生；浮大紧者死。
　　洞泄，食不化，下脓血，脉微小者生，紧急者死。
　　泄注，脉缓时小结者生；浮大数者死。
　　□蚀阴疰，其脉虚小者生；紧急者死。
　　咳嗽，脉沉紧者死；浮直者生；浮软者生；小沉伏匿者死。
　　咳嗽，赢瘦，脉形坚大者死。
　　咳脱形，发热，脉小坚急者死。
　　肌瘦下脱形，热不去者死。咳而呕，腹胀且泄，其脉弦急欲绝者死。
　　吐血衄血，脉滑小弱者生，实大者死。
　　汗出若衄，其脉小滑者生，大躁者死。
　　唾血，脉紧强者死，滑者生。
　　吐血而咳上气，其脉数，有热，不得卧者死。
　　伤寒家，咳而上气，其脉数散者死。谓其人形损故也。
　　上气，脉数者死，谓其形损故也。
　　上气，喘息低昂，其脉滑，手足温者生；脉涩，四肢寒者死。
　　上气，面浮肿，肩息，其脉大，不可治。加利必死。一作又甚。
　　上气，注液，其脉虚宁宁伏匿者生，坚强者死。
　　寒气上攻，脉实而顺滑者生，实而逆涩则死。《太素》 云：寒气暴上，脉满实，何如？曰：实而滑则生，实而逆则死。其形尽满，何如？曰：举形#1尽满者，脉急大坚，尺满而不应，如是者，顺则生，逆则死。何谓顺则生，逆则死？曰：所谓顺者，手足温也；所谓逆者，手足寒也。
　　消渴，其脉数大者生，细小浮短者死。
　　痟瘅，脉实大，病久可治。脉悬小坚急，病久不可治。
　　消渴，脉沉小者生，实坚大者死。
　　水病，脉洪大者可治，微细者不可治。
　　水病胀闭，其脉浮大软者生，沉细虚小者死。
　　水病，腹大如鼓，脉实者生，虚者死。
　　卒中恶，吐血数升，脉沉数细者死，浮大疾快者生。
　　卒中恶，腹大，四肢满，脉大而缓者生，紧而浮者死。紧细而微者亦生。
　　病疮，腰脊强急，瘈痰者，皆不可治。
　　寒热，瘈痰，其脉代绝者死。
　　金疮，血出太多，其脉虚细者生，数实大者死。
　　金疮出血，脉沉小者生，浮大者死。
　　斫疮出血一二石，脉来大，二十日死。
　　斫刺俱有，病多少血出不自止断者，脉止脉来大者，七日死。
　　从高顿仆，内有血，腹胀满，其脉坚强者生，小弱者死。
　　人为百药所中伤，脉微细者死，洪大而速者生。《脉经》 远作迟。
　　人病甚而脉不讽者，难瘥。
　　人病甚而脉洪，易瘥。
　　人阴阳俱结者，见其上齿如熟小豆，其脉躁者死。结，一作竭。
　　人内外俱虚，身体冷而汗出，微呕而烦扰，手足厥逆，体不得安静者死。
　　脉实满，手足寒，头热，春秋生，冬夏死。
　　老人脉微，阳羸阴强者生，脉焱大加息者死。
　　阴弱阳强，脉至而代，奇月而死。
　　尺脉涩而坚，为血实气虚也。其发病腹痛逆满，气上行，此为妇人胞中绝伤，有恶血，久成结瘕。得病以冬时，黍际赤而死。
　　尺脉细而微者，血气俱不足，细而来有力者，是谷气不足，病得节辄动，枣叶生而死。此病秋时得之。
　　左手寸口脉偏动，乍大乍小不齐，从寸口至关，关至尺，三部之位，处处动摇，各异不同，其人病仲夏，得之此脉，桃花落而死。花，一作叶。
　　右手寸口脉偏沉伏，乍小乍大，朝来浮大，幕夜沉伏，浮大即太过，上出鱼际，沉伏即下不至关中，往来无常，时时复来者，榆叶枯落而死。叶，一作荚。
　　右手尺部脉三十动一止，有顷更还；二十动一止，乍动乍疏，不与息数相应，其人虽食谷犹不愈，艺#2草生而死。
　　左手尺部脉四十动而一止，止而复来，来逆如循直木，如循张弓弦，絙经然如两人共引一索，至立春而死。《脉经》 作至立冬死。
　　诊三部脉虚实诀死生第十六
　　凡三部脉，大都欲等，只如小人、细人、妇人脉小软。小儿四五岁者，脉呼吸八至，细数吉。《千金翼》云：人大而脉细，人细而脉大，人乐而脉实，人苦而脉虚，性急而脉缓，性缓而脉躁，人壮而脉细，人赢而脉大，此皆为逆，逆则难治。反此为顺，顺则易治。凡妇人脉，常欲濡弱於丈夫，小儿四五岁者，脉自快#3疾，呼吸八至也。
　　三部脉或至或不至，冷气在胃中，故令脉不通。三部脉虚，其人长病得之死；虚而涩，长病亦死；虚而滑亦死；虚而缓亦死；虚而弦急，癫病亦死。
　　三部脉实而长#4；长病得之死。实而滑，长病得之生，卒病得之死，实而缓亦生，实而紧亦生。实而紧急，癫病可治。
　　三部脉强，非称其人，病便死。
　　三部脉赢，非其人，得之死。
　　三部脉粗，长病得之死，卒病得之生。
　　三部脉细而软，长病得之生，细而数亦生，微而紧亦生。
　　三部脉微而伏，长病得之死。
　　三部脉软，长病得之不治自愈，治之死。卒病得之生。
　　三部脉浮而结，长病得之死。浮而滑，长病亦死。
　　三部脉浮而数，长病风得之生，卒病得之死#5。
　　三部脉芤，长病得之生。
　　三部脉弦而数，长病得之生，卒病得之死。
　　三部脉革，长病得之死#6，卒病得之生。
　　三部脉坚而数，如银钗股，蛊毒病必死。数而软，蛊毒病得之生。
　　三部脉潎潎如羹上肥，长病得之死，卒病得之生。
　　三部脉连连如蜘蛛丝，长病得之死，卒病得之生。
　　三部脉如霹雳，长病得之死。
　　三部脉如角弓，长病得之死。
　　三部脉累累如贯珠，长病得之死。
　　三部脉如水淹然流，长病不治自愈，治之反死。
　　三部脉如屋漏，长病十四日死。《脉经》云十日死。
　　三部脉如雀啄、长病七日死。
　　三部脉如釜中汤沸，朝得暮死，夜半得日中死，日中得夜半死。
　　三部脉急切，腹间病，又婉转腹痛，针上下瘥。
　　孙真人备急千金要方卷八十六竟
　　#1形：原作『垂』据影宋刻本改。
　　#2艺：影宋刻本作『繁』。
　　#3快：原作『诀』，据影宋刻本改。
　　#4长：影来刻本作『大』。
　　#5死：原作『生』，据影宋刻本改。
　　#6死：原作『生』，据影宋刻本改。
　　孙真人备急千金要方卷之八十七
　　宋期奉郎守太常少卿充秘阁校理林亿等校正
　　针灸方
　　明堂三人图第一
　　仰人十四门　伏人十门　侧人六门
　　夫病源所起，本於脏腑，脏腑之脉，并出手足，循环腹背，无所不至，往来出没，难以测量。将欲指取其穴，非图莫可。预备之要，非灸不精。故经曰：汤药攻其内，针灸攻其外，则病无所逃矣。方知针灸之功，过半於汤药矣。然去圣久远，学徒蒙昧，孔穴出入，莫测经源，济弱扶危，临事多惑。余慨其不逮，聊因暇隙，鸠集今古名医明堂，以述《针灸经》 一篇，用补私阙。庶依图知穴，按经识分，则孔穴亲疏，居然可见矣。旧明堂图年代久远，传写错误，不足指南，今一依甄权等新撰为定云耳。若依明堂正经，人是七尺六寸四分之身，今半之为图，人身长三尺八寸二分，其孔穴相去亦皆半之，以五分为寸，其尺用夏家古尺，司马六尺为步，即江淮吴越所用八寸小尺是也。其十二经脉，五色作之，奇经八脉以绿色为之。三人孔穴共六百五十穴，图之於后，亦睹之便令了耳。仰人二百八十二穴，背人一百九十四穴，侧人一百七十四穴，穴名共三百四十九，单穴四十八名，双穴三百一名。
　　仰人明堂图
　　十四门　一百五十七穴　内三十二穴单　二十五穴双
　　仰人头面三十六穴远近法第一
　　头部中行：
　　上星，在颅上，直鼻中央，入发际一寸陷容豆。
　　因会，在上星后一寸陷者中。
　　前顶，在囟会后一寸半骨陷中。
　　百会，在前顶后一寸半，顶中心。
　　头第二行：
　　五处，在头上，去上星傍一寸半。
　　承光，在五处后一寸，不灸。一本言一寸半。
　　通天，在承光后一寸半。
　　头第三行：
　　临泣，在目上眦，直上入发际五分陷者中。
　　目窗，在临泣后一寸。
　　正营，在目窗后一寸。
　　正面部中行：
　　神庭，在发际直鼻，不刺。
　　素窌，在鼻柱端。
　　水沟，在鼻柱下人中。
　　兑端，在唇上端。
　　龈交，在唇内齿上龈缝。
　　承浆，在颐前下唇#1之下。
　　廉泉，在颔下结喉上舌本。
　　面部第二行：
　　曲差，侠神庭傍一寸半，在发际。
　　攒竹，在眉头陷中。
　　精明，在目内眦外。
　　巨窌，侠鼻傍八分，直瞳子。
　　迎香，在禾命上一寸，鼻孔傍。
　　禾窌，直鼻孔下，侠水沟傍五分。
　　面部第三行：
　　阳白，在眉上一寸，直瞳子。
　　承泣，在目下七分，直瞳子，不灸。
　　四白，在目下一寸。
　　地仓，侠口傍四分。
　　大迎，在曲颔前一寸二分，骨陷中动脉。
　　面部第四行：
　　本神，侠曲差傍一寸半，在发际。一云直耳上入发际四分。
　　丝竹空，在眉后陷中，不灸。
　　瞳子窌，在目外，去眦五分。一名太阳，一名前关。
　　面部第五行：
　　头维，在额角发际，本神傍一寸半，不灸。
　　顿窌，在面欤骨下，下廉陷中。
　　上关，在耳前上鼽起骨，开口取之。一名客主人。
　　下关，在客主人下，耳前动脉下空下廉，合口有空，张口则闭。
　　颊车，在耳下曲颊端陷者中。
　　胸部中央直下七穴远近法第二
　　天突，在颈结喉下五寸宛宛中。
　　旋机，在天突下一寸陷中，仰头取之。
　　华盖，在旋机下一寸陷中，仰而取之。
　　紫宫，在华盖下一寸六分陷中，仰而取之。
　　玉堂，在紫宫下一寸六分陷中。
　　亶中，在玉堂下一寸六分，横直两乳间。
　　中庭，在宜中下一寸六分陷中。
　　胸部第二行六穴远近法第三
　　俞府，在巨骨下，去旋机傍各二寸陷者中，仰而取之。
　　或#2中，在俞府下一寸六分陷中，仰卧取之。
　　神藏，在或中下一寸六分陷中，仰而取之。
　　灵墟，在神藏下一寸六分陷中，仰卧取之。墟或作墙。
　　神封，在灵墟下一寸六分。
　　步廊，在神封下一寸六分陷中，仰而取之。
　　胸部第三行六穴远近法第四
　　气户，在巨骨下，侠俞府两傍各二寸陷中，仰而取之。
　　库房，在气户下一寸六分陷中，仰而取之。
　　屋翳，在库房下一寸六分陷中，仰而取之。
　　膺窗，在屋翳下一寸六分。
　　乳中，禁不灸刺。
　　乳根，在乳下一寸六分陷中，仰而取之。
　　胸部第四行六穴远近法第五
　　云门，在巨骨下，侠气户两傍各二寸陷中，动脉应手，举臂取之。
　　中府，在云门下一寸，一#3云一寸六分。乳上三肋间动脉应手陷中。
　　周荣，在中府下一寸六分陷中，仰而取之。
　　胸乡，在周荣下一寸六分陷中，仰而取之。
　　天溪，在胸乡下一寸六分陷中，仰而取之。
　　食窦，在天溪下一寸六分，举臂取之。
　　腹中第－行十四穴远近法第六
　　鸠尾，在臆前蔽骨下五分，不灸刺。
　　巨阙，在鸠尾下一寸。
　　上管，在巨阙下一寸，去蔽骨三寸。
　　中管，在上管下一寸。
　　建里，在中管下一寸。
　　下管，在建里下一寸。
　　水分，在下管下一寸，脐上一寸。
　　脐中，禁不刺。
　　阴交，在脐下一寸。
　　气海，在脐下一寸半。
　　石门，在脐下二寸，女子不灸。
　　关元，在脐下三寸。
　　中极，在脐下四寸。
　　曲骨，在横骨之上，中极下一寸，毛际陷中。
　　腹第二行十一穴远近法第七
　　幽门，在巨阙傍半寸陷中。心脏港云：侠巨阙两边，相去各一寸。
　　通谷，在幽门下一寸。
　　阴都，在通谷下一寸。
　　石关，在阴都下一寸。一名右关。
　　商曲，在石关下一寸。一名高曲。
　　育输，在商曲下一寸，直脐傍各五分。
　　中注，在育输下五分。
　　四满，在中注下一寸。肺脏登石：侠丹田。
　　气穴，在四满下一寸。妇人方上卷云：在关元左边二寸是，右二寸名子户。
　　大赫，在气穴下一寸。肾脏卷云：在屈骨端三寸。
　　横骨，在大赫下一寸。肾脏卷云：名屈骨，在阴上横骨中央，宛曲如却月中央是。
　　腹第三行十二穴远近法第八
　　不容，在幽门傍各一寸五分，去任脉二寸，直四肋端相去四寸。
　　承满，在不容下一寸。
　　梁门，在承满下一寸。
　　关门，在梁门下一寸，太乙上。
　　太乙，在关门下一寸。
　　滑肉门，在太乙下一寸。
　　天枢，一名长溪，去肓输一寸半，直脐傍二寸。脾脏登石：名长谷，侠脐相去一寸，一名循际。
　　外陵，在天枢下半寸，大巨上。
　　大巨，在脐下一寸，两傍各二寸，长溪下二寸。
　　水道，在大巨下三寸。
　　归来，在水道下二寸。《外台》作三寸。
　　气冲，在归来下一寸，鼠鼷上一寸。《素问□刺热论》注云：在腹脐下横骨两端，鼠鼷上一寸，动脉应手。
　　腹第四行七穴远近法第九
　　期门，在第二肋端，不容傍各一寸半，上直两乳。
　　日月，在期门下五分。
　　腹一及，在日月下一寸半。
　　大横，在腹哀下二寸，直脐傍。《甲乙》云三寸。
　　腹结，在大横下一寸三分。
　　府舍，在腹结下三寸。
　　冲门，上去大横五寸，在府舍下横骨两端约中。
　　手太阴肺经十穴第十
　　少商，在手大指端内侧，去爪甲角如韭叶。
　　鱼际，在手大指本节后内侧散脉中。
　　大泉，在手掌后陷者中。此即太渊也，避唐祖名当时改之#4，今存此名不改正，恐后人将为别#5是一穴也。
　　经渠，在寸口陷者中，不灸。
　　列缺，在腕上一寸半，手太阴络，别走阳明。
　　孔最，在腕上七寸，手太阴郄也。
　　尺泽，在肘中约上动脉。
　　侠白，在天府下，去肘五寸动脉。
　　天府，在腋下三寸，不灸。
　　臑会，在臂前廉，去肩头三寸。《甲乙》此穴在肩部，《外台》属大肠，《铜人经》属三焦。
　　手厥阴心主经八穴第十－
　　中冲，在手中指端，去爪甲如韭叶陷者中。
　　劳宫，在掌中央动脉。
　　大陵，在掌后两骨间。
　　内关，在掌后去腕二寸，《外台》作五寸。手心主络，别走太#6 阳。
　　间使，在掌后三寸，两筋间。
　　郄门，在掌后去腕五寸，《外台》云去内关五寸。手厥阴郄也。
　　曲泽，在肘内廉下陷者中，屈肘得之。
　　天泉，在腋下二寸，举腋取之。
　　手少阴心经八穴第十二
　　少冲，在手小指内廉之端，去爪甲如韭叶。
　　少府，在手小指大节后陷者中，直劳宫。大节又作本节。
　　神门，在掌后兑骨端陷者中。
　　郄郡，在掌后动脉中，去腕半寸，手少阴郄也。
　　通里，在腕后一寸，手少阴络，别走太阳。
　　灵道，在掌后一寸半。
　　少海，在肘内廉，节后陷中。
　　极泉，在腋下筋曰，动脉入骨。
　　足太阴脾经十－穴第十三
　　隐白，在足大趾端内侧，去爪甲如韭叶。
　　大都，在足大趾内，本节后陷中。肝脏卷云：在足大趾本节内侧白肉际。
　　太白，在足大趾内侧，核骨下陷中。
　　公孙，在足大趾本节后一寸，足太阴络，别走阳明。
　　商丘，在足内踝下，微前陷中。
　　三阴交，在内踝上八寸，骨下陷中。
　　漏谷，在内踝上六寸，骨下陷中，太阴络。《铜人经》云：亦名太阴络。
　　地机，一名脾舍，在膝下五寸，足太阴郄也。
　　阴陵泉，在膝下内侧辅骨下陷者中，伸足得之。
　　血海，在膝膑上内廉白肉际二寸半。一作三寸。
　　箕门，在鱼腹上筋间，动应手，阴市内。
　　足阳明胃经十五穴第十四
　　厉兑，在足大趾次趾之端，去爪甲角如韭叶。
　　内庭，在足大趾次趾外间。
　　陷谷，在足大趾次趾外间本节后，去内庭二寸。
　　冲阳，在足驸上五寸骨间，去陷谷一二寸。一云二寸。
　　解溪，在冲阳后一寸半。
　　丰隆，在外踝上八寸，足阳明络，别走太阴。
　　下廉，一名下巨虚，在上廉下三寸。
　　条口，在下廉上一寸。
　　巨虚上廉，在三里下三寸。
　　三里，在膝下三寸胻骨外。
　　犊鼻，在膝膑下骭上，侠解大筋中。
　　阴市，一名阴鼎，在膝上三寸，伏兔下。第二十耸万：在膝上，当伏兔下行二寸，临膝取之。
　　伏兔，在膝上六寸，不灸。
　　髀关，在膝上伏兔后，交分中。
　　梁丘，在膝上二寸两筋间或云三寸，足阳明郄也。
　　伏人明堂图
　　十门 一百五穴 内十六穴单 八十九穴双
　　伏人头上第一行五穴远近法第一
　　后顶，在百会后一寸半。
　　强问，在后顶后一寸半。
　　脑户，在枕骨上，强间后一寸半，不灸。
　　风府，在项后入发际一寸，大筋内宛宛中，不灸。
　　喑门，在项后发际宛宛中，不灸。
　　头上第二行三穴远近法第二
　　玉枕，在络却后七分半，侠脑户傍一寸三分，起肉枕骨上，入发际三寸。
　　络却，在通天后一寸半。
　　天柱，侠项后发际大筋外廉陷者中。
　　头上第三行三穴远近法第三
　　风池，在颞颥后发际陷中。
　　承灵，在正营后一寸半。
　　脑空，在承灵后一寸半，侠玉枕傍枕骨下陷中，一名颞颥。
　　伏人耳后六穴远近法第四
　　颅息，在耳后青脉间。
　　瘈脉，在耳本鸡足青脉，不灸。
　　完骨，在耳后，入发际四分。
　　窍阴，在完骨上，枕骨下。
　　浮白，在耳后，入发际一寸。
　　翳风，在耳后陷中，按之引耳中。
　　脊中第一行十一穴远近法第五
　　大椎，在第一椎上陷中。
　　陶道，在大椎下节间。
　　身柱，在第三椎下节间。
　　神道，在第五椎下节间。
　　至阳，在第七椎下节间。
　　筋缩，在第九椎下节间。
　　脊中，在第十一椎下节间，不灸。
　　悬枢，在第十三椎下节间。
　　命门，在第十四椎下节间。
　　腰输，在第二十一椎下节间。
　　长强，在脊骶端。
　　脊中第二行二十－穴远近法第六
　　大杼，在项后第一椎下两傍各一寸半陷中。
　　风门，一名热府，在第二椎下两傍各一寸半。
　　肺输，在第三椎下两傍各一寸半。肺#7脏卷云：对乳引绳度之。
　　心输，在第五椎下两傍各一寸半。
　　膈输，在第七椎下两傍各一寸半。
　　肝输，在第九椎下两傍各一寸半。第八卷云：第九椎节脊中。
　　胆输，在第十椎下两傍各一寸半。
　　脾输，在第十一椎下两傍各一寸半。第八卷云：脾输无定所，随四季月应病即灸藏输，是脾穴。
　　胃输，在第十二椎下两傍各一寸半。
　　三焦输，在第十三椎下两傍各一寸半。
　　肾输，在第十四椎下两傍各一寸半。
　　大肠输，在第十六椎下两傍各一寸半。
　　小肠输，在第十八椎下两傍各一寸半。
　　膀胱输，在第十九椎下两傍各一寸半。
　　中膂输，在第二十椎下两傍各一寸半。
　　白环输，在第二十一椎下两傍各一寸半。
　　上窌，在第一空腰髁下一寸，侠脊两傍。
　　次窌，在第二空侠脊陷中。
　　中窌，在第三空侠脊陷中。
　　下窌，在第四空侠脊陷中。
　　会阳，在阴尾骨两傍。
　　脊中第三行十三穴远近法第七
　　附分，在第二椎下，附项内廉两傍各三寸。
　　魄户，在第三椎下两傍各三寸。
　　神堂，在第五椎下两傍各三寸。
　　论嘻，在肩膊内廉，侠第六椎下两傍各三寸。
　　膈关，在第七椎下两傍各三寸。
　　魂门，在第九椎下两傍各三寸。《外台》云十椎下。
　　阳纲，在第十椎下两傍各三寸。《外台》云十一椎。
　　意舍，在第十一椎下两傍各三寸。《外台》云九椎下。
　　胃仓，在第十二椎下两傍各三寸。
　　肓门，在第十三椎下两傍各三寸。
　　志室，在第十四椎下两傍各三寸。
　　胞育，在第十九椎下两傍各三寸。
　　秩边，在第二十一椎下两傍各三寸。
　　手少阳三焦经十七穴第八
　　关冲，在手小指次指之端，去爪甲角如韭叶。
　　掖门，在小指次指间陷者中。
　　中渚，在小指次指本节后间陷中。
　　阳池，在手表腕上陷者中。
　　外关，在腕后二寸陷中，手少阳络，别走心主。
　　支沟，在腕后三寸，两骨间陷中。
　　会宗，在腕后三寸空中，手少阳郄也。
　　三阳络，在臂上大交脉，支沟上一寸，不刺。
　　四渎，在肘前五寸外廉陷中。
　　天井，在肘后，外大骨后一寸，两筋间陷者中，屈肘得之。
　　清泠泉，在肘上三寸，伸肘举臂取之。泉亦是渊字。
　　消滦，在肩下臂外开腋斜肘分下行。
　　天宗，在秉风后，大骨下陷中。《外画》属小肠经。
　　臑输，侠肩命后大骨下胛上廉陷下。
　　肩外输，在肩胛上廉，去脊三寸陷者中。
　　肩中输，在肩胛内廉，去脊二寸陷者中。
　　曲垣，在肩中央，曲胛陷者中，按之应手痛。
　　手太阳小肠经九穴第九
　　少泽，在手小指端外侧，去爪甲一分陷中。
　　前谷，在手小指外侧，本节前陷中。
　　后溪，在手小指外侧，本节后陷中。
　　腕骨，在手外侧腕前，起骨下陷中。
　　阳谷，在手外侧腕中，兑骨之下陷中。
　　养老，在手踝骨上一空，在后一寸陷者中，手太阳郄也。
　　支正，在腕后五寸，手太阳络，别走少阴。
　　小海，在肘内大骨外，去肘端五分。
　　肩贞，在肩曲胛下两骨解间，肩髃后陷者中。《外台》在三焦经。
　　足太阳膀胱经十七穴第十
　　至阴，在足小趾外侧，去爪甲角如韭叶。
　　通谷，在足小趾外侧，本节前陷中。
　　束骨，在足小趾外侧，本节后陷中。
　　京骨，在足外节大骨下，赤白肉际陷中。
　　申脉，阳蹻所生，在外踝下陷中，容爪甲。
　　金门，在足外踝下陷中，一名关梁，足太肠郄也。
　　仆参，一名安耶，在足跟骨下陷中。
　　昆仑，在足外踝外#8，跟骨上陷中。
　　承山，一名鱼腹，一名伤山，一名肉柱，在兑踹肠下分肉间陷者中。
　　飞扬，一名厥阳，在外踝上七寸，足太阳络，别走少阳。
　　承筋，一名端肠，一名直肠，在经后，从脚跟上七寸，腨中央陷中，不刺。
　　合阳，在膝约中央下三寸。
　　委中，在腘中央约文中动脉。
　　委阳，在足太阳之前，少阳之后，出於腘中外廉两筋间，扶承下六寸。
　　浮郄，在委阳上一寸，展足得之。
　　殷门，在肉郄下六寸，
　　扶承，一名肉郡，一名阴关，一名皮部，在尸臀下股阴下文中。一云尻臀下横文中。
　　侧人明堂图
　　六门　八十七穴双
　　侧人耳颈二十穴远近法第一
　　颔厌，在曲周颞颥上廉。
　　悬颅，在曲周颞颥中。
　　悬厘，在曲周颞颥下廉。
　　天衢#9；在耳上如前三寸。
　　率谷，在耳上入发际一寸半。
　　曲鬓，在耳上发际曲隅陷中。
　　角孙，在耳廓中间，开口有空。
　　和窌，在耳前兑发下动脉。
　　耳门，在耳前起肉当耳缺。
　　听会，在耳前陷中，张口得之。
　　听宫，在耳中珠子，大如赤小豆。
　　天容，在耳下曲颊后。
　　天牖，在颈筋缺盆上，天容后，天柱前，完骨下，发际上一寸。
　　缺盆，在肩上横骨陷中。
　　扶突，在气舍后一寸半。
　　天窗，在曲颊下，扶突后，动应手陷中。
　　天鼎，在颈缺盆，直扶突曲颊下一寸，人迎后。
　　人迎，在颈大脉应手，侠结喉傍，以候五脏气，不灸。
　　水突，在颈大筋前，直人迎下，气舍上。一本云：水突在曲颊下一寸近后。
　　气舍，在颈，直人迎，挟天突陷中。
　　侧胁十穴远近法第二
　　章门，一名长平，在大横文外，直脐季肋端。
　　京门，在监骨腰中季肋，本侠脊。
　　带脉，在季肋下一寸八分。
　　五枢，在带脉下三寸。一云在水道下一寸半。
　　维道，在章门下五寸三分。
　　居髎，在长平下八寸三分，监骨上。
　　泉腋，在腋下三寸宛宛中，举臂得之。中风卷云：腋门在腋下攒毛中，一名泉腋，即渊腋是也。
　　大包，在泉腋下三寸。
　　辄筋，在腋下三寸，复前行一寸着胁。
　　天池，在乳后一寸，腋下着肋，直腋獗肋间。
　　侧人手阳明大肠经二十穴远近法第三
　　商阳，在手大指次指内侧，去爪甲角如韭叶。
　　二间，在手大指次指本节前，内侧陷者中。
　　三间，在手大指次指本节后，内侧陷者中。
　　合谷，在手大指次指歧骨间。
　　阳溪，在腕中上侧，两筋间陷中。
　　偏历，在腕后三寸，手阳明络，别走太阴。
　　温留，在腕后，小士五寸，大士六寸一作小上、大上，手阳明郄也。
　　下廉，在辅骨下，去上廉一寸。
　　上廉，在三里下一寸。
　　三里，在曲池下二寸。按之肉起，兑肉之端。
　　曲池，在肘后转屈肘曲骨之中。
　　肘命，在肘大骨外廉陷中。
　　五里，在肘上行向#10裹大脉中，不刺。
　　臂臑，在肘上七寸，□肉端。
　　肩窌，在肩端臑上，斜举臂取之。
　　秉风，侠天窌外，肩上偶后，举臂有空。
　　肩井，在肩上陷解中，缺盆上，大骨前。
　　天窌，在肩缺盆中上，毖骨之际陷者中。
　　肩髃，在肩端两骨间。脉极篇万：在肩外头近后，以手按之，有解宛宛中，《外台》名扁骨。
　　巨骨，在肩端上行两叉骨间陷中。
　　足少阳胆经十五穴远近法第四
　　窍阴，在足小趾次趾之端，去爪甲如韭叶。
　　侠溪，在足小趾次趾歧间本节前。
　　地五会，在足小趾次趾本节后，不灸。
　　临泣，在足小趾本节后间陷者中，去侠溪一寸半。
　　丘墟、在足外踝如前陷者中，去临泣三寸。
　　付阳，在外踝上三寸，太阳前，少阳后筋骨间。
　　悬锺，一名绝骨，在外踝上三寸动者中，足三阳络。
　　阳辅，在外踝上，辅骨前绝骨端，如前三分许、去丘墟七寸。
　　光明，在足外踝上五寸，足少阳络，别走厥阴。
　　外丘，在外踝上七寸，足少阳郄也，少阳所生。
　　阳交，一名别阳，一名足命，肠维郄。在外踝上七寸，邪属三肠分肉间。一本云踝上三寸。
　　阳陵泉，在膝下一寸外廉陷中。关阳，在阳陵泉上三寸，犊鼻#11外。一本云关陵。
　　中渎，在髀骨外，膝上五寸分肉间。
　　环跳，在髀枢中。
　　足厥阴肝经十一穴第五
　　大敦， 在足大趾端，去爪甲如韭叶，及三毛中。
　　行间，在足大趾间动应手陷中。
　　太冲，在足大趾本节后二寸，或一寸半陷中。
　　中封，在足内踝前一寸，仰足取之，伸足乃得。
　　蠡沟，在足内踝上五寸，足厥阴络，别走少阳。
　　中郄，在内踝上七寸腑骨中，与少阴相值，一名中都。
　　膝关，在犊鼻下三寸陷者中，足厥阴郄也。《甲乙》、《铜人经》云二寸，《甲乙》又以中郄为厥阴郄。
　　曲泉，在膝辅骨下大筋上、小筋下陷中，屈膝乃得。
　　阴包，在膝上四寸股内廉两筋间。
　　五里，在阴廉下二寸。
　　阴廉，在羊矢下，去气冲二寸动脉。
　　足少阴肾经十一穴第六
　　涌泉，一名地冲，在足心陷中，屈足卷趾宛宛中。肝脏卷云：在脚心大趾下大筋。
　　然骨，一名龙泉，在足内踝前，起大骨下陷者中。妇人方上卷云：在内踝前直下一寸。
　　太溪，在足内踝后跟骨上动脉陷者中。
　　大锺，在足跟后冲中，足少阴络，别走太阳。
　　水泉，在太溪下一寸，内踝下，足少阴郄也。
　　照海，阴蹻脉所生，在足内踝下。
　　伏留#12，一名昌阳，一名伏白，在足内踝上二寸陷中。
　　交信，在内踝上二寸，少阴前，太阴后廉筋骨间。
　　筑宾，在内踝上踹分中。
　　阴谷，在膝内辅骨之后，大筋之下，小筋之上，按之应手，屈膝而得之。
　　会阴，一名屏翳，在大便前小便后两阴间。
　　已上三人图共三百四十九穴。
　　三阴三阳流注第二#13
　　手三阴三阳穴流注法第二上
　　凡孔穴：所出为井，所流为荥，所注为输，所过为源，所行为经，所入为合。
　　灸刺大法：
　　春取荥，夏取输，季夏取经，秋取合，冬取井。
　　肺出少商为井，手太阴脉也，流於鱼际为荥，注於大泉为输，过於列缺为源，行於经渠为经，入於尺泽为合。
　　心出於中冲为井，心包络脉也，流采於劳宫为荥，注於大陵#14为输，过於内关为源，行於间使为经，入於曲泽为合。
　　心出於少冲为井，手少阴脉也，流於少府为荥，注於神门为鳅过於通里为源，行於灵道为经，入於少海为合。
　　大肠出於商阳为井，手阳明脉也，流於二间为荥，注於三间#15 为输，过於合谷为源，行於阳溪为经，入於曲池为合。
　　三焦出於关冲为井，手少阳脉也，流於腋门为荥，注於中渚为输，过於阳池为源，行於支沟为经，入於天井为合。
　　小肠出於少泽为井，手太阳脉也，流於前谷为荥，注於后溪为输，过#16於腕骨为源，行於阳谷为经，入於小海为合。
　　足三阴三阳穴流注法第二下
　　胃出於厉兑为井，足阳明脉也，流於内庭为荥，注於陷谷为输，过於冲阳为源，行於解溪为经，入於三里为合。
　　胆出於窍阴为井，足少阳脉也，流於侠溪为荥，注於临泣为输，过於丘墟为源，行於阳输为经乱。入於阳陵泉为合。
　　膀胱出於至阴为井，足太阳脉也，流於通谷为荥，注於束骨为输，过於京骨为源，行於昆仑为经，入於委中为合。
　　脾出於隐白为井，足太阴脉也，流於大都为荥，注於太一白为输，过於公孙为源，行於商丘为经，入於阴陵泉为合。
　　肝出於大敦为井，足厥阴脉也，流於行间为荥，注於太冲为输，过於中封为源，行於中郄为经，入於曲泉为合。
　　肾出於涌泉为并，足少阴脉也，流於然谷为荥，注於太溪为输，过於水泉为源，行於伏留为经，入於阴谷为合。
　　孙真人备急千金要方卷之八十七竟
　　#1历：原作『肾』，据影宋刻本改。
　　#2或：原作『或』，据影宋刻本改。下仿此。
　　#3一：原作『方』，据影宋刻本改。
　　#4之：原作『正』，据影宋刻本改。
　　#5别：原作『实』，据影宋刻本改。
　　#6太：影宋刻本作『少』。
　　#7肺：原作『第』，据影宋刻本改。
　　#8外：影宋刻本作『后』。
　　#9衢：影宋刻本作『衡』。
　　#10向：原作『马』，据影宋刻本改。
　　#11鼻：原作『皮』，据影宋刻本改。
　　#12伏留影宋刻本作『复溜』。下同。
　　#13三阴三阳流注第二；原胜颤据影宋刻本补。
　　#14大陵：原作『大海』，据影宋刻本改。
　　#15三问：原作『二间』，伟寥来刘本敌。
　　#16过：原作『骨』，据影宋刻本改。
　　孙真人备急千金要方卷之八十八
　　宋朝奉郎守太常少卿充．秘阁校理林亿等校正
　　针灸方
　　针灸禁忌法#1第三
　　针禁忌法
　　大寒无刺，《素问》云：天寒无刺，天温无疑。月生无泻，月满无补，月郭空无治。
　　新内无刺，已刺无内。
　　大怒无刺，已刺无怒。
　　大劳无刺，已刺无劳。
　　大醉无刺，已刺无醉。
　　大饱无刺，己刺无饱。
　　大饥无刺，已刺无饥。
　　大渴无刺，已刺无渴。
　　乘车来者，卧以休息如食顷，乃刺之。
　　步行来者，坐以休息如行十里顷，乃刺之。
　　大惊大恐，必定其气乃刺之。
　　刺中心，一日死，其动为噫。
　　刺中肺，三日死，其动为咳。
　　刺中肝，五日死，其动为语。
　　刺中脾，十五日死，其动为吞。
　　刺中肾，三日死，其动为嚏。刺中五脏死曰变动，出《素问□ 刺禁篇》 。又《诊要经终篇》云：中心者环死，中脾者五日死，中肾者七日死，中肺者五日死。又《四时刺逆从篇》云：中心一日死，其动为噫；中肝五日死，其动为语；中肺三日死，其动为咳；中肾六日死，其动为嚏欠；中脾十日死，其动为吞。王冰注云：此三论皆岐伯之言，有不同者，传之误也。
　　刺中胆，一日半死，其动吐呕。
　　刺中膈，为伤中，不过一岁必死。
　　刺趺上中大脉，血出不止死。
　　刺阴股中大脉，血出不止死。
　　刺面中流脉，不幸为盲。
　　刺客主人，内陷中脉，为内漏，为聋。
　　刺头中脑户，入脑立死。
　　刺膝膑出液为跛。
　　刺舌下中脉太过，血出不止为喑。
　　刺臂太阴脉，出血多立死。
　　刺足下布络中脉，血不出为肿#2。
　　刺足少阴脉，重虚出血，为舌难言。
　　刺郄中大脉，令人仆，脱色。
　　刺膺中陷中肺，为喘逆仰息。
　　刺气冲中脉，血不出为肿鼠鼷。
　　刺肘中内陷，气归之，为不屈伸。
　　刺脊间中髓为伛。
　　刺阴股下三寸内陷，令人遗溺。
　　刺乳上中乳房，为肿根蚀。
　　刺腋下胁间内陷，令人咳。
　　刺缺盆中内陷，气泄，令人喘咳
　　刺小腹中膀胱，溺出，令人小腹满。
　　刺手鱼腹内陷为肿。
　　刺腨肠内陷为肿。
　　刺目眶上陷骨中脉，为漏，为盲。
　　刺关节中液出，不得屈伸。
　　神庭禁不可刺。
　　上关刺不可深。
　　缺盆刺不可深。
　　颅息刺不可多出血。
　　脐中禁不可刺。
　　左角刺不可久留。
　　云门刺不可深。经云：云门刺不可深，今则都忌不刺，学者宜详悉之。
　　五里禁不可刺。
　　伏兔禁不可刺。按《甲乙》足阳明经：伏兔刺入五分，则不当禁。
　　三阳络禁不可刺。
　　伏留刺无多见血。
　　承筋禁不可刺。
　　然谷刺无多见血。
　　乳中禁不可刺。
　　鸠尾禁不可刺。
　　灸禁忌法
　　头维禁不可灸。
　　承光禁不可灸。
　　脑户禁不可灸。
　　风府禁不可灸。
　　喑门禁不可灸。
　　阴市禁不可灸。
　　下关耳中有干适低无灸。
　　耳门耳中有脓及适低无灸。
　　人迎禁不可灸。
　　阳关禁不可灸。
　　丝竹空灸之不幸，使人目小及盲。
　　承位禁不可灸。
　　脊中禁不可灸。
　　乳中禁不可灸。
　　瘈脉禁不可灸。
　　石门女子禁不可灸。
　　白环输禁不可灸。
　　气冲灸之不幸，不得息。
　　泉腋灸之不幸，生脓蚀。
　　天府禁不可灸。
　　经渠禁不可灸。
　　伏兔禁不可灸。
　　地五会禁不可灸。
　　鸠尾禁不可灸。
　　五脏六腑变化傍通诀第四
　　凡五脏六腑，变化无穷，散则#3诸经，其事隐没，难得具知。今纂集相附，以为傍通#4，令学者少留意推寻，造次可见矣。
　　五脏：肾水一、心火二、肝木三、肺金四、脾土五。
　　六腑：膀胱、小肠、胆、大肠、胃、三焦。
　　五脏经：足少阴、手少阴、足厥阴、手太阴、足太阴。
　　六腑经：足太阳、手太阳、足少阳、手阳明、足阳明、手少阳。
　　五脏脉：沉濡、洪盛、弦长、浮短、缓大。
　　五脏斤两：一斤二两又云一斤一两、十二两三毛七孔、四斤四两左三叶右四叶、三斤三两六叶两耳、二斤三两。
　　六腑斤两：九两二铢、二斤十四两、三两三铢、二斤十二两、二斤十四两。
　　六腑丈尺：纵广七寸又云九寸、长二丈四尺广二寸四分、三寸三分、一丈二尺广六寸、大一尺五寸。
　　六腑所受：九升二合又云九升九合、二斗四升、一合《难经》作三合、一斗二升、三斗五升。
　　五脏官：后宫列女、帝王、上将军又为郎官、大尚书又为上将军、谏议大夫。
　　六腑官：水曹掾、监仓吏、将军、决曹吏、监仓掾、内啬吏。
　　五脏输：十四椎、五椎、九椎、三椎、十一椎。
　　六腑输：十九椎、十八椎、十椎、十六椎、十二椎、十三椎。
　　五脏募：京门、巨阙、期门、中府、章门。
　　六腑募：中极、关元、日月、天枢、中管、石门。
　　五脏脉出：涌泉、中冲、大敦、少商、隐白此心包络经，心经出少冲。
　　流甲乙作留：然谷、劳宫心经流少府、行间、鱼际、大都。
　　注：太溪、大陵心经注神门、太冲、太泉、太白。
　　过：水泉、内关心经过通里、中封、列缺、公孙。
　　行：伏留、间使心经行灵道、中郄、经渠、商丘。
　　入：阴谷、曲泽心经入少海、曲泉、尺泽、阴陵泉。
　　六腑脉出：至阴、少泽、窍阴、阳、厉兑、关冲此三焦经出。
　　流：通谷、前谷、侠溪、二间、内庭、腋门。
　　注：束骨、后溪、临泣、三间、合谷、中渚。
　　过：京骨、腕骨、丘墟、合谷、冲阳、阳池。
　　行：昆仑、阳谷、阳辅、阳溪、解溪、支沟。
　　入：委中、小海、阳陵泉、曲池、里、天井。
　　五窍：耳二阴、舌口、目、鼻、唇。
　　五养：骨精、血脉、筋、皮毛、肉。
　　五液：唾、汗、相、涕、涎。
　　五声：呻噫、言、呼、哭、歌。
　　六气：呬、吹、呼、呵、嘘、嘻。
　　五神：志精、神性，又作脉神、血魂、气魄、意智，又作营意。
　　五有余病：胀满、笑不止、怒、喘喝仰息、泾溲不利。
　　五不足病：厥逆、忧一作悲、恐、利少气、四肢不用。
　　六情：恶哀、怵虑一作惠好、好喜一作直喜、威怒、乐愚、贪狼、廉贞、阴贼、宽大、公正、奸邪。
　　八性：欲忌、友爱、慈惠悲、气正、公私怨。
　　五常：智谋、礼哲、仁肃、义乂、信圣。
　　五事：听聪、视明、貌恭、言从、思睿。
　　五咎：急、豫、狂、僭、蒙。
　　五音：昤味、肆呼、讽、唱、歌。
　　五声：羽四十八丝、征五十四丝、角六十四丝、商七十二丝、宫八十一丝#5。
　　五色：黑、赤、青、白、黄。
　　五味：咸、苦、酸、辛、甘。
　　五臭：腐、焦、膻躁、腥、香。
　　五宜子来扶母：酸、甘、苦、咸、辛。
　　五恶味之恶：甘、咸、辛、苦、酸。
　　五恶气之恶：燥、热、风、寒、湿。
　　五数；一六、二七、三八、四九、五十。
　　五行：水、火、木、金、土。
　　五时：冬、夏、春、秋、季夏。
　　五形《外台》云：外应五行之形，内法五脏之象：曲、兑、直、屈#6、圆。
　　五畜：豕《外台》云豕鼠、羊《外台》云蛇马、鸡《外台》云虎兔、犬《外台》云猴鸡、牛《外台》云龙羊犬牛。
　　五谷：大豆、麦、麻、稻黄黍、稷。
　　五果：栗、杏、李、桃、枣。
　　五菜：藿、越、韭、葱、葵。
　　论曰：假令人肾、心、肝、肺、脾为脏，则膀胱、小肠、胆、大肠、胃为腑。足少阴为肾经，足太阳为膀胱经。下至五脏、五果、五菜皆尔，触类长之，他皆仿此。《外台》续添二十三条，本非《 千金》 之旧，今更不附入。
　　孙真人备急千金要方卷之八十八竟
　　#1法：原脱，据影宋刻本补。
　　#2为肿：此二字原脱，据影宋刻本补。
　　#3则：影宋刻本作『在』。
　　#4傍通：原作『膀适』，据影宋刻本改。
　　#5八十一丝：原『十』下脱『一丝』二字，据影宋刻本补。
　　#6屈：影宋刻本作『方』。
　　孙真人备急千金要方卷之八十九
　　宋朝奉郎守太常少卿充秘阁校理林亿等校正
　　针灸方
　　用针略例第五
　　夫用针刺者，先明其孔穴，补虚泻实，送坚付濡，以急随缓，荣卫常行，勿失其理。夫为针者不离乎心，口如衔索，目欲内视，消息气血，不得妄行。针入一分，知天地之气；针入二分，知呼吸出入，上下水火之气；针入三分，知四时五行，五脏六腑逆顺之气。针皮毛腠理者，勿伤肌肉；针肌肉者，勿伤筋脉；针筋脉者，勿伤骨髓；针骨髓者，勿伤诸络。
　　东方甲乙木，主人肝、胆、筋膜、魂。
　　南方丙丁火，主人心、小肠、血脉、神。
　　西方庚辛金，主人肺、大肠、皮毛魄。
　　北方壬癸水，主人肾、膀胱、骨髓、精志。
　　中央戊己土，主人脾、胃、肌肉、意智。
　　针伤筋膜者，令人愕视失魂。
　　伤血脉者，令人烦乱失神。
　　伤皮毛者，令人上气失魄。
　　伤骨髓者，令人呻昤失志。
　　伤肌肉者，令人四肢不收失智。
　　此为五乱，因针所生。若更失度者，有死之忧也。所谓针能杀生人，不能起死人，谓愚人妄针必死，不能起生人也。
　　又须审候，与死人同状者，不可为医；与亡国同政者，不可为谋。虽圣智神人，不能活死人、存亡国也。故曰：危邦不入，乱邦不居。凡愚人贪利，不晓於治乱存亡，危身灭族，彼此俱丧，亡国破家，亦医之道也。
　　凡用针之法，以补泻为先。呼吸应江汉，补泻校升斗，经讳有法则，阴 阳不相干。震为阳气始，火主#1於寅。兑为阴气终，戊为土墓#2 。坎为太玄华，冬至之日夜半一阳爻生。离为太阳精。为中女之象。欲补从卯南，补不足，地户至巽为地虚。欲泻从酉北。天门在乾。针入因日明，向寅至午。针出随月光。从申向午，午为日月光之位。如此思五行，气以调荣卫，用以将息之，是曰随身宝。
　　凡用锋针针者，除疾速也。先补五呼，刺入五分留十呼，刺入一寸留二十呼，随师而将息之。刺急者，深内而久留之；刺缓者，浅内而疾发针；刺大者，微出其血；刺滑者，疾发针，浅内而久留之；刺涩者，必得其脉，随其逆顺久留之，疾出之，压其穴勿出其血。诸小弱者，勿用大针。然气不足宜调以百药。余三针者，正中破痈坚瘤结息肉也，亦治人疾也。火针亦用锋针，油火烧之，务在猛热，不热即於人有损也。隔日一报，三报之后，当脓水大出为佳。
　　巨阙、太仓、上下管，此之一行有六穴，忌火针也。大症块当停针转动须臾为佳。
　　每针常须看脉，脉好乃下针，脉恶勿乱下针也。下针一宿发热恶寒，此为中病，勿怪之。
　　灸例第六
　　凡孔穴在身，皆是脏腑荣卫血脉流通，表裹往来各有所主，临时救难，必在审详。人有老少，体有长短，肤有肥瘦，皆须精思商量，准而折之，无得一概，致有差失。其尺寸之法，依古者八寸为尺，仍取病者男左女右，手中指上第一节为一寸。亦有长短不定者，即取手大拇指第一节横度为一寸。以意消息，巧拙在人。其言一夫者，以四指为一夫。又以肌肉文理节解缝会宛陷之中，及以手按之，病者快然。如此仔细安详用心者，乃能得之耳。
　　凡经云横三间寸者，财是三灸两间，一寸有三灸，灸#3有三分，三壮之处即为一寸。黄帝曰：灸不三分，是谓徒冤。炷务大也，小弱炷乃小作之，以意商量。
　　凡点灸法，皆须平直，四体无使倾侧，灸时孔穴不正，无益於事，徒破好肉耳。若坐点则坐灸之，卧点则外灸之，立点则立灸之，反此亦不得其穴矣。
　　凡言壮数者，若丁壮遇病，病根深笃者，可倍多於方数。其人老小赢弱者，可复减半。依扁鹊灸法，有至五百壮、千壮，皆临时消息之。明堂本经多云针入六分，灸三壮，更无余论。曹氏灸法有百壮者，有五十壮者。《小品》诸方，亦皆有此。仍须准病轻重以行之，不可胶柱守株。
　　凡新生儿七日以上，周年以还，不过七壮，炷如雀屎大。
　　凡灸，先阳后阴，言从头向左而渐下，次后从头向右而渐下，先上后下，皆以日正午已后，乃可下火灸之，时谓阴气未至，灸无不着。午前平旦谷气虚，令人癫眩不可针灸也，慎之。其大法如此，卒急者不可用此例。
　　灸之生熟法：腰已上为上部，腰已下为下部；外为阳部荣，内为阴部卫。故脏腑周流，名曰经络。是故丈夫四十已上气在腰，老妪四十已上气在乳。是以丈夫先衰於下，妇人先衰於上，灸之生熟，亦宜撙而节之，法当随病迁变。大法：外气务生，内气务熟，其余随宜耳。头者，身之元首，人神之所法，气口精明，三百六十五络，皆上归於头。头者，诸阳之会也，故头病必宜审之，灸其穴不得乱，灸过多伤神，或使阳精玄熟，令阴魄再卒，是以灸头正得满百。脊背者，是体之横梁，五脏之所击着，太阳之会合，阴阳动发，冷热成疾，灸太过熟，大害人也。臂脚手足者，人之枝干，其神击於五脏六腑，随血脉出，能远近采物，临深履薄，养於诸经。其地．狭浅，故灸宜少，灸过多即内神不得入，精神闭塞，否滞不仁，即臂不举。故四肢之灸，不宜太熟也。然腹脏之内为性，贪於五味无厌，成疾风寒结痼，水谷不消，宜当熟之。然大杼、脊中、肾输、膀胱八窌，可至二百壮。心主、手足太阴，可至六七十#5壮。三里、太溪#6、太冲、阴阳二陵泉、上下二廉，可至百壮。腹上、下管、中管、太仓、关元，可至百壮。若病重者，皆当三报之，乃愈病耳。若治诸沉结寒冷病，莫若灸之宜熟。若治诸阴阳风者，身热脉大者，以锋针刺之，间日一报之。若治诸邪风鬼注，痛处少气，以毫针去之，随病轻重用之。表针内药，随时用之，消息将之，与天同心，百年永安，终无横病。此要略说之，非贤勿传，秘之。凡微数之脉，慎不可灸，伤血脉，焦筋骨。凡汗已后勿灸，此为大逆。脉浮热甚勿灸。
　　头、面、目、咽，灸之最欲生少；手臂四肢，灸之欲须小熟，亦不宜多；胸背腹灸之尤宜大熟；其腰脊欲须少生。大体皆须以意商量，临时迁改，应机千变万化，难以一准耳。其温病随所着而灸之，可百壮余，少至九十壮。大杼、胃#7管可五十壮。手心主、手足太阳，可五十壮。三里#8、曲池、太冲，可百壮，皆三报之，乃可愈耳。五#9劳孙沉重，九部尽病，及毒气为疾者，不过五十壮，亦宜三报之。若攻脏腑成心腹疼#10者，亦宜百壮。若卒暴病#11，鬼魅所着者，灸头面四肢宜多，腹背宜少。其多不过五十，其少不减三五七九壮。凡阴阳濡风口啁僻者，不过三十壮，三日一报，报如前。微者三报，重者九报，此风气濡微细入，故宜缓火温气，推排渐抽以除耳。若卒暴催迫，则流行细入成痼疾，不可愈也。故宜缓火。凡诸虚疾，水谷沉结流离者，当灸腹背，宜多而不可过百壮。大凡人有卒暴得风，或中时气，凡百所苦，皆须急灸疗，慎勿忍之停滞也。若王相者可得无他，不尔，渐久后皆难愈。深宜知此一条。凡人昊蜀地游宦，体上常须三两处灸之，勿令疮暂瘥，则瘴疠、温疟、毒气不能着人也。故昊蜀多行灸法。有阿是之法，言人有病痛，即令捏其上，若裹当其处，不问孔穴，即得便快，成痛处即云阿是。灸刺皆验，故曰阿是穴也。
　　太医针灸宜忌第七
　　论曰：欲行针灸，先知行年宜忌，及人神所#12在，不与禁忌相应即可，今具如左。
　　木命人行年在木，则不宜针及服青药。火命人行年在火，则不宜汗及服赤药。土命人行年在土，则不宜吐及服黄药。金命人行年在金，则不宜灸及服白药。水命人行年在水，则不宜下及服黑药。凡医者不知此法，下手即困；若遇年命厄会深者，下手即死。
　　推天医血忌等月忌及日忌傍通法：
　　月傍通：正　二　三　四　五　六　七　八　九　十　十一　十二
　　天医：卯　寅　丑　子　亥　戌　酉　申　未　巳　午　辰呼师治病吉
　　血忌：　丑　未　寅　申　卯　酉　辰　戌　巳　亥　午子忌针灸
　　月厌：戌　酉　申　未　午　巳　辰卯　寅　丑　子　亥忌针灸
　　四激：戌　戌　戌　丑　丑　丑　辰　辰　辰　未　未　未忌针灸
　　月杀：戌　巳　午　未　寅　卯　辰　亥　子　丑　申　酉不可举，百事凶。《千金翼》、《外台》云：丑戌未辰丑戌未辰丑戌未辰
　　月刑：巳　子　辰　申　午　丑　寅　酉　未　亥　卯　戌不疗病
　　六害：巳　辰　卯　寅　丑　子　亥　戌　酉　申　未　午不疗病
　　右天医上呼师避病吉，若刑害上凶。
　　推行年医法：
　　年至：子　丑　寅　卯　辰　巳　午　未　申　酉　戌　亥
　　天医：卯　戌　子　未　酉　亥　辰　寅　巳　午　丑　申
　　求岁天医法：
　　常以传送加太岁，太乙下为天医。
　　求月天医法：
　　阳月以大吉、阴月以小吉加月建，功曹下为鬼道，传送下为天医。
　　推避病法：
　　以小吉加月建，登明下为天医，可於此避病。
　　推治病法：
　　以月将加时，天医加病人年，治之疟。
　　唤师法：
　　未、卯、巳、亥、酉，鬼所在，唤师凶。
　　推行年人神法：
　　脐　心　肘　咽　口　头　脊　膝　足
　　一　二　三　四　五　六　七　八　九
　　十　十一　十二　十三　十四　十五　十六　十七　十八
　　十九　二十　二十一　二十二　二十三　二十四　　二十五　二十六　二十七
　　二十八　二十九　三十　三十一　三十二　三十三　　三十四　三十五　三十六
　　三十七　三十八　三十九　四十　　四十一　四十二　四十三　四十四　四十五
　　四十六　四十七　四十八　四十九　五十　　五十一　五十二　五十三　五十四
　　五十五　五十六　五十七　五十八　五十九　六十　　　六十一　六十二　六十三
　　六十四　六十五　六十六　六十七　六十八　六十九　七十　七十一　七十二
　　七十三　七十四　七十五　七十六　七十七　七十八　七十九　八十　八十一
　　八十二　八十三　八十四　八十五　八十六　八十七　八十八　八十九　九十
　　右九部行神，岁移一部，周而复始，不可针灸。
　　推十二部人神所在法：
　　心辰　喉卯　头寅　眉丑　背子　腰亥　腹戌　项酉　足申　膝未　阴午　股巳眉，《千金翼》作肩
　　一　二　三　四　五　六　七　八　九
　　十　十一　十二　十三　十四　十五　十六　十七　十八
　　十九　二十　二十一　二十二　二十三　二十四　二十五　二十六　二十七
　　二十八　二十九　三十　三十一　三十二　三十三　三十四　三十五　三十六
　　三十七　三十八　三十九　四十　四十一　四十二　四十三　四十四　四十五四十六　四十七　四十八
　　四十九　五十　　五十一　五十二　五十三　五十四　五十五　五十六　五十七　五十八　五十九　六十
　　六十一　六十二　六十三　六十四　六十五　六十六　六十七　六十八　六十九　七十　七十一七十二
　　七十三　七十四　七十五　七十六　七十七　七十八　七十九　八十　八十一　八十二　八十三　八十四
　　八十五　八十六　八十七　八十八　八十九　九十　　九十一　九十二　九十三　九十四　九十五　九十六
　　右十二部人神所在，并不可针灸及损伤，慎之。
　　日辰忌：
　　一日足大趾，二日外踝，三日股内，四日腰，五日口舌咽悬痈，六日足小指《外台》云手小指，七日内踝，八日足腕，九日民，十日背腰，十一日鼻柱《千金翼》云及眉，十二日发际，十三日牙齿，十四日胃管，十五日遍身，十六日胸乳，十七日气冲《千金翼》云及胁，十八日腹内，十九日足趺，二十日膝下，二十一日手小指，二十二日伏兔，二十三日肝输，二十四日手阳明、两胁，二十五日足阳明，二十六日手足，二十七日膝，二十八日阴，二十九日膝经颞颥，三十日关元下至足心《外台》云足趺上。
　　十干十二支人神忌曰：
　　甲日头，乙日项，丙日肩臂，丁日胸胁，戊日腹，己日背，庚日膝#13，辛白脾#14，壬日肾，癸日足。
　　又云：甲乙日忌寅时头，丙丁日忌辰时耳，戊己日忌午时发，庚辛日忌申时阙文，壬癸日忌酉时足。
　　子日个，丑日耳，寅日口《外台》云胸面，卯日鼻《外画》云在脾，辰日腰，巳日手《外台》云头斗，午日心，未日足《外台》云两足心，申日头《外画》云二肩，酉日背《外台》云腔，戌日项《外毫》云咽喉 亥日顶《外台》云臂经。
　　建日申时头《外台》云足，除日酉时膝《外台》云鸳满日戍时腹，平日亥时腰背，定日子时心，执日丑时手，破日寅时口，危日卯时鼻，成日辰时唇，收日巳时足《外奎》云头，开日午时耳，闭日未时目。
　　右件时不得犯其处，杀人。
　　十二时忌：
　　子时踝，丑时头，寅时目，卯时面耳《外台》云在项，辰时项口《外奎》云在面，已时肩《外台》云在乳，午时胸胁，未时腹，申时心，酉时背胛《外台》云在膝，戌诗胶阴，亥时股。
　　又：立春、春分，脾；立夏、夏至，肺；立秋、秋分，肝；立冬、冬至，心；四季十八日，肾。
　　已上并不得医治，凶。
　　凡五脏王时不得治及忌针灸其经络，凶。
　　又：正月丑，二月戌，三月未，四月辰；
　　五月丑，六月戌，七月未，八月辰；
　　九月丑，十月戌，十一月未，十二月辰。
　　又：春左胁，秋右胁，夏在脐，冬在腰，皆凶。
　　又：每月六日、十五日、十八日、二十二日、二十四日小尽日疗病，令人长病。
　　戊午、甲午，此二日大忌刺出血，胜药针灸皆凶。《千金翼》云不出月凶。
　　甲辰、庚寅、乙卯、丙辰、辛巳，此日针灸凶。
　　壬辰、甲辰、己．巳、丙午、丁未，此日男忌针灸。
　　甲寅、乙卯、乙酉、乙巳、丁巳，此日女人忌针灸。
　　甲子、壬子、，甲午、丙辰、丁巳、辛卯、癸卯、乙亥，此日忌针灸。《外台》云：甲子日天子会，壬子日百王会，甲午日太子会，丁巳日王公会，丙辰日诸侯会，辛卯日大夫会，癸卯日大人会，乙亥日已上都会。
　　又：男避除，女避破，男忌戊，女忌巳。
　　凡五辰、五酉、五未、及八节先后各一日皆凶。
　　论曰：此等法散在诸部，不可寻究，故集作一处，造次易知，所以省披讨也。
　　孙真人备急千金要方卷之八十九竟
　　#1主：影宋刻本作『生』。
　　#2墓：原脱，据影宋刻本补。
　　#3灸：原脱，据影宋刻本补。
　　#4其地：此二字原脱，据影宋刻本补。
　　#5六七十：原作『六十七』，据影宋刻本改。
　　#6 溪：原作『鸡』，据影宋刻本改。
　　#7胃：原作『而』，据影宋刻本改。
　　#8三里：原作『中黑』，据影宋刻本改。
　　#9五：影宋刻本作『风』。
　　#10疼：影宋刻本作『疹』。
　　#11病：影宋刻本『病』上有『百』字。
　　#12所：原作『新』，据影宋刻本改。
　　#13膝：影宋刻本作『肺』 。
　　#14脾：影宋刻本作『脚』。
　　孙真人备急千金要方卷之九十
　　宋朝奉郎守太常少卿充秘阁校理林亿等校正
　　针灸孔穴方
　　孔穴主对法
　　论曰：凡云孔穴主对者，穴名在上，病状在下，或一病有数十穴，或数病共一穴，皆临时斟酌作法用之。其有须针者，即针刺以补泻之，不宜针者，直尔灸之。然灸之大法，但其孔穴与针无忌，即下白针若温针讫，乃灸之，此为良医。其脚气一病，最宜针之。若针而不灸，灸而不针，皆非良医也。针灸而药，药不针灸，尤非良医也。但恨下里间知针者鲜耳。所以学者深须解用针，燔针、白针皆须妙解，知针知药，固是良医。
　　头面第一
　　头病：神庭、水沟，主寒热头痛，喘渴，目不可视。又云：神庭主风头眩善呕烦满。
　　头维、大陵，主头痛如破，目痛如脱。《甲乙》云：喘逆烦满，呕吐流汗，难言。
　　昆仑、解溪、曲泉、飞扬、前谷、少泽、通里，主头眩痛。
　　窍阴、强间，主头痛如锥刺，不可以动。
　　脑户、通天、脑空，主头重痛。
　　消滦，主寒热痹，头痛。
　　攒竹、承光、肾输、丝竹空、痪脉、和窌，主风头痛。又云：瘈脉主风头耳后痛。
　　上星，主风头眩颜清。又云：上星主风头引颌痛。
　　囟会，主风头眩，头痛颜清。
　　天牖、风门、昆仑、关元、关冲，主风眩头痛。
　　合谷、五处，主风头热。
　　前顶、后顶、颔厌，主风眩偏头痛。
　　玉枕，主头半寒痛。《甲乙》云：头眩目痛，头半寒。
　　天柱、陶道、大杼一作本神、孔最、后溪，主头痛。
　　目窗、中渚、完骨、命门、丰隆、太白、外丘、通谷、京骨、临泣、小海、承筋、阳＇陵泉，主头痛，寒热汗出，不恶寒。
　　项病：
　　少泽、前谷、后溪、阳谷、完骨、昆仑、小海、攒竹，主项强急，痛不可以顾。
　　消滦、本神、通天、强间、风府、喑门#1、天柱、风池、龈交、天冲、陶道、外丘、通谷、玉枕，主项如拔，不可左右顾。
　　天容、前谷、角孙、腕骨、支正，主颈肿项痛不可顾。又方：天容主颈项痈，不能言。角孙主颈颔柱满。
　　飞阳、涌泉、颔厌、后顶，主颈项疼，历节汗出。
　　面病：
　　攒竹、龈交、玉枕，主面赤，颊中痛。
　　上星、囟会、前顶、脑户、风池，主面赤肿。
　　巨窌，主面恶风寒，颊肿痛。
　　天突、天窗，主面皮热。又云：天窗主颊肿痛。
　　肾输、内关，主面赤热。
　　行间，主面苍黑。
　　太冲，主面尘黑。
　　中渚，主颞颥痛，颔颅热痛，面赤。
　　悬厘，主面皮赤痛。
　　目病：
　　大敦，主目不欲视，太息。
　　大都，主目眩。
　　承泉#2、前顶、天柱、脑空、目窗，主
　　目眩瞑。
　　天柱、陶道、昆仑，主目眩，又目不明，目如脱。
　　肾输、内关、心输、复留、大泉、腕骨、中渚、攒竹、精明、百会、委中、昆仑、天柱、本神、大杼、颔厌、通谷、曲泉、后顶、胃输、丝竹空，主目□□不明，恶风寒。
　　阳白，主目瞳子痛痒，远视□□，昏夜无所见。
　　掖门、前谷、后溪、腕骨、神庭、百会、天柱、风池、天牖、心输，主目泣出。又云：天牖，主目不明，耳不聪。
　　至阴，主目翳。
　　后溪，主毗烂有翳。
　　丘墟，主视不精了，目翳，瞳子不见。
　　前谷、京骨，主目中白翳。又云：京骨，主目反白，白翳从内眦始。
　　精明、龈交、承泣、四白、风池、巨窌、瞳子窌、上星、肝输，主目汨出，多眵，内眦赤痛痒，生白肤翳。
　　照海、主目痛，视如见星。
　　肝输，主热病瘥后，食五辛多患眼间如雀目。
　　阳白、上星、本神、大都、曲泉、侠溪、三间、前谷、攒竹、玉枕，主目系急，目上插。
　　丝竹空、前顶，主目上插，增风寒。
　　承泣，主目瞤动，与项口相引。《甲乙》云：目不明，泛出，目眩瞢，瞳子痒，远视□□，昏夜无见，目瞤动，与项口参相引，□僻，口不能言。
　　三间、前谷，主目急痛。
　　申脉，主目反上视，若赤痛从内眦始。
　　阳溪、阳谷，主目痛赤。
　　曲泉，主目赤肿痛。
　　阳谷、太冲、昆仑，主月急痛赤肿。又云：太冲，主下眦痛。
　　束骨，主眦烂赤。
　　掖门，主目涩暴变。
　　颧窌、内关，主目赤黄。
　　二间，主眦伤。
　　商阳、巨窌、上关、承光、瞳子窌、络却，主青盲无所见。
　　期门，主目青而呕。
　　风池、脑户以玉枕、风府、上星，主目痛不能视，先取譩嘻，后取天牖、风池。
　　太泉，主目中白睛青。
　　侠溪，主外眦赤痛逆寒，泣出目痒。
　　鼻病：
　　神庭、攒竹、迎香、风门、合谷、至阴、通谷，主鼻鼽，清涕出。
　　曲差、上星、迎香、素命、水窌、龈交、通天、禾窌、风府，主鼻窒喘息不利，鼻喎僻多涕，鼽衄有疮。
　　水沟、天牖，主鼻不收涕，不知香臭。《甲乙》云鼻轨不得息及衄不止。
　　龈交，主鼻中息肉不利，鼻头额类中痛，鼻中有蚀疮。
　　承灵、风池、风门、譩嘻、后溪，主鼻衄窒喘息不通。
　　脑空、窍阴，主鼻管疽，发为疠鼻。
　　风门、五处，主时时嚏不已。
　　肝输，主鼻中酸。
　　中管、三间、偏历、厉兑、承筋、京骨、昆仑、承山、飞扬、隐白，主头热鼻鼽衄。又云：中管，主鼻间焦臭。
　　天柱，主不知香臭。
　　复留，主涎出，鼻孔中痛。
　　京骨、申脉，主鼻中衄血不止，淋滦。
　　厉兑、京骨、前谷，主鼻不利，涕黄。
　　耳病：
　　上关、下关、四白、百会、颅息、翳风、耳门、颔厌、天窗、阳溪、关冲、掖门、中渚，主耳痛鸣聋。
　　天容、听会、听宫、中渚#3，主聋嘈嘈若蝉鸣。天牖、四渍，主暴聋。
　　少商，主耳前痛。
　　曲池，主耳痛。
　　外关、会宗，主耳浑浑淳淳，聋无所闻。
　　前谷、后溪，主耳鸣，仍取偏历、大陵。
　　腕骨、阳谷、肩贞、窍阴、侠溪，主颔痛引耳，嘈嘈耳鸣无所闻。
　　商阳，主耳中风聋鸣，刺入一分，留一呼，灸三壮，左取右，右取左，如食顷。
　　口病：
　　承泣、四白、巨窌、禾窌、上关、大迎、颇骨、强间、风池、迎香、水沟，主口□僻不能言。
　　颊车、额窌，主口僻痛，恶风寒不可以嚼。
　　外关、内庭、三里、太泉《甲乙》云：口僻刺太渊引而下之、商丘，主僻噤。
　　水沟、龈交，主口不能禁水浆，□僻。
　　龈交、上关，大迎、翳风，主口噤不开引鼻中。
　　合谷、水沟，主层吻不收，喑不能言，口噤不开。
　　商丘、曲鬓，主口噤不开。
　　地仓、大迎，主口缓不收，不能言。
　　下关、大迎、翳风，主口失欠，下牙齿痛。
　　胆输、商阳、小肠输，主口舌乾，食饮不下。
　　劳宫、少泽、三间、太衢，主口热、口乾、口中烂。又云：劳宫，主大人小儿口中肿，腥臭#4。
　　曲泽、章门，主口乾。
　　太溪、少泽，主咽中乾，口中热，唾如胶。
　　兑端、目窗、正营、耳门，主唇吻强，上齿齲痛。
　　阳陵泉，主口苦，嗌中介介然。
　　光明、临泣，主喜啮颊。
　　京骨、阳谷，主自啮层一作颊。
　　解溪，主口痛啮舌。
　　舌病：
　　廉泉、然谷《甲乙》作通谷、阴谷，主舌下肿难言，舌痰涎出。
　　风府，主舌缓，疮不能言，舌急语难。
　　扶突、大锺、窍阴，主舌本出血。
　　鱼际，主舌上黄，身热。
　　尺泽，主舌乾胁痛。
　　关冲，主舌卷口乾，心烦闷。
　　中冲，主舌本痛。
　　支沟、天窗、扶突、曲鬓、灵道，主暴喑不能言。
　　天突，主侠舌缝脉青。
　　复留，主舌卷不能言。
　　齿病：
　　厉兑、三间、冲阳、偏历、小海、合谷、内庭、复留，主齲齿。
　　浮白，主牙齿痛不能言。
　　大迎、颧窌、听会、曲池，主齿痛恶寒。
　　阳谷、正营，主上牙齿痛。
　　阳谷、掖门、商阳、二间、四渎，主下牙齿痛。
　　角孙、颊鼻#5，主牙齿不能嚼。
　　下关、大迎、翳风、完骨，主牙齿齲痛。
　　曲鬓、冲阳，主齿齲。
　　喉咽病：
　　风府、天窗、劳宫，主喉啦痛。
　　扶突、天突、天溪，主喉鸣暴忤气哽。
　　少商、大冲、经渠，主喉中鸣。
　　鱼际，主喉中焦乾。
　　水突，主喉咽肿。
　　掖门、四渎主呼吸短气，咽中如息肉状。
　　间使，主嗌中如扼。《甲乙》作行间。
　　少冲，主酸咽。
　　少府、蠡沟，主嗌中有气如息肉状。
　　中渚、支沟、内庭，主嗌痛。
　　复留、照海、太冲、中封，主嗌乾。
　　前谷、照海、中封，主咽偏肿，不可以咽。
　　涌泉、大锺，主咽中痛，不可内食。
　　然谷、太溪，主哑内肿，气走咽喉而不能言。
　　风池，主喉咽偻引项挛不收。
　　喉痹：
　　完骨、天牖、前谷，主喉痹、颈项肿不可俯仰，颊肿引耳后。
　　中府、阳交，主喉痹、胸满塞、寒热。
　　天容、缺盆、大杼、膈输、云门、尺泽、二间、厉兑、涌泉、然谷，主喉痹、哽咽、寒热。
　　天鼎、气舍、膈输，主喉痹哽噎，咽肿不得消，食饮不下。
　　天突，主喉痹咽乾急。
　　大陵、偏历，主喉痹嗌乾。
　　旋机、鸠尾，主喉痹咽肿，水浆不下。
　　三问、阳溪，主喉痹咽如哽。
　　神门、合谷、风池，主喉痹。
　　三里、温留、曲池、中渚、丰隆，主喉痹不能言。
　　关冲、窍阴、少泽，主喉痹，舌卷口乾。
　　凡喉痹，胁中暴逆，先取冲脉，后取三里、云门，各泻之。又刺手小指端，出血立已。
　　孙真人备急千金要方卷之九十竟
　　#1门：原作『关』，据影宋刻本改。
　　#2泉：影宋刻本作『浆』 。
　　#3渚：原作『风』，据影宋刻本改。
　　#4臭：原脱，据影宋刻本补。
　　#5鼻：影宋刻本作『车』。
　　孙真人备急千金要方卷之九十一
　　宋朝奉郎守太常少卿充秘阁校理林亿等校正
　　针灸孔穴方
　　心腹第二
　　胸胁：
　　通谷、章门、曲泉、膈输、期门、食宝、陷谷、石门，主胸胁支满。
　　大杼、心输，主胸中郁郁。
　　本神、颅息，主胸胁相引，不得倾侧。
　　肝输、脾输、志室，主两胁急痛。
　　肾输，主两胁引痛。
　　神堂，主胸腹满。
　　三间，主胸满肠鸣。
　　阳溪、天容，主胸满不得息。
　　期门、缺盆，主胸中热，息贲，胁下气上。
　　曲池、人迎、神道、章门、中府、临泣、天池、旋机、府输，主胸中满。
　　支沟，主胁腋急痛。
　　腕骨、阳谷，主胁痛不得息。
　　丰隆、丘墟，主胸痛如刺。
　　窍阴，主胁痛咳逆。
　　临泣，主季胁支痛，胸痹不得息。
　　阳辅，主胸胁痛。
　　阳交，主胸满肿。
　　环跳、至阴，主胸胁痛无常处，腰胁相引急痛。
　　太白，主胸胁胀切痛。《甲乙》云：肠鸣切痛。
　　然骨，主胸中寒，咳唾有血。
　　大锺，主胸喘息胀。
　　胆输、章门，主胁痛不得卧，胸满，呕无所出。
　　大包，主胸胁中痛。
　　膻中、天井，主胸心痛。
　　华盖、紫宫、中庭、神藏、灵墟、胃输、侠溪、步廊、商阳、上廉、三里、气户、周荣、上管、劳宫、涌泉、阳陵泉，主胸胁柱满。
　　膺窗，主胸胁痈肿。
　　乳根，主胸下满痛。
　　云门、中府、隐白，期门、肺输、魂门、大陵；主胸中痛。又云：云门，主胸中暴逆。
　　鸠尾，主胸满咳逆。
　　巨阙、间使，主胸中澹澹。又云：间使，主胸痹背相引。
　　中管、承满，主胁下坚痛。
　　梁门，主胸下积气。
　　太泉，主胸满嗷呼，胸膺痛。
　　鱼际，主痹走胸背，不得息。
　　关元、期门、少商，主胁下胀。
　　经渠、丘墟，主胸背急，胸中彭彭。
　　尺泽、少泽，主短气、胁痛、心烦。
　　少冲，主胸痛口热。
　　凡胸满短气不得汗，皆针补手太阴以出汗。
　　心病：
　　支沟、太溪、然谷，主心痛如锥刺，甚者手足寒至节，不息者死。又云：然谷，主心如悬，少气不足以息。
　　大都、太白，主暴泄、心痛、腹胀，　　心痛尤甚。
　　临泣，主胸痹心痛，不得反侧。《甲乙》云：不得息，痛无常处。
　　行间，主心痛，色苍苍然如死灰状，终日不得太息。
　　通谷、巨阙、太仓、心输、膻中、神府，主心痛。
　　通里，主卒痛烦心，心中懊憹，数欠频伸，心下悸，悲恐。
　　期门、长强、天突、侠白、中冲，主心痛短气。
　　尺泽，主心痛彭彭然，心烦闷乱，少气不足以息。
　　肾输、复留、大陵、云门，主心痛如悬。
　　章门，主心痛而呕。
　　建里，主心痛上抢心，不欲食。
　　少冲，主心痛而寒。
　　太泉，主心痛肺胀，胃气上逆。
　　鸠尾，主心寒胀满，不得食息，贲唾血厥，心痛善哕，心疝太息。
　　上管，主心痛，有三虫，多涎，不得反侧。
　　中管，主心痛难以俯仰。《甲乙》云：身寒心疝，冲冒死不知人。
　　不容、期门，主心切痛，喜噫酸。
　　肓门，主心下大坚。
　　灵道，主心痛悲恐，相引瘈症。
　　间使，主心悬如饥。
　　郄门、曲泽、大陵，主心痛。
　　商丘，主心下有寒痛，又主脾虚，令人病不乐，好太息。
　　凡卒心痛汗出，刺大敦，出血立已。
　　内关主凡心实者，则心中暴痛，虚则心烦，惕然不能动，失智。
　　腹病：
　　复留、中封、肾输、承筋、阴包、承山、大敦，主小腹痛。又云：复留，主腹厥痛。
　　石门、商丘，主小腹坚痛，下引阴中。
　　气海，主小腹疝气游行五脏，腹中切痛。
　　关元、委中、照海、太溪，主小腹热而偏痛。
　　膈输、阴谷，主腹胀，胃管暴痛，及腹积聚，肌肉痛。
　　高曲，主腹中积聚，时切痛。一名商曲。
　　四满，主腹僻切痛。
　　天枢，主腹中尽痛。
　　外陵，主腹中尽疼。
　　昆仑，主腹痛喘暴满。
　　气冲，主身热腹痛。
　　腹结，主绕脐痛抢心。
　　冲门，主寒气满腹中积，痛疼淫滦。
　　间使，主寒中少气。
　　隐白，主腹中寒，冷气胀喘。
　　鸠尾，主腹皮痛，搔痒。
　　中极，主腹中热痛。
　　水分、石门，主小腹中拘急痛。
　　巨阙、上管、石门、阴跷，主腹中满，暴痛汗出。
　　行间，主腹痛而热，上柱心，心下满。
　　太溪，主腹中相引痛。
　　涌泉，主风入腹中，小腹痛。
　　丰隆，主胸痛如刺，腹若刀切痛。
　　胀满病：
　　中极，主小腹积聚坚如石，小腹满。又云：中极，主寒中腹胀。
　　通谷，主结积留饮癖囊，胸满，饮食不消。
　　膀胱输，主坚结积聚。
　　上管，主心下坚，积聚冷胀。
　　胃管、三焦输，主小腹积聚，坚大如盘，胃胀，食饮不消。
　　三里、章门、京门、厉兑、内庭、阴谷、络却、昆仑、商丘、阴谷、曲泉、阴陵泉，主腹胀满不得息。又云：阴陵泉，主腹中胀，不嗜食，胁下满，腹中盛水，胀逆不得卧。又云：商丘，主腹中满，向向然不便，心下有寒痛。
　　隐白，主腹胀逆息。又云：隐白，主腹满喜呕。
　　尺泽，主腹胀喘振栗。
　　解溪，主腹大下重。又云：解溪，主厥气上柱，腹大。
　　大锺，主腹满便难。
　　肝输、包肓，主小腹满。
　　水道，主小腹胀满，痛引阴中。
　　日月、大横，主小腹热，欲走太息。
　　委中，主小腹坚肿。
　　关元，主寒气入腹。
　　悬枢，主腹中积上下行。
　　悬锺，主腹满。
　　脾输、大肠输，主腹中气胀引脊痛，食饮多而身赢瘦，名曰食晦。先取脾俞，后取季肋。
　　阴市，主腹中满，痿厥少气。
　　丘墟，主大疝腹坚。
　　京门，主寒热腹#１胀
　　高曲，主腹中积聚。
　　肓输，主大腹寒疝。《甲乙》界一大腹寒中。
　　天枢，主腹胀肠鸣，气上冲胸。
　　气冲，主腹中大热不安，腹有大气，暴胀满，癃，淫滦。
　　太冲，主赢瘦恐惧，气不足，腹中悒悒。
　　期门，主腹大坚，不得息，胀痹满，小腹尤大。
　　太阴郄，主腹满积聚。
　　太溪，主腹中胀肿。
　　衡门，主寒气腹满，腹中积聚疼痛。
　　巨阙、上管，主腹胀、五脏胀、心腹满。
　　中管，主腹胀不通，疰，大便坚，忧思损伤，气积聚，腹中甚痛，作脓肿，往来上下。
　　阴交，主五脏游气。
　　三里、行间、曲泉，主腹瞋满。
　　陷谷，主腹大满，喜噫。
　　冲阳，主腹大不嗜食。
　　五里，主心下胀满而痛，上气。
　　太白、公孙，主腹胀，食不化，鼓胀，腹中气大满。
　　漏谷，主肠鸣、强欠、心悲、气逆，腹缜满急。
　　蠡沟，主数噫恐悸，气不足，腹中悒悒。
　　凡腹中热，喜渴涎出，是蛔也。以手聚而按之，坚持勿令得移，以大针刺中管，久持之中不动，乃出针。
　　凡腹满痛不得息，正仰卧，屈一膝，伸一脚，并气冲针入三寸，气至泻之。
　　阴都，主心满、气逆、肠鸣。
　　陷谷、温留、漏谷、复留、阳纲，主肠鸣而痛。
　　上廉，主肠鸣相追逐。
　　胃输，主腹满而鸣。
　　章门，主肠呜盈盈然。
　　膺窗，主肠鸣泄注。
　　太白、公孙，主肠鸣。
　　脐中，主肠中常鸣，上冲心。
　　阴交，主肠鸣濯濯，如有水声。
　　大小便病：
　　丰隆，主大小便涩难。
　　营冲四穴，主大小便不利。
　　长强、小肠输，主大小便难，淋癃。
　　水道，主三焦约，大小便不通。
　　秩边、包肓，主癃闭，下重，大小便难。
　　会阴，主阴中诸病，前后相引痛，不得大小便。又云：主小便难，窍中热。
　　大肠输、八命，主大小便利。
　　阳纲，主大便不节，小便赤黄，肠呜泄注。
　　屈骨端，主小便不利。大便泄数，并灸天枢。
　　劳宫，主大便血不止，尿赤。
　　太溪，主尿黄，大便难。
　　中窌、石门、承山、太冲、中管、大锺、太溪、承筋，主大便难。又云：太冲，主淋不得尿，阴上痛。又云：中管，主小肠有热，尿黄。大锺，主大便难#2。
　　昆仑，主不得大便。
　　育输，主大便乾，腹中切痛。
　　石关，主大便闭，寒气结，心坚满。
　　中注、浮部，主小腹热，大便坚。
　　上廉、下廉，主小便难，黄。
　　少府、三里，主小便不利，癃。
　　肾输，主小便难，赤浊，骨寒热。
　　横骨、大巨、期门，主小腹满，小便难，阴下纵。
　　大敦、箕门、委中、委阳，主阴跳遗尿；小便难。
　　中极、蠡沟、漏谷、承扶、至阴，主小便不利，失精。又云：承扶，主民中肿，大便直出，阴胞有寒，小便不利。
　　阴陵泉，主心下满，寒中，小便不利。
　　关元，主胞闭塞，小便不通，劳热石淋。又云：主石淋，脐下三十六疾，不得小便，并灸足太阳。又云：主伤中尿血。
　　列缺，主小便热痛。
　　京门、照海，主尿黄，水道不通。又云：京门，主溢饮，水道不通，溺黄。
　　阴交、石门、委阳，主小腹坚痛引阴中，不得小便。
　　大陵，主目赤，小便如血。
　　承浆，主小便赤黄，或时不禁。
　　完骨、小肠输、白环输、膀胱输，主小便赤黄。
　　前谷、委中，主尿赤难。
　　阴谷，主尿难，阴痿不用。
　　中封、行间，主振寒溲白，尿难、痛。又云：行间，主癃闭，茎中痛。
　　凡尿青、黄、赤、白、黑，青取井，黄取输，赤取荣，白取经，黑取合。
　　关元、涌#4泉，主胞转气淋，又主小便数。
　　阴陵泉、关元，主寒热不节、肾病，不可以俯仰，气癃尿黄。
　　气冲，主腹中满热，淋闭不得尿。
　　曲泉，主癃闭阴痿。
　　交信，主气淋。
　　然谷，主癃疝。
　　复留，主淋。又云：主血淋。
　　悬锺，主五淋。
　　大敦、气门，主五淋不得尿。
　　通里，主遗溺。
　　曲骨，主小腹胀，血癃，小便难。
　　关门、中府、神门，主遗尿。《甲乙》中府作委中。
　　阴陵泉、阳陵泉，主失禁遗尿不自知。
　　泄痢病：
　　京门、然谷、阴陵泉、主洞泄不化。
　　交信，主泄痢赤白，漏血。
　　丹田，主泄痢不禁，小腹绞痛。
　　复留，主肠澼便脓血，泄痢后重，腹痛如痉状。
　　脾输，主泄痢不食，食不生肌肤。
　　小肠输，主泄痢脓血五色，重下肿痛。
　　关元、太溪，主泄痢不止。
　　京门、昆仑，主洞泄体痛。
　　天枢，主冬月重感于寒则泄，当脐痛，肠胃间游气切痛。
　　腹哀，主便脓血，寒中，食不化，腹中痛。
　　尺泽，主呕泄上下出，两胁下痛。
　　束骨，主肠澼泄。
　　长强，主头重洞泄。
　　太白，主腹胀，食不化，喜呕，泄有脓血。
　　地机，主溏痕，腹中痛，脏痹。
　　阴陵泉、隐白，主胸中热，暴泄。
　　太冲、曲泉，主搪泄，痢注下血。
　　肾输、章门，主寒中，洞泄不化。
　　会阳，主腹中有寒，泄注、肠澼便血。
　　三焦输、小肠输、下窌、意舍、章门，主肠鸣胪胀欲泄注。
　　中窌，主腹胀飧泄。
　　大肠输，主肠鸣腹瞋肿，暴泄。
　　消渴病：
　　承浆、意舍、关冲、然谷，主消渴嗜饮。又云：意舍，    主消渴身热，面目黄。
　　劳宫，主苦渴食不下。
　　曲池，主寒热渴。
　　隐白，主饮渴。
　　行间、太冲，主哑乾善渴。
　　商丘，主烦中渴。
　　水肿病：
　　公孙，主头面肿。
　　水沟，主水肿，人中满。
　　胃仓，主水肿胪胀，食饮不下，恶寒。
　　章门，主身润，石水身肿。
　　屋翳，主身肿皮痛，不可近衣。
　　中府、间使、合谷，主面腹肿。
　　阴交、石门，主水胀，水气行皮中，小腹皮敦敦然，小便黄，气满。
　　关元，主小腹满，石水。
　　四满、然谷，主大腹石水。
　　关门，主身肿身重。
　　天枢、丰隆、厉兑、陷谷、冲阳，主面浮肿。又云：丰隆，主四肢肿，身湿。
　　天府，主身胀逆息，不得卧，风汗身肿，喘息多唾。
　　气冲，主大气石水。
　　解溪，主风水面肘肿，颜黑。
　　上廉，主风水膝肿。
　　三里，主水腹胀，皮肿。
　　陷谷、列缺，主面目痈肿。又云：列缺，主汗出，四肢肿。
　　临泣，主腋下肿，胸中满。
　　大敦，主大腹肿胀，脐腹悒悒。
　　天牖，主乳肿、缺盆中肿。
　　昆仑，主腰尻肿，端跟肿。
　　丘墟、阳蹻，主腋下肿，寒热，颈肿。
　　曲泉，主腹肿。
　　复留、丰隆，主风逆，四肢肿。
　　阴谷，主寒热，腹偏肿。
　　完骨、巨命，主头面气肘肿。
　　阳陵泉，主头面肿。
　　凡头目痈肿，留饮，胸胁支满#5，刺陷谷出血立已。
　　不能食病：
　　丰隆，主不能食。
　　石门，主不欲食，谷入不化。
　　天枢、厉兑、内庭，主食不化，不嗜食，侠脐急。
　　维道，主三焦有水气，不能食。
　　中封，主身黄有微热，不嗜食。
　　然谷、内庭、脾输，主不嗜食。
　　胃输、肾输，主胃中寒胀，食多身赢瘦。又云：胃输，主呕吐筋孪，食不下，不能食。
　　大肠输、周荣，主食不下，喜饮。
　　阳纲、期门、少商、劳宫，主饮食不下。
　　章门，主食饮不化，入腹还出，热中，不嗜食，苦吞，而闻食臭伤饱，身黄酸疼，赢瘦。
　　中庭、中府，主膈寒，食不下，呕吐还出。
　　食窦，主膈中雷鸣，察察隐隐常有水声。
　　巨阙，主膈中不利。
　　中极，主饥不能食。
　　上管、中管，主寒中伤饱，食饮不化。
　　凡食饮不化，入腹还出，先取下管，后取三里泻之。
　　凡不嗜食，刺然谷多见血，使人立饥。
　　呕吐病：
　　商丘、幽门、通谷，主喜呕。又云：商丘，主脾虚，令人病寒不乐，好太息，多寒热，喜呕。
　　俞府、灵墟、神藏、巨阙，主呕吐胸满。
　　率谷，主烦满呕吐。
　　天容，主咳逆呕沫。
　　胃输、肾输，主呕吐。
　　曲泽，主逆气呕涎。
　　中庭、中府，主呕逆吐，食下还出。
　　石门，主呕吐。
　　阳陵泉，主呕宿汁，心下澹澹。
　　维道，主呕逆不止。
　　少商、劳宫，主呕吐。
　　绝骨，主病热欲呕。
　　大锺、太溪，主烦心满，呕。
　　魂门、阳关，主呕吐不住，多涎。
　　隐白，主膈中呕吐，不欲食。
　　膈输，主吐食。又灸章门、胃管。
　　巨阙、胸堂，主吐食。
　　大敦，主哕噫。又灸巨关。
　　内庭，主喜频伸数欠，恶闻人音。
　　吐血病：
　　上管、不容、大陵，主呕血。
　　胸堂、脾输、手心主、间使、胃管、　　天枢、肝输、鱼际、劳宫、肩输、太溪，主唾血吐血。
　　郡门，主衄血吐血。
　　委中、隐白，主衄血剧不止。
　　大泉、神门，主唾血振寒，呕血上气。
　　手少阴郄，主吐血。
　　行间，主短气呕血，胸背痛。
　　太冲，主面唇色白，时时呕血，女子漏血。
　　涌泉，主衄血不止。
　　然谷，主咳唾有血。
　　凡内损唾血不足，外无膏泽，地五会主之。刺入三分，特忌灸。凡唾血，泻鱼际，补尺泽。
　　咳逆上气：
　　天容、廉泉、魄户、气舍、譩嘻、扶突，主咳逆上气，喘息呕沫，齿噤。《甲乙》云：阳气大逆，上满於胸中，愤膜肩息，大气逆上，喘喝，坐伏不得息，取之天容；上气胸痛，取之廉泉；咳逆上气，魄户及气舍、譩嘻主之；咽喉鸣喝喘息，扶突主之；唾沫，天容主之。
　　头维，主喘逆烦满，呕沫流汗。
　　缺盆、心输、肝输、巨阙、鸠尾，主咳唾血。又云：鸠尾，主噫喘，胸满咳呕。
　　缺盆、膻中、巨阙，主咳嗽。
　　期门，右手屈臂中横纹外骨上，主咳逆上气。又云：期门，主喘逆、卧不安席，咳，胁下积聚。
　　天府，主上气，喘不得息。
　　然谷、天泉、陷谷、胸堂、章门、曲泉、天突、云门、肺输、临泣、肩井、风门、行间，主咳逆。
　　维道，主咳逆不止。
　　扶突，主咳逆上气，咽中鸣喘。
　　魄户、中府，主肺寒热，呼吸不得卧，咳逆上气，呕沫喘气相追逐。
　　大包，主大气不得息#6。
　　肺输、肾输，主喘咳少气百病。
　　或中、石门，主咳逆上气，涎出多唾。
　　天池，主上气喉呜。
　　天突、华盖，主咳逆上气喘暴。
　　紫宫、玉堂、太溪，主咳逆上气，心烦。
　　膻中、华盖，主短气不得息，不能言。
　　输府、神藏，主咳逆上气，喘不得息。
　　或中、云门，主咳逆上气，漾出多唾，呼吸喘悸，坐不安席。
　　步郎、安都，主膈上不通，呼吸少气喘息。
　　气户、云门、天府、神门，主喘逆上气，呼吸肩息，不知食味。
　　侠白，主咳，乾呕烦满。
　　库房、中府、周荣、尺泽，主咳逆上气，呼吸多唾浊沫脓血。又云：中府，主肺系急，咳辄胸痛。
　　少海，主气逆呼吸噫哕呕。
　　经渠、行间，主喜咳。又云：经渠，主咳逆上气，喘，掌中热。
　　大陵、少商，主咳逆，喘。又云：大陵，主咳逆寒热发。
　　劳宫，主气逆，噫不止。
　　大泉，主咳逆胸满，喘不得息。
　　三里，主咳嗽多唾。
　　支沟，主咳，面赤而热。
　　肩输，主上气。
　　前谷，主咳而胸满。
　　咳喘，曲泽出血立已。又主#7卒咳逆，逆气。
　　咳唾，噫善咳，气无所出，先取三里，后取太白、章门。
　　贲豚气：章门、石门、阴交，主贲豚上气。《甲乙》 云：贲豚腹肿，章门主之。贲豚气上，腹瞋痛，茎肿先引腰，后引小腹，腰臗小腹坚痛，下引阴中，不得小便，两丸骞，石门主之。贲豚气上，腹腆坚，痛引阴中，不得小便，两丸骞，阴交主之。
　　关元，主贲豚，寒气入小腹。
　　期门，主贲豚上下。
　　归来，主贲豚，卵上入，引茎痛。
　　中极，主贲豚上抢心，甚则不得息。
　　天枢，主贲豚胀疝。《甲乙》云：气疝哕呕，面肿，贲豚。
　　然谷，主胸中寒，脉代，时不至寸口，小腹胀，上抢心。
　　孙真人备急千金要方卷之九十一竟
　　#1腹：影宋刻本作『()』。
　　#2大锺，主大便难：此六字原脱，据影宋刻本并参道藏本文例补。
　　#3尿：原脱，据文义补。
　　#4涌：原作『酒』，据影宋刻本改。
　　#5满：原作『沟』，据影宋刻本改。
　　#6息：原脱，据影宋刻本补。
　　#7主：原脱，据影宋刻本补。
　　孙真人备急千金要方卷之九十二
　　宋朝奉郎守太常少卿充秘阁校理林亿等校正
　　针灸孔穴方
　　四肢第三
　　手病：
　　掖门，主手臂痛。
　　巨阙，主手清。
　　肩贞，主手髍小不举。
　　阴交，主手脚拘挛。
　　少商，主手不仁。
　　列缺，主手臂身热。
　　大陵，主手挛不伸。又云：主手掣小偏。
　　内关，主手中风热。
　　间使，主手痛。曲泽，主手青逆气。
　　中冲、劳宫、少冲、大泉、经渠、列缺，主手掌热，肘中痛。
　　前腋，主臂裹挛急，手不上举。
　　尺泽，主掣痛，手不可伸。
　　神门、少海，主手臂挛。
　　养老，主手不得上下。
　　内庭，主四厥，手足闷。
　　腕骨、中渚，主五指掣，不可屈伸。
　　曲池，主手不可举重，腕急，肘中痛，难屈伸。又云：主手不举。
　　阳溪，主臂腕外侧痛不举。
　　心输、肝输，主筋急，手相引。
　　臂肘病：
　　尺泽、关冲、外关、窍阴，主臂不及头。
　　前谷、后溪、阳溪，主臂重痛肘挛。
　　臑会、支沟、曲池、腕骨、肘窌，主肘节痹，臂酸重，腋急痛，肘难屈伸。
　　中输、论嘻，主腋挛。
　　腕骨、前谷、曲池、阳谷，主臂腕急，腕外侧痛脱如拔。
　　天井、外关、曲池，主臂痿不仁。
　　大泉、经渠，主臂内廉痛。
　　巨骨、前谷，主臂不举。
　　肩窌、天宗、阳谷，主臂痛。
　　曲池、关冲、三里、中渚、阳谷、尺泽，主肘痛时寒。又云：关冲，主肘疼，不能自带衣。
　　鱼际、灵道，主肘挛柱满。
　　大陵，主肘挛腋肿。
　　间使，主肘内廉痛。
　　地五会、阳辅、申脉、委阳、天池、临泣，主腋下肿。
　　肩背病：
　　气舍，主肩肿不得顾。
　　曲池、天窌，主肩重痛不举。
　　天井，主肩痛痿痹不仁，肩不可屈伸，肩肉髍木。
　　肩贞、关冲、肩髃，主肩中热，头不可以顾。
　　巨骨，主肩中痛，不能动摇。
　　支沟、关冲，主肩臂酸重。
　　清冷泉、阳谷，主肩不举，不得带衣。
　　天宗，主肩重臂痛。
　　肩外输，主肩胛痛而寒至肘。
　　曲垣，主肩胛周痹。
　　后溪，主肩臑痛。
　　腕骨，主肩臂疼。
　　养老、天柱，主肩痛欲折。
　　涌泉，主肩背颈项痛。
　　前腋，主肩腋前痛与胸相引。
　　天牖、缺盆、神道、大杼、天突、水道、巨骨，主肩背痛。
　　膈输、论嘻、京门、尺泽，主肩背寒痓，肩胛内廉痛。
　　列缺，主肩#1背寒栗，少气不足以息，寒厥交两手而瞀#2。
　　凡实则肩背热，背汗出，四肢暴肿；虚则肩寒栗，气不足以息。
　　腰脊病：
　　神道、谷中、腰输、长强、大杼、膈关、水分、脾输、小肠输、膀胱输，主腰脊急强。
　　腰输、膀胱输、长强、气冲、上窌、下窌、居髎，主腰痛。
　　志室、京门，主腰痛脊急。
　　小肠输、中膂输、白环输，主腰脊疝痛。
　　次窌、胞肓、承筋，主腰脊痛，恶寒。又云：次窌，主腰下至足不仁。
　　三里、阴市、阳辅、蠡沟，主腰痛不可以顾。又云：阳辅，主腰痛如锤居中，肿痛，不可以咳，咳则筋缩急，诸节痛，上下无常，寒热。
　　束骨、飞扬、承筋，主腰痛如折。
　　申脉、太冲、阳蹻，主腰痛不能举。
　　昆仑，主脊强，背尻骨重。
　　合阳，主腰脊痛引腹。
　　委中，主腰痛，侠脊至头几几然，凡腰脚重痛，於此刺出血，久痼宿疹亦皆立已。
　　大钟，主腰脊痛。
　　委阳、殷门《甲乙》云腰痛得俯不得仰、太白、阴陵泉、行间，主腰痛不可俯仰。
　　扶承，主腰脊尻臀股阴寒痛。
　　涌泉，主腰脊相引如解。《甲乙》云：腰痛大便难。
　　阴谷，主脊内廉痛。
　　附分，主背痛引头。
　　膈关、秩边、京骨，主背恶寒痛脊强，难以俯仰。
　　京门《甲乙》云腰痛不可以久立、石关，主脊痉反折。
　　脚病：
　　昆仑，主脚如结，踝如别。
　　阴陵泉，主足痹痛。
　　京骨、承山、承筋、商丘，主脚挛。又云：承山、承筋，主脚经酸，脚急跟痛，脚筋急痛兢兢。
　　浮白，主足缓不收。
　　天柱、行间，主足不任身。又云：行间，主原足下热。
　　然谷，主足不能安，经酸不能久立。
　　中都，主足下热，一经寒不能久立，湿痹不能行。
　　冲阳、三里、仆参、飞扬、复留、完骨，主足痿失履不收。又云：仆参，主足跟中踝后痛。又云：飞扬，主腨中痛。又云：复溜，主经寒不能自温。主脚后廉急，不可前却#3，足驸上痛。
　　京骨、然谷、肾输，主足痛#4。
　　太溪、次窌、脸胱输，主足清不仁。又云：太溪，主手足寒至节。
　　地仓、大泉，主足痿璧不能行。
　　光明，主痒蹙，坐不能起。
　　风府、腰输，主足不仁。
　　条口、三里、承山、承筋，主足下热，不能久立。
　　丘墟，主腕不收，坐不得起，髀枢脚痛。
　　阳辅、阳交、阳陵泉，主髀枢膝骨痹不仁。
　　环跳、束骨、交信、阴交、阴舍，主髀枢中痛，不可举。
　　临泣、三阴交，主髀中痛不得行，足外皮痛。
　　申脉、隐白、行间，主腔中寒热。
　　太冲、涌泉，主经酸。
　　付阳，主端外廉骨痛。
　　至阴，主风寒从足小指起，脉痹上下。
　　至阳，主经疼四肢重，少气难言。
　　厉兑、条口、三阴交，主经寒不得卧。
　　内庭、环跳，主经痛不可屈伸。
　　阳间、环跳、承筋，主经痹不仁。
　　涌泉、然谷，主五趾尽痛，足不践地。
　　凡髀枢中痛不可举，以毫针寒而留之，以月生死为息数，立已。
　　膝病：
　　风市，主两膝挛痛，引胁拘急，亸璧，或青或焦，或枯或鯬，如腐木#5。
　　太冲，主膝、内踝前痛。
　　梁丘、曲泉、阳关，主筋挛，膝不得屈伸，不可以行。
　　犊鼻，主膝中痛不仁。又云：主膝不仁，难跪。
　　中封，主少气身重湿，膝肿，内踝前痛。
　　解溪、条口、丘墟、太白，主膝股肿，腑酸转筋。
　　合阳，主膝股重。
　　上廉，主风水膝肿。
　　阴市，主膝上伏兔中寒。
　　侠溪、阳关，主膝外廉痛。
　　髀关，主膝寒不仁，痿痹不得屈伸。
　　光明，主膝痛经热不能行，手足偏小。
　　膝关，主膝内廉痛，引膑不可屈伸，连腹引喉咽痛。
　　凡犊鼻肿，可灸不可刺，若其上坚勿攻，攻之即死。
　　四肢病：
　　章门，主四肢懈惰喜怒。
　　列缺，主四肢厥，喜笑。
　　曲泉、付阳、天池、大巨、支沟、小海、绝骨、前谷，主四肢不举。
　　照海，主四肢淫滦。
　　五里、三阳络、天井、厉兑、三间，主嗜卧，四肢不欲动摇。
　　复留、丰隆、大都，主风逆，四肢肿。
　　风痹第四#6
　　风病：率谷，主醉酒风热发，两目眩痛。《甲乙》云：不能饮食，烦满呕吐。
　　完骨，主风头耳后痛，烦心。《甲乙》云：及足不收，失履，口□僻，头项摇，瘈痛牙车急。
　　天柱，主风眩。
　　绝骨，主风劳身重。
　　天府、曲池、列缺、百会，主恶风邪气，泣出喜忘。
　　阳谷，主风眩惊，手卷泄风汗出，腰项急。《甲乙》 手卷作手腕痛。
　　阴蹻，主风暴不知人，偏枯不能行。
　　解溪，主风从头至足，面目赤。
　　侠溪，主胸中寒如风状，头眩，两颊痛。
　　昆仑，主狂易大风。
　　临泣，主大风目痛。《甲乙》云：目外眦痛。
　　付阳，主痿厥，风头重痛。
　　涌泉，主风入腹中。
　　巨阙、照海，主瘈症引脐腹，短气。又云：照海，主大风，默默不知所痛，视如见星。
　　内关，主手中风热。
　　间使，主头身风热。
　　商阳，主耳中风生。
　　关冲，主面黑渴风。
　　天井、神道、心输，主悲愁恍惚，悲伤不乐。又云：天井，主大风，默默不知所痛，悲伤不乐。
　　命门，主瘈疭裹急，腰腹相引。
　　后溪，主风身寒。
　　掖门，主风寒热。
　　上关，主瘈疭沫出寒热，痓，引骨痛。
　　中膂输、长强、肾输，主寒热，痊#7，反折。
　　脾输、膀胱输，主热痓，引骨痛。
　　肝输，主筋寒热痓，筋急手相引。
　　通里，主不能言。
　　鱼际，主痓，上气，失喑不能言。
　　湿痹：
　　曲池、列缺，主身湿摇，时时寒。
　　风市，主缓纵痿痹，端肠疼冷不仁。
　　中渎，主寒气在分肉间，痛苦痹不仁。
　　阳关，主膝外廉痛，不可屈伸，经痹不仁。
　　悬锺，主湿痹流肿，脾筋急瘈，胫痛。
　　丰隆，主身湿。
　　曲泉，主卒痹病引膑下节。
　　阳陵泉，主髀痹引膝股外廉痛不仁，筋急。
　　绝骨，主髀枢痛，膝胫骨摇，酸痹不仁，筋缩，诸节酸折。
　　漏谷，主久湿痹，不能行。
　　商丘，主骨痹烦满。
　　中封，主痿厥，身体不仁，少气，身湿重。
　　临泣，主身痹，洗淅振寒。
　　凡身体不仁，先取京骨，后取中封、绝骨，皆泻之。
　　癫疾：
　　偏历、神庭、攒竹、本神、听宫、上星、百会、听会、筑宾、阳溪、后顶、强间、脑户、络却、玉枕，主癫疾，呕逆。又云：偏历，主癫疾，多言耳鸣口僻。
　　攒竹、小海、后顶、强间，主痫发痪症，狂走不得卧，心中烦。
　　金门、仆参，主癫疾马痒。
　　兑端、龈交、承浆、大迎、丝竹空、囟会、天柱、商丘，主癫疾呕沬，寒热痉互引。又云：承浆、大迎，主寒热凄厥，鼓颔癫痉口噤。又云：天柱，主卒暴痫眩。商丘，主痫瘈。
　　上关，主瘈疭沬出，寒热痓。
　　丝竹空、通谷，主风痫癫疾，涎沫，狂烦满。又云：通谷，主心中愦愦数欠，癫，心下悸，咽中澹澹恐。
　　解溪、阳蹻，主癫疾。
　　脑户、听会、风府、听宫、翳风，主骨酸眩狂，瘈疭口噤，喉鸣沫出，疮不能言。
　　臑会、申脉，主癫疾腠气。
　　五处、身柱、委中、委阳、昆仑，主脊强反折，瘈疭癫疾头痛。又云：身柱，主癫疾瘈疭，怒欲杀人，身热狂走，调言见鬼。昆仑，主痫瘈口闭不得开。
　　尺泽、然谷，主癫疾，手臂不得上头。
　　列缺，主热痫惊而有所见。
　　曲池、少泽，主瘈疭癫疾。
　　飞扬、太乙、滑肉门，主癫疾狂吐舌。
　　长强，主癫疾发如狂，面皮敦敦者不治。
　　温留、仆参，主癫疾，吐舌鼓颔，狂言见鬼。
　　筋缩、曲骨、阴谷、行间，主惊痛，狂走痫疾。
　　间使，主善悲惊狂，面赤目黄，喑不能言。
　　阳溪、天井，主惊瘈。
　　完骨，主癫疾僵仆狂疟。
　　天井、小海，主癫疾羊痫，吐舌羊鸣，戾颈。
　　悬厘、束骨，主癫疾互引，善惊羊鸣。
　　天冲，主头痛癫疾互引，数惊悸。
　　风池、听会、复留，主寒热癫仆。
　　风府、昆仑、束骨，主狂易，多言不休。
　　脑空、束骨，主癫疾大瘦头痛。
　　风府、肺输、主狂走，欲自杀。
　　络却、听会、身柱，主狂走瘈疭，恍惚不乐#8。
　　天柱、临泣，主狂易多言不休，目上反。
　　支正、鱼际、合谷、少海、曲池、腕骨，主狂言惊恐。
　　温留、掖门、京骨，主狂仆。又云：掖门，主喜惊妄言面赤。
　　神门、阳谷，主笑若狂。又云：神门，主数噫恐悸不足。
　　阳溪、阳谷，主吐舌，戾颈妄言。
　　巨阙、筑宾，主狂易妄言怒骂。又云：巨阙，主惊悸少气。
　　冲阳、丰隆，主狂妄行，登高而歌，弃衣而走。
　　下廉、丘墟，主狂言非常。
　　阴蹻，主卧惊，视如见鬼。
　　劳宫、大陵，主风热善怒，心中悲喜，思慕歔欷，喜笑不止。
　　曲泽、大陵，主心下澹澹喜惊。《甲乙》作内关。
　　阴交、气海、大巨，主惊不得外。又云：大巨，主善惊。
　　大锺、郄门，主惊恐畏人，神气不足。
　　然谷、阳陵泉，主心中怵惕恐，如人将捕之。
　　解溪，主瘈疭而惊。
　　少冲，主太息烦满，少气悲惊。
　　少府，主数噫恐悸，气不足。
　　行间，主心痛数惊，心悲不乐。
　　三间、合谷、厉兑，主吐舌，戾颈喜惊。又云：厉兑，主多卧好惊。
　　通里，主心下悸。
　　手少阴、阴郄，主气惊心痛。
　　后溪，主泣出而惊。
　　腕骨，主烦满惊。
　　卒尸厥：
　　隐白、大敦，主卒尸厥不知人，脉动如故。
　　中极、仆参，主恍惚尸厥烦痛。
　　金门，主尸厥暴死。
　　内庭，主四厥，手足闷者久持之，厥热脑痛，腹胀皮痛者，使人久持之。
　　邪客於手足少阴、太阴、足阳明之络，此五络者，皆会於耳中，上络左角。五络俱竭，令人身脉动如故，其形无所知，其状若尸，刺足大趾内侧爪甲上，去端如韭叶，后刺足心，后取足中趾爪甲上各一痏，后取手大指之内去爪甲如韭叶，后刺手心主、少阴兑骨之端各一痏立已。不已，以筒吹其两耳#9立已。不已，拔其左角发方寸燔治，饮以醇酒一杯，不能饮者，灌之立已。
　　卒中恶：
　　百会、玉枕，主卒起僵仆，恶见风寒。
　　通天、络却，主暂起僵仆。
　　大杼，主僵仆，不能久立，烦满裹急，身不安席。
　　飞尸遁注：
　　天府，主卒中恶风邪气，飞尸恶注，鬼语遁尸。
　　丰隆，主厥逆，足卒青痛如刺，腹若刀切之状，大便难，烦心狂见鬼好笑，面四肢卒肿。
　　旁廷，在腋下四肋间，高下正与乳相当，乳后二寸陷中，俗名注市，举掖取之，刺入五分，灸五十壮。主卒中恶，飞尸遁注，胸胁满。
　　九曲中府，在旁廷注市下三寸，刺入五分，灸三十壮。主恶风邪气遁尸，内有瘀血。
　　孙真人备急千金要方卷之九十二竟
　　#1肩：原脱，据影宋刻本补。
　　#1警：原作『惊』，据影宋刻本改。
　　#3却：原作『脚』，据影宋刻本改。
　　#4痛：影宋刻本作『寒』。
　　#5木：『木』下原衍『木』字，据影宋刻本删。
　　#6 风痹第四：此四字原脱，据影宋刻本补。
　　#7痓：原脱，据影宋刻本补。
　　#8疭，恍惚不乐：此五字原脱，据影宋刻本补。
　　#9耳：影宋刻本『耳』下有『中』字。
　　孙真人备急千金要方卷之九十三
　　宋朝奉郎守太常少卿充秘阁校理林亿等校正
　　针灸孔穴方
　　热病第五
　　热病
　　鱼际、阳谷，主热病，振栗鼓颔，腹满阴痿，色不变。
　　经渠、阳池、合谷、支沟、前谷、内庭、后溪、腕骨、阳谷、厉兑、冲阳、解溪，主热病汗不出。
　　孔最，主臂厥热痛，汗不出，皆灸刺之，此穴可以出汗。
　　列缺、曲池，主热病烦心，心闷，先手臂身热，瘈疭，唇口聚，鼻张，目下汗出如珠。《甲乙》云：两乳下二寸坚，胁下满悸。
　　中冲、劳宫、大陵、间使、关冲、少冲、阳溪、天窌，主热病烦心，心闷而汗不出，掌中热，心痛，身热如火，浸淫烦满，舌本痛。又云：间使，主热病烦心喜哕，胸中澹担，喜动而热。
　　劳宫，主热病，三日已往不得汗，怵惕。《甲乙》云：主热病烦满而欲呕哕，三日已往不得汗，怵惕、胸胁不可反侧，咳满溺赤，小便血，纽不止，呕吐血气逆噫不止，啦中痛，食不下，喜海，舌#1中烂；掌中热，欲呕。
　　三间，主气热身热喘。《甲乙》云：寒热口乾，身热喘息，目急痛，善惊。
　　曲泽，主伤寒温病，身热烦心口乾。《甲乙》云：心澹然善惊，身热烦心，口乾手清，逆气呕唾，肘瘈善摇，头颜清，汗出不过眉；伤寒、愠病曲泽主之。
　　曲池，主伤寒余热不尽。
　　掖门、中渚、通理，主热病先不乐，头痛面热无汗。又云：通理，主热病先不乐数日。
　　承浆，主汗出衄血不止。
　　温留，主伤寒，寒热头痛，哕衄，肩不举。
　　上管、曲差、上星、陶道、天柱、上命、悬厘、风池、命门、膀胱输，主烦满汗不出。
　　飞扬，主下部寒热，汗不出，体重。
　　五处、攒竹、正营、上管、缺盆、中府，主汗出寒热。
　　巨阙，主烦心喜呕。《甲乙》云：心腹胀，噫；烦热善呕，膈中不通利。
　　百会，主汗出而呕，痓。
　　商丘，主寒热好呕。
　　悬颅，主热病头痛身热。
　　少译，主振寒，小指不用，头痛。
　　玉枕、大杼、肝输、心输、膈输、陶道，主汗不出，凄厥恶寒。
　　大椎，主伤寒热盛，烦呕。
　　悬董、鸠尾，主热病，偏头痛，引目外眦。
　　膈输、中府，主寒热，皮、肉、骨痛，少气不得卧，支满。又云：膈输，主嗜卧怠惰，不欲动摇，身当湿，不能食。
　　列缺，主寒热，掌中热。
　　神道、关元，主身热头痛，进退往来。
　　曲泉，主身热头痛，汗不出。
　　三焦输，主头痛，食不下。
　　鱼际，主头痛不甚，汗出。
　　天井，主振寒颈项痛。
　　肾输，主头身热赤，振栗，腰中四肢淫滦，欲呕。
　　肩井、关冲，主寒热凄索，气上不得卧。
　　尺泽，主气隔喜呕，鼓颔不得汗，烦心身痛。
　　肩贞，主寒热项历适。《甲乙》云：耳呜无闻，引缺盆肩中热痛，麻木不举。
　　委中，主热病，侠脊痛。
　　冲阳，主振寒而欠。
　　大都，主热病汗出且厥，足清。《外奎》云：汗不出，原手足清。
　　太白，主热病，先头重颜痛，烦闷，心身热，热争则腰痛不可以俯仰。又热病满闷不得卧，身重骨痛不相知。
　　支正、少海，主热病，先腰经酸，喜渴，数饮食，身热项痛而强，振寒，寒热。《甲乙》云：主振寒、寒热，颈项肿，实则肘挛，头眩痛；虚则生疣，小者痂疥。
　　后溪，主身热恶寒。
　　光明，主腹足清寒，热汗不出。
　　复留，主寒热无所安，汗出不止，风逆，四肢肿。
　　凡热病烦心，足寒清多汗，先取然谷，后取太溪，大指间动脉，皆先补之。
　　热病，先腰胫酸，喜渴数饮，身清，清则项痛而寒且酸，足热不欲言，头痛颠颠然，先取涌泉及太阳井、荣，热中少气厥寒，灸之热去，灸涌泉三壮。烦心不嗜食，灸涌泉。热去四逆，喘气偏风，身汗出而清，皆取侠溪。
　　凡热病，刺陷谷，足先寒，寒上至膝乃出针。身痹洗淅振寒，季胁支满痛。
　　凡温病，身热五日已上汗不出，刺太泉，留针一时取针。若未满五日者，禁不可刺。
　　凡好太息，不嗜食，多寒热汗出，病至则喜呕，呕已乃衰，即取公孙及井、输。实则肠中切痛，厥，头面肿起，烦心，狂，多饮，不嗜卧；虚则鼓胀，腹中气大满，热痛不嗜食，霍乱，公孙主之。
　　黄疸
　　然谷，主黄疸，一足寒一足热，喜渴。《甲乙》云：舌纵烦满。
　　章门，主伤饱身黄。
　　太冲，主黄疸，热中喜渴。
　　中封、五里，主身黄，时有微热。《甲乙》 云：不嗜食，膝内廉、内踝前痛，少气，身体重。
　　脊中，主黄疸，腹满不能食。
　　中管、大陵，主目黄振寒。
　　劳宫，主黄疸目黄。
　　太溪，主黄疸。《甲乙》云：消瘅善端，气走喉咽而不能言，手足清，大便难，嗌中肿痛，唾血，口中热，唾如胶。
　　脾输、胃管，主黄疸。又云：脾输，主黄疸，喜欠，不下食，胁下满，欲吐，身重不欲动。
　　霍乱
　　巨阙、关冲、支沟、公孙、阴陵泉，主霍乱。
　　期门，主霍乱泄注。
　　鱼际，主胃逆霍乱。
　　太阴、大都、金门、仆参，主厥逆霍乱。
　　太白，主霍乱逆气。
　　解溪，主膝重脚转筋，湿痹。
　　三里，主霍乱遗屎失气。
　　承筋，主瘈疭脚酸。《甲乙》云：霍乱经不仁。
　　大泉，主眼青转筋，乍寒乍热，缺盆中相引痛。
　　金门、仆参、承山、承筋，主转筋霍乱。
　　丘墟，主脚急肿痛，战掉不能久立，附筋足挛。
　　窍阴，主四肢转筋。
　　委中、委阳，主筋急身热。
　　人迎，主凡霍乱头痛胸满，呼吸喘呜，穷窘不得息。
　　凡霍乱泄出不自知，先取太溪，后取太仓之原。
　　疟病
　　列缺、后溪、少泽、前谷，主疟寒热。又云：列缺，主疟甚热。
　　阳谷，主疟，胁痛不得息。
　　太锺，主多寒少热。
　　太溪，主热多寒少。《甲乙》云：疟闷呕甚，热多寒少，欲闭户而处，寒厥足热。
　　丘墟，主疟振寒。《甲乙》云：腋下肿。
　　中封，主色苍苍然，太息振寒。
　　昆仑，主疟多汗。《甲乙》云：腰痛不能　　俯仰，目如脱，项如拔。
　　临泣，主疟日西发。
　　然谷，主温疟汗出。
　　天府，主疟病。
　　天枢，主疟振寒，热盛狂言。
　　少海，主疟背振寒。《甲乙》云：项痛引肘掖，腰痛引小腹中，四肢不举。
　　少商，主振栗鼓颔。
　　阳溪，主疟甚苦寒，咳呕沫。
　　商丘、神庭、上星、百会、完骨、风池、神道、掖门、前谷、光明、至阴、大杼，主疗疟热。双云：商丘，主寒疟，腹中痛。
　　阴都、少海、商阳、三间、中渚，主身热疟病。
　　太泉、太溪、经渠，主疟，咳逆，心闷不得卧，寒热。
　　大陵、腕骨、阳谷、少冲，主疟，乍寒乍热。
　　合谷、阳池、侠溪、京骨，主疟寒热。
　　偏历，主风疟，汗不出。
　　譩嘻、支正、少海，主风疟。
　　天井，主疟食时发，心痛，悲伤不乐。
　　三里、陷谷、侠溪、飞扬，主疲疟少气。又云：侠溪，主疟，足痛。飞扬，主狂疟头眩痛，痓反折。
　　温留，主疟，面赤肿。
　　少泽、复留、昆仑，主疟寒汗不出。
　　厉兑、内庭，主疟不嗜食，恶寒。
　　冲阳、束骨，主疟从脚腑起。又云：冲阳，主疟先寒洗浙，甚久而热，热去汗出。
　　瘿瘤第六
　　瘿瘤
　　天府、臑会、气舍，主瘿瘤气咽肿。《甲乙》天府作天窗。
　　脑户、通天、消滦、天突，主颈有大气。
　　通天，主瘿，灸五十壮。
　　胸堂，羊屎灸一百壮。
　　痔瘿
　　飞扬，主痔，篡伤痛。
　　绝骨，主瘘，马刀，掖肿。
　　天突#2、章门、天池、支沟，主漏。又云：支沟、章门，主马刀肿瘘。
　　商丘、复留，主痔血泄后重。又云：商丘，主痔，骨蚀，喜魇梦。
　　大迎、五里、臂臑，主寒热颈瘰。
　　天突、天窗，主漏，颈痛。
　　劳宫，主热痔。
　　会阴，主痔，与阴相通者死。
　　侠溪、阳辅、太冲，主掖下肿，马刀瘘。
　　承筋、承扶、委中、阳谷，主痔痛，腋下肿。
　　窍阴，主痈疽，头痛如锥刺，不可以动，动则烦心。
　　大陵、支沟、阳谷，后溪，主痂疥。
　　□疝
　　曲泉，主□疝，阴跳痛引脐中，不尿，阴痿。一云：痛引茎中，不得尿。
　　中都，主□疝崩中。
　　中管，主冲疝冒死不知人。
　　合阳、中郄，主□疝崩中，腹上下痛，肠澼，阴暴败痛。
　　照海，主四肢淫滦，身闷，阴暴#3起疝。
　　太溪，主胞中有大疝瘕积聚，与阴相引。
　　商丘，主阴股内痛，气痈，狐疝走上下，引小腹痛，不可以俯仰。
　　关元，主□疝。又云：主暴疝痛。
　　巨阙，主狐疝。
　　肩井，傍肩解与臂相接处，主偏□。
　　脐中、石门、天枢、气海，主小腹疝气，游行五脏，疝绕#4脐冲胸不得息。《甲乙》云：脐疝绕脐痛冲胸，不得息，灸脐中。脐疝绕脐痛，石门主之。脐疝绕脐痛时止，天枢主之。
　　四满，主脐下疝积。《甲乙》云：胞中有血。
　　大敦，主卒疝暴痛，阴跳上入腹，寒疝，阴挺出偏大肿脐腹中，悒悒不乐，小便难而痛，灸刺之立已。左取右，右取左。《甲乙》云：照海主#5之。
　　太阴郄、冲门，主疝痔#6阴疝。
　　天枢，主气疝呕。
　　大巨，主□疝偏枯。
　　交信，主气癃，□疝阴急，股枢膊内廉痛。
　　中封，主□疝，癃，暴痛，痿厥，身体不仁。
　　气冲，主□，阴肿痛，阴痿，茎中痛，两丸骞痛，不可仰卧。
　　少府，主阴痛。实时挺长寒热，阴暴痛，遗尿；偏虚则暴痒气逆，卒疝，小便不利。
　　大赫、然谷，主精溢，阴上缩。
　　阴市，主寒疝下至腹胜，膝腰痛如清水，小一作大腹诸痛#7，按之下至膝上伏兔中，寒疝痛，腹胀满，痿，少气。
　　太冲、中封、地机，主□疝，精不足。又云：太冲，主狐疝呕厥。
　　中极，主失精。
　　鱼际，主阴湿，腹中余疾。
　　五枢，主阴疝，两丸上下，小腹痛。
　　阴交、石门，主两丸骞。又云：石门，主腹满疝积。
　　太冲，主两丸骞缩，腹坚，不得卧。《甲乙》云：环脐痛，阴骞两丸缩；腹坚痛，不得卧。
　　会阴，主阴头寒。
　　行间，主茎中痛。
　　阴谷，主阴痿不用，小腹急，引阴内廉痛。
　　杂病第七
　　膏肓输无所不治，主赢瘦虚损，梦中失精，上气咳逆，狂惑忘误。取穴法：令人正坐，曲脊伸两手，以臂着膝前，令正直，手大指与膝头齐，以物支肘，勿令臂得动摇，从胛骨上角摸索至胛骨下头，其间当有四肋三间，灸中间，依胛骨之裹肋间空，去胛骨容侧指许，摩膂肉之表肋间空处，按之自觉牵引胸户中，灸两胛中各一处，至六百壮，多至千壮，当觉气下砻砻然如流水状，亦当有所下出，若无停痰宿疾，则无所下也。若病人已困不能正坐，当令侧卧，挽上臂，令前求取穴灸之也。求穴大较，以右手从右肩上拄，指头表所不及者是也，左手亦然，乃以前法灸之。若不能久正坐当伸两臂者，亦可伏衣幞上伸两臂，令人挽两胛骨使相离，不尔，胛骨覆穴不可得也。所伏衣幞，当令大小常定，不尔，则失其穴也。此灸讫后，令人阳气康盛，当消息以自补养，取身体平复。其穴近第五椎相准望取之。
　　论曰：昔秦缓不救晋侯之疾；以其在膏之上，肓之下，针药所不及，即此穴是也。时人拙，不能求得此穴、所以宿疴难遣。若能用心，方便求得灸之，无疾不愈矣。
　　三里，主腹中寒，胀满，肠呜腹痛，胸腹中瘀血，小腹胀，皮肿，阴气不足，少腹坚，热病汗不出，喜呕，口苦壮热，身反折，口噤鼓颔，腰痛不可以顾，顾而有所见，喜悲，上下求之。口僻乳肿，喉痹不能言，胃气不足，久泄利，食不化，胁下柱满，不能久立，膝痿寒热中，俏谷苦饥，腹热身烦狂言，乳痈，喜噫，恶闻食臭，狂歌妄笑，恐怒大骂，霍乱遗尿，失气阳厥，凄凄恶寒头眩，小便不利，喜哕。凡此等疾皆灸刺之，多至五百壮，少至二三百壮。
　　涌泉，主喜喘，喉痹，身热痛，脊胁相引，忽忽喜忘，阴痹腹胀，腰痛，大便难，肩背颈项痛，时眩，男子如蛊，女子如阻，身体胶脊如解，不欲食，喘逆，足下清至膝，咽中痛，不可内食，喑不能言，小便不利，小腹痛，风入肠中，癫疾，侠脐痛急，胸胁柱满痛，衄不止，五疝，指端尽痛，足不践地。凡此诸疾，皆主之。
　　妇人病第八
　　小腹坚痛，月水不通，刺带脉入六分灸五壮，在季肋#8端一寸八分。端，一作下。
　　漏下，若血闭不通，逆气胀，刺血海入五分，灸五壮。在膝膑上内廉白肉际二寸中#9。
　　漏血，小腹胀满如阻，体寒热，腹遍#10肿，刺阴谷入四分，灸三壮。在膝内辅骨后大饬之下，小筋之上，屈膝乃得之。《甲乙》云：漏血，小便黄，阴谷主之。
　　女子疝瘕，按之如以汤沃两股中，小腹肿，阴挺出痛，经水来下，阴中肿或痒，漉青汁如葵羹，血闭无子，不嗜食，刺曲泉。在膝内辅骨下大筋上、小筋下陷中，屈膝乃得之，刺入六分，灸三壮。
　　疝瘕，按之如以扬沃股内至膝，飧泄，阴中痛，小腹痛坚，急重下湿，不嗜食，刺阴陵泉入二分，灸三壮。在膝下内侧辅骨下陷中，伸足乃得之。
　　经逆，四肢淫滦，阴暴跳，疝，小腹偏痛，刺阴蹻入三分，灸三壮。在内踝下容爪甲。即照海穴也。
　　小腹大，字难，嗌乾嗜饮，侠脐疝，刺中封入四分，灸三壮。在内踝前一寸半，伸足取之。
　　女子不字，阴暴出，经漏，刺然谷入三分，灸三壮。在足内踝前起大骨下陷中。
　　字难，若胞衣不出，泄风从头至足，刺昆仑入五分，灸三壮。在足外踝后跟骨上。
　　月事不利，见赤白而有身反败，阴寒，刺行间入六分，灸三壮。在足大趾间动应手。
　　月闭溺赤，脊强，互引反折，汗不出，刺腰输入二#11寸，留七呼，灸三壮。在第二十一椎节下间。
　　绝子，疟寒热，阴挺出不禁，白沥，痓，脊反折，刺上窌入三寸，留七呼，灸三壮。在第一空，腰髁下一寸侠脊。
　　赤白沥，心下积胀，腰痛不可俯仰，刺次窌入三寸，留七呼，灸三壮。在第二空，侠脊陷中。
　　赤淫时白，气癃，月事少，刺中命入二寸，留七呼，灸三壮。在第三空，侠脊陷中。
　　下苍汁不禁，赤沥，阴中痒痛，引小腹控□，不可以俯仰，刺腰尻交者，两肿上，以月生死为痏数，发刺立已。一云下命。
　　肠呜泄注，刺下窌入二寸，留七呼，灸三壮。在第四空，侠脊陷中。
　　赤白裹急，瘈疭，刺五枢入一寸，灸五壮。在带脉下三寸。
　　拘挛，腹满，疝，月水不下，乳余疾，绝子阴痒，奔豚上，腹坚痛，下引阴中，不得小便，刺阴交入八分，灸五壮。在脐下一寸。
　　腹满疝积，乳余疾，绝子阴痒，奔豚上，小腹坚痛，下引阴中，不得小，便，刺石门入五分。在脐下二寸，忌灸，绝孕。
　　绝子，衃血在内不下#12，胞转不得尿，小腹满，石水痛，刺关元入二寸，灸七壮。在脐下三寸。又主引肋下胀，头痛，身背热，贲豚，寒，小便数，泄不止。
　　子门不端，小腹苦寒，阴痒及痛，贲豚抢心，饥不能食，腹胀，经闭不通，小便不利，乳余疾，绝子，内不足，刺中极入二寸，留十呼，灸三壮。在脐下四寸。
　　赤白沃，阴中乾痛，恶合阴阳，小腹坚，小便闭，刺屈骨入一寸半，灸三壮，在中极下一寸。
　　月水不通，奔泄气，上下引腰脊痛，刺气穴入一寸，灸五壮。在四满下一寸。
　　胞中痛，恶血，月水不以时休止，腹胀肠鸣，气上冲胸，刺天枢入五分，灸三壮，去肓输一寸半。
　　小腹胀满，痛引阴中，月水至则腰背痛，胞中瘕，子门空，大小便不通，刺水道入二寸半，灸五壮。在大巨下三寸。
　　月水不利，或暴闭塞，腹胀满癃，淫滦身热，乳难，子上抢心，若胞不出，众气尽乱，腹中绞痛，不得反息，正仰卧，屈一膝，伸一膝，并气冲，针上入三寸，气至泻之。在归来下一寸，动脉应手。
　　产余疾，食饮不下，贲豚上下，伤食腹满，刺期门入四分，灸五壮。在第二肋端。
　　乳痈惊痹，经重，足跗不收，跟痛，刺下廉入三分，灸三壮。在上廉下三寸。
　　月水不利，见血而有身则败，乳肿，刺临泣入二分，灸三壮。在足小趾次趾间，去侠溪一寸半。
　　女子疝及小腹肿，溏泄，癃，遗尿，阴痛，面尘黑，目下眦痛，漏血，刺太冲入三分，灸三壮。在足大趾本节后二寸中动脉。
　　女子疝，赤白淫下，时多时少，暴腹痛，刺蠡沟入三分，灸三壮。在内踝上五寸。
　　女子无子，咳而短气，刺涌泉入三分，灸三壮。在足心陷者中。
　　乳难，子上冲心，阴疝，刺冲门入七分，灸五壮。在府舍下，上去大横五寸。
　　女子不下月水，痹惊善悲不乐，如堕坠，汗不出，刺照海入四分，灸二壮。在内踝下四分。又主女子淋，阴挺出，四肢淫滦。
　　血不通，刺会阴入二寸，留七呼，灸三壮。在大便前，小便后。
　　子脏中有恶血，内逆满痛，刺石关入一寸，灸五壮。在阴都下一寸。
　　肓门，主乳余疾。
　　三里，主乳痈有热。
　　神封、膺窗，主乳痈寒热，短气，卧不安。
　　乳根，主膺肿乳痈，凄索寒热，痛不可按。
　　大溪、侠溪，主乳肿痈溃。又云：侠溪，主小腹坚痛，月水不通。
　　太泉，主妬乳，膺胸痛。
　　大赫，主女子赤沃。
　　四满，主子脏中有恶血，内逆满痛，疝。又云：主胞中有血。
　　中极，主拘孪腹疝，月水不下，乳余疾，绝子阴痒。
　　气冲，主无子，小腹痛。
　　支沟，主女人脊急目赤#13。
　　筑宾，主大疝绝子。
　　阴廉，主绝产若未曾产。
　　涌泉、阴谷，主男子如蛊，女子如阻，身体腰脊如解，不欲食。
　　水原、照海，主不字，阴暴出，淋漏，月水不来而多闷，心下痛。又云：照海，主阴挺下血，阴中肿或痒，洒清汁，若葵汁。
　　小儿病第九
　　本神、前顶、囟会、天枢#14，主小儿惊痫。
　　临泣，主小儿惊痫反视。
　　颅息，主小儿痫，喘不得息。
　　然谷，主小儿脐风，口不开，善惊。
　　瘈脉、长强，主小儿惊痫瘈疭，呕吐泄注，惊恐失精，瞻视不明，眵。
　　悬锺，主小儿腹满不能食饮。
　　譩嘻，主小儿食晦头痛。
　　孙真人备急千金要方卷之九十三竟
　　#1舌：影宋刻本作『口』。
　　#2天突：原作『大突』，据影宋刻本改。
　　#3暴：原作『恭』，据影宋刻本改。
　　#4疝绕：此二字原脱，据影宋刻本补。
　　#5主：原作『注』，据影宋刻本改。
　　#6痔：影宋刻本作『瘕』。
　　#7痛，．影宋刻本作『疝』。
　　#8季肋：原作『手肘』，据影宋刻本改。
　　#9中：影宋刻本作『半』。
　　#10这：原作『传』，据影宋刻本改。
　　#11二：影宋刻本作『三』。
　　#12下：原作『在』，据影宋刻本改。
　　#13赤：原脱，据影宋刻本补。
　　#14天柜：影宋刻本作『天柱』。
　　
