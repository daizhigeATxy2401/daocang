道德真经集注
　　经名：道德真经集注。宋太守张氏集注，十卷。底本出处：《正统道藏》洞神部玉诀类。
　　道德真经集注序
　　唐明皇撰
　　昔在元圣，强着玄言。权舆真宗，启迪来裔。遗文诚在，精义颇乖。撮其指归，虽蜀严而犹病。摘其章句，自河公而或略。其余浸微，固不足数，则我玄元妙旨，岂其将坠。朕诚寡薄，尝感斯文猥承有后之庆，恐失无为之理。每因清宴，辄叩玄关，随所意得，遂为笺注。岂成一家之说，但备遗阙之文。今兹绝笔，是询於众公卿臣庶道释二门，有能起予类於卜商，针疾同於左氏，渴於纳善，朕所虚怀，苟副斯言，必加厚赏。且如谀臣自圣，幸非此流，悬市相矜，亦云小道。既其不讳，咸可直言，勿为来者所嗤，以重朕之不德。
　　左仙公葛玄撰
　　老子体自然而然，生乎太无之先，起乎无因，经历天地，终始不可称载，终乎无终，穷乎无穷，极乎无极，故无极也。与大道而伦化，为天地而立根，布气於十方，抱道德之至纯，浩浩荡荡，不可名也。焕乎其有文章，巍巍乎其有成功，渊乎其不可量，堂堂乎为神明之宗。三光持以朗照，天地禀以得生，乾坤运以吐精。高而无民，贵而无位，覆载无穷，是教八方诸天，普弘大道，开辟以前复下为国师，代代不休，人莫能知之。匠成万物，不言我为玄之德也，故众圣所共尊。道尊德贵，莫之命而常自然，惟老氏乎！周时复托神李母，剖左腋而生，生即皓然，号曰老子。老子之号，因玄而出，在天地之先，无衰老之期，故曰老子。世人谓老子当始於周代，老子之号，始於无数之劫，甚窈窈冥冥眇邈久远矣。世衰大道不行，西游天下，关令尹喜曰：大道将隐乎！愿为我着书。於是作《道德》二篇五千文，上下经焉。夫五千文宣道德之源，大无不包，细无不入，天人之自然经也。余先师有言，精进研之则声参太极，高上遥唱，诸天欢乐，则携契玄人，静思期真，则众妙感会，内观形影，则神气长存，体洽道德，则万神震伏，祸灭九阴，福生十方，安国宁家，孰能知乎？无为之文，垮之不辱，饰之不荣，桡之不浊，澄之不清，自然也。应道而见，传告无穷，常者也，故知常曰明，大道何为哉？弘之由人，斯文尊妙，可不极精乎。粗述一篇，唯有道者宝之焉。
　　河上公者，莫知其姓名也。汉孝文皇帝时结草为庵于河之滨，常读老子《道德经》，文帝好老子之言，诏命诸王公大臣州牧二千石朝直众官，皆令诵之。有所不解数句，天下莫能通者，闻侍郎说河上公诵老子，乃遣韶使赍所不了义问之。公曰：道尊德贵，非可遥问也。文帝即驾从诣之。帝曰：普天之下，莫非王土。率土之滨，莫非王臣。域中有四大，王居其一也。子虽有道，犹朕民也。不能自屈，何乃高乎？朕足使人富贵贫贱。须臾，河上公即俯掌坐跃，冉冉在虚空之中，如云之升，去地百余丈而上，玄虚良久，俛而答帝曰：余上不至天，中不累人，下不居地，何民之有？陛下焉能令余富贵贫贱乎？帝乃悟知是神人，方下辇稽首礼谢曰：朕以不德，忝统先业，才不任大，忧於不堪。虽治世事，而心敬道德，直以暗昧，多所不了。惟蒙道君弘愍，有以教之，则幽夕睹太阳之耀光。河上公即授素书老子《道德经章句》二卷，谓帝曰：熟研此，则所疑自解，余注是经以来千七百余年，凡传三人，连子四矣，勿示非其人。文帝跪受经，言毕失公所在。论者以为文帝好老子大道，世人不能尽通其义而精思遐感，仰彻太上道君，遣神人特下教之便去耳。恐文帝心未纯信，故示神变以悟帝意，欲成其道真，时人因号曰河上公焉。老子以上皇元年正月十二日丙午太岁丁卯下为周师，到无极元年太岁癸丑五月壬午去周西度关。关令尹喜宿命合道，预占见紫云西迈，知有道人当度，仍斋洁烧香，想见道真，以其年十二月二十五日老子度关也。喜见老。子迎设礼称弟子，老子曰：汝应为此，宛利天下，弃贤世传弘大道，子神仙者矣。以二十八日中授太上道德经，义洞虚无，大无不包，细无不入，圣王不能尽通其义。昔汉孝文皇帝好老子大道，从容无为之堂，叹凡圣无能解此玄奥，精思远感上彻，太上道君，遣神人下授文帝希微之旨，道人即信誓传授，至人比字校定，外儒所杂传多误，今当参校此正之，使与玄洞相应。十方诸天人神仙，天地鬼神所宗奉，文同无一异矣。吾已於诸天神仙大王校定，受传天人，至士贤儒，当宗极正真，弘道大度，何可不精，得圣人本文者乎！吾所以有言此，欲正玄妙於天地人耳。今说至矣明矣，夫学仙者必能弘幽赜也。
　　道士郑思远曰：余家师葛仙公，受太极真人徐来勒《道德经》上下二卷，仙公曩者所好，如亲见真人，教以口诀云，此文道之祖宗也。诵味万遍，夷心注玄者，皆必升仙。尤尊是书，日夕朝拜，朝拜愿念，具如灵宝法矣。学仙君子，宜弘之焉。仙公常秘此言，无应仙之相好者不传也。
　　王雩撰
　　昔老子当道术之变，故着书九九篇，以明生生之理。而末世为学，蔽於前世之绪余，乱於诸子之异论，智不足以明真伪，乃或以圣人之经与杨墨之书比，虽有读者，而烛理不深。乃复高言娇世，去理弥远。今世传注释，王弼、张说两家，经文殊舛，互有得失，害於理意者不一。今辄参对，定於至当，而以所闻，句为之解。圣人之言，既为难尽，而又知之所及，辞有不胜。览者以意逆志，则吾之所发，亦过半矣。书成於熙宁三年七月十二日。
　　窃尝论曰：圣人虽多，其道一也。生之相后，越宇宙而同时。居之相去，异天壤而共处。故其有言如首之有尾，外此道者，皆邪说也。然而道一者言固不同，言同者道固不一。而世儒徒识其言，故以言同者为是；不知其道，故以道一者为非。易曰：一阴一阳之谓道。老子曰：既得其母，以知其子。诚知是，则推五行之殊，观四时之变，视形度志，以参万物，则圣虽不言，吾其知之矣。故道，岁也；圣人，时也。自尧舜至於孔子，礼章乐明，寓之以形名度数，而精神之运，炳然见於制作之间。定尊卑，别贤否，以临天下，事详物众，可谓盛矣。盖於时有之，则夏是也。夏反而为秋，秋则敛其散而一之，落其华而实之，以辨物为德，以复性为常，其志静，其事简，夫秋岂期於反夏乎，盖将以成岁而生物也。於是时也，动植之死者过半，然岂天命之至，果非小智之所及邪。秋盖非岁之终也，则又有至者焉，故四时之变，於吾有之，则幼壮老死是也。传曰：终身由之，而不知其道者，其是之谓乎。呜呼！学道而不期於死之说，则亦何以学为哉。朝闻道，夕死可矣，则所谓道者，贵乎可以生死也。诚知道德之诚，而迩其所归，则死生之说尽矣，故余尽心焉。
　　道德真经集注卷之一
　　唐明皇河上公王弼王雩注
　　道经
　　秀曰：道者万物之所道，在体为体，在用为用，无名无边，而无乎不在者是也。故虽圣人之言，常在其一曲，虽在一曲，而异乎诸子百家者，不失理而当於时而已。
　　道可道章第一
　　道可道，
　　河曰：谓经卫政教之道也。
　　非常道。．
　　河曰：非自然长生之道也。常道以无为养神，无事安民，含光藏晖，灭述匿端，不可称道。○秀曰：可道之道，适时而为，时徙不留，道亦应变。盖造化密未尝暂止，昔之所是，今已非矣，而曲士揽英华为道根，指连庐为圣宅。老氏方将松其弊，而开以至理，故以此首篇。明乎此则方今之言犹非常也。
　　名可名，
　　河曰：谓富贵尊荣高世之名也。
　　非常名。
　　明皇曰：道者，虚极之妙用，名者，物得之所称。用可於物，故云可道。名生於用，故云可名。应用且无方，则非常於一道。物殊而名异，故非常於一名。是则强名日道，而道常无名也。○河曰：非自然常在之名也。常名当如婴儿之未言，鹞子之未分，明珠在蚌中，美玉处石问，内虽昭昭，外如愚顽。○弼曰：可道之道，可名之名，指事造形，非其常也，其不可道不可名也。○雩曰：名生於实，实有形数，形数既具，衰坏随之，其可常乎。唯体此不常，乃真常也。
　　无名，天地之始。
　　河曰：无名者，谓道。道无形，故不可名也。始者，道本也。吐气布化，出於虚无，为天地本始也。
　　有名，万物之母。
　　明皇曰：无名者，妙本也。妙本见气，权舆天地，天地资始，故无名。有名者，应用也。应用既成，茂养万物，物得其养，故有名。○河曰：有名谓天地，天地有形位，阴阳有柔刚，是其有名也。万物母者，天地含气，生万物，长大成就，如母之养子。○弼曰：凡有皆始於无，故未形无名之时，则为万物之始。及其有名有形之时，则长之育之亭之毒之，为其母也。言道以无形无名，始成万物。以始以成，而不知其所以，玄之又玄也。○雩曰：受命於无，而成形於有，故曰天地之始，万物之母。易曰：有天地，然后有万物，此言与易之序同据。覆载之问，方生之物，故以天地为先。物与天地，本无先后，推而极之，有无同体，始母之言，亦荃蹄也。且天地虽大，而受命成形，未离有无，而此乃独言万物之母，然则老氏之言，姑尽性而已。
　　常无欲，以观其妙。
　　河曰：妙，要也。人常能无欲，则可以观道之要。要谓一也。○弼曰：妙者，微之极也。万物始於微而后成，始於无而后生，故常无欲，空虚其怀，可以观其始物之妙。
　　常有欲，以观其徼。
　　明皇曰：人生而静，天之性。感物而动，性之欲。若常守清静，解心释神，反照正性，则观乎妙本矣。若不正#1性，其情逐欲而动，性失於欲，迷乎道源，欲观妙本，则见边缴矣。○河曰：缴，归也。常有欲之人，可以观世俗之所归趣也。○弼曰：缴，归终也。凡有之为利，必以无为用。欲之所本，适道而后济。故常有欲可以观其终物之缴也。○雱曰：易之阴阳，老之有无，以至於佛氏之色空，其实一致，说有渐次耳。世之言无者，舍有以求无，则是有外更有，
　　安得为无？故方其有时，实未尝有，此乃真无也。有无之体，常一而有。有以观者，但见其缴。欲观其妙，当知本无。而本无之无，未尝维有也。既曰常无，又曰常有者，以明有无之不相代，无即真有，有即实无耳。言徼而知妙之为奥，言妙则知缴之为粗，比法言之体。
　　此两者同出而异名，
　　明皇曰：如上两者，皆本於道，故云同也。动出应用，随用立名，则名异矣。○河曰：两者谓有欲无欲也。同出者，同出人心也。而异名者，所名异也。名无欲者长存，名有欲者，亡身也。
　　同谓之玄，
　　明皇曰：出则名异，同则谓玄。玄，深妙也。○河曰：玄，天也。言有欲之人，与无欲之人，同受气於天。○雱曰：有无本一，未有二名，自学者言之，则有不如无之精，既得其道，则两皆至理，初无彼此。
　　玄之又玄，
　　河曰：天中复有天也。禀气有厚薄，得中和滋液，则生贤圣，得错乱浊辱，则生食淫也。
　　众妙之门。
　　明皇曰：意因不生，则同乎玄妙，犹恐执玄为滞，不至兼忘，故寄又玄以遣玄，示明无欲於无欲，能如此者，万愤卤之而了出，故云众妙之门。○河曰：能知天中，复有天禀，气有厚薄，除情欲，守中和，是谓知道要之们户也。○弼曰：两者，始与母也。出者，同出於玄也。异名，所施不可同也。在首则谓之始，在终则谓之母。玄者，冥也，默然无有也。始母之所出也，不可得而名，故不可言同。名曰玄而言谓之玄者，取於不可得而谓之然也。谓之然则不可以定乎一玄，若定乎一玄而已，则是其名则失之远矣，故曰玄之又玄也。众妙皆从门而出，故曰众妙之门也。○霄曰：道有二物，自形而下，则阳尊而阴卑，自形而上，则阴先而阳后，故道之至处曰妙曰玄。妙，德也，玄，色也，言色则至矣，而盖有非色所及，故曰又玄。万物皆有妙处，皆出於此，故曰众妙之门。
　　天下皆知章第二
　　天下皆知美之为美，
　　河曰：自扬己美，便显彰也。
　　斯恶已。
　　河曰：有粗玉也。
　　皆知善之为善，
　　河曰：有功名也。
　　斯不善已。
　　明皇曰：美善者，生於欲心。心苟所欲，虽恶而美善矣。故云皆知以己之所美为美，所善为善矣。美善无主，但是妄情，皆由封执有无，分别难易，神奇臭腐，以相倾夺。大圣较量，深知虚妄，故云恶已。○河曰：人所争也。○雱曰：道本无物而物有妄情，自相分别，此溺於转徙之流，而不能自出故耳。然溺而不出者，不由厌离，而由乐着，所以恶夫美善也。故恶与不善，美善之随也，当其美善之时，盖已恶且不善矣。俟其随而后悟则亦悟之晚也，虽然，至人所谓美善，未尝离乎恶与不善，而恶与不善，未尝离乎美善也。天下之愚，不足与此，故所谓美善，常恶与不善也。
　　故有无之相生，
　　河曰：见有而为无也。
　　难易之相成，
　　河曰：见难而为易也。
　　长短之相形，
　　河曰：见短而为长也。
　　高下之相倾，
　　河曰：见高而为下也。
　　声音之相和，
　　河曰：上唱下必和也。
　　前后之相随。
　　明皇曰：六者相违，递为名称，亦如美恶，非自性生，是由妄情，有此多故。○河曰：上行下必随也。○弼曰：美者，人心之所进乐也。恶者人心之所恶疾也。美恶犹喜怒也。善不善犹是非也，喜怒同根，是非同门，故不可偏举也。此六者皆陈自然而不可偏举之明数也。○秀曰：离道而我，我则有彼，彼我既分，编类为二矣。此六对者，物之所以不齐，而喜怒哀乐生死之变，更出迭入，而不能自止者也。凡此皆不冥夫阴阳之本，而随其末流，自生分别，执一废百，以妄为常故耳。此篇第二与《庄子·齐物论》相似，篇篇有序，可以理推。
　　是以圣人处无为之事，
　　河曰：以道治也。○弼曰：自然已足，为则败也。
　　行不一黄之教。
　　明皇曰：无为之事，无事也。寄以事名，故云处。不言之教，忘言也，寄以教名，故云行。○河曰：以身帅导之也。○雱曰：圣人无心，以百姓心为心，虽事而未尝涉为之之逵，虽教而未尝发言之之意，故事以之齐，教以之行，而吾寂然未始有言为之累，而天下亦因得以反常复朴也。夫唯无累，故虽寄形阴阳之间，而造化不能求彼六对者，恶能扰之哉。
　　万物作而不辞，
　　明皇曰：令万物各自得其动作，而不辞谢於圣人也。○河曰：各自动也，不辞谢而逆止。○秀曰：万物并作，圣人各尽其性而无所辞，以吾心空然无所去取故也。苟怀去取之虑，则物之万态美恶多矣，焉能不辞哉。
　　生而不有，
　　河曰：元气生万物而不有。
　　为而不恃，
　　河曰：道所施为，不恃望其报也。○弼曰：智慧自备，为则伪也。
　　功成不居。
　　明皇曰：令万物各遂其生，不为己有，各得所为，而不负恃，如此则太平之功成矣。犹当日慎一日，不敢宁居。○河曰：功成事就，退避不居其位。○弼曰：因物而明功自彼成，故不居也。○秀曰：有则居，居则迁矣。
　　夫唯不居，
　　河曰：夫唯功成，不居其位。
　　是以不去。
　　明皇曰：夫唯不敢宁居，而增修其德者，则忘功而功存，故不居而不去也。○河曰：福德常在，不去其身也。上六句有高下长短，若开一源，下生百端，百端之变，无不动乱。○弼曰：使功在己，则功不可久也。○雱曰：形名而降，莫不代谢，唯道无体，物莫能迁。圣人体道，故充塞无外，而未尝有物，应接万变，而未尝有心，如是则岂以适然之事搅以为功，而固有之哉。夫然后离六对之境，绝美恶之名，越生死流处常住法也。持此心以涉世，则功名虽高，岂有充满之累乎？
　　不尚贤章第三
　　不尚贤，
　　河曰：贤谓世俗之贤，辫口明文，离道行权，去质为文也。不尚者，不贵之以禄，不尊之以官。
　　使民不争。
　　明皇曰：尚贤则有迹，徇迹则争兴#2。使贤不肖各当其分，则不争矣。○河曰：不争功名，反自然也。○秀曰：贤者出众之称，尚之则民夸企外慕，争之端也。
　　不贵难得之货，
　　河曰：言人君不御好珍宝，黄金弃於山，珠玉捐於渊。
　　使民不为盗。
　　明皇曰：难得之货，谓性分所无者，求不可得，故云难得。夫不安本分，希效所无，既失性分，宁非盗窃？欲使物任其性，事称其能，则难得之货不贵，性命之情不盗矣。○河曰：上化清静，下无食人。○秀曰：民衣食足而性定矣，妄贵难得之货，则其求无已，秘至为盗。盖民之生，皆由妄生分别，此篇务在齐物，使民复性。
　　不见可欲，
　　河曰：放郑声，远佞人。
　　使心不乱。
　　明皇曰：既无尚贤之逵，不求难得之货，是无可见之欲，而心不惑乱也。○河曰：不邪淫。○弼曰：贤犹能也，尚者嘉之名也。贵者隆之称也，唯能是任，尚之曷为。而唯用是施，贵之曷为。尚贤显名，荣过其任，下奔而竞，效能相射，贵货过用，食者竞趣，穿寄睹斋筐，没命而盗，故可歌不见，则心无所乱也。○秀曰：昧者妄见可欲，所以心为之颓乱，唯圣人能知诸物，皆非真实，故万态一视，而无取合之心，若然则心贫常夷，物岂能乱之，是以能不尚贤，不贵货也。
　　是以圣人之治也，
　　河曰：说圣人治国与治身同也。
　　虚其心，
　　明皇曰：心不为可欲所#3乱，则虚矣。河曰：除嗜欲，去乱烦。○秀曰：心虚则无所分别，此中不尚贤之义。
　　实其腹，
　　明皇曰：道德内充，则无矜徇，亦如属餍而止，不生责求。○河曰：怀道抱一，守五神也。○弼曰：心怀智而腹怀食，虚有智而实无知也。○秀曰：腹实则无所贪求，此申不贵货之义。
　　弱其志，
　　明皇曰：心虚则志弱。○河曰：知柔谦让，不处权也。○秀曰：志强则夸企而胜，志弱则无营於外，此又申不尚贤之义。
　　强其骨，
　　明皇曰：腹实则骨强。○河曰：爱精重施，髓满骨坚。○弼曰：骨无知以干，志生事以乱。○雱曰：骨强所以自立，自立则外物不能迁。此又申不贵货之义。
　　常使民无知无欲，
　　明皇曰：常使人无争尚之知，无责求之欲也。○河曰：反朴守淳。○弼曰：守其真也。○雩曰：知则妄见，欲则外求，二者既除，性情定矣。自不尚贤而化之，可使至於无知，自不贵货而化之，可使至於无欲。
　　使夫知者不敢为也，
　　明皇曰：清静化人，尽无知欲。适有之者，令不敢为也。○河曰：思虑深，不轻言。○弼曰：知者谓知为。○○雱曰：智足以乱众者，禁而止之。
　　为无为，
　　河曰：不造作，动因循。
　　则无不治矣。
　　明皇曰：於为无为，人得其性，则淳化有孚矣。○河曰：德化厚，百姓安。○雱曰：为无为，非无为也。为在於无为而已，期於复性故也。窃尝论之，三代之后，民无不失其性者，故君子则志强而好善，求贤无已，小人则骨弱而慕利，逐货不厌。志强则多知，骨弱则多欲，或有知，或有欲，虽所趋不同，而其为徇外伤本一也。惟至人不然，弱其志，非所见者，卑而求近，以为无所求，而道自足也。强其骨，非以自立而为贤，将以胜利欲，而尊德性也。夫然后
　　名不能移，利不能溺，而性常定矣。
　　道冲章第四
　　道冲而用之，
　　河曰：冲，中也，道匿名藏誉，其用在中。
　　或不盈。
　　明皇曰：言道动出冲和之气，而用生成。有生成之功，曾不盈满。云或似者，於道不敢正言。○河曰：或，常也。道常谦虚不盈满。○秀曰：道充塞无外，赡足万物，而未尝有，故曰或不盈。若虚若实，谓之冲。冲者阴阳之中，而以虚为体者也。道之用於物者，中。道之应於事者，虚。此方言其用，故曰冲。
　　渊兮似万物之宗。
　　明皇曰：泉，深静也。道常生物，而不盈满，妙本泉兮深静，故似为万物宗主。○河曰：道渊深不可之也，似为万物之宗祖。○雱曰：道生万物，而体未尝离物。自物之散殊而观之，则似为之宗耳。渊者深而不测也。人本足於此道，欲体之者，不可它求，当挫锐解纷，和光同尘，则当自存矣。
　　挫其锐，
　　河曰：锐挫也，人欲锐精，进取功名，当挫正之，法道不自见。○秀曰：锐挫则浑然矣，锐，尖之形是也。
　　解其纷，
　　明皇曰：道以冲和，故能抑止钴利，.释散纷扰。若俗学求须，则弥．结矣。○河曰：纷，结恨也。当念道无为以解释。○雱曰：不与物讲，而坐观其复，则性命定而纷乱解矣。
　　和其光，
　　河曰：言虽有独见之明，当如合昧，不当以曜乱人也。○雱曰：挫锐解纷，则性情定，而自然充实光辉矣。既有光，则要不异於物，而与之和同，《易》曰：蒙杂不着。
　　同其尘。
　　明皇曰：道无不在，所在常无。在光在尘，皆与为一。一光尘尔，而非光尘也。○河曰：当与众庶同垢尘，不当自别殊。○秀曰：道乃性之常，得性之常，奚足珍尚。故至人有道，而不自异於尘。
　　湛兮似或存。
　　明皇曰：和光同尘，而妙本不杂，故湛兮似有所存。○河曰：言当湛然安静，故能长存而不亡。○雱曰：人能如上四事，则道湛然存矣。存而定有之，则非道也。似或者，不可定有之谓。
　　吾不知谁之子，
　　河曰：老子言：我不知道所从生。○秀曰：即今所称道之中体，盖有所出矣，虽有所出，而康然无象，故曰不知谁之子也。
　　象帝之先。
　　明皇曰：吾不知道所从生，明道非生法，故无父道者，似在乎帝先尔。帝者，生物之主。象，似也。○河曰：道自在天帝之前，此言道乃先天地生也。○弼曰：执一家之量者，不能全家。执一国之量者，不能成国，穷力举重，不能为用，故人虽知万物治也，治而不以二仪之道，则不能赡也。地虽形魄，不法于天，耻不能全其宁。天虽精象，不能于道，则不能保其精。冲而用之，用乃不能穷。满以追实，实来则溢，故冲而用之，又复不盈，其为无穷，亦已抑矣。形虽大，不能累其体，事虽繁，不能充其量，万物舍此而求其主，主其安在乎。不亦渊兮似万物之宗乎。锐挫而无损，纷解而不劳，和光而不污，其体同尘而不渝，其冥其然乎，似或存乎。地守其形德，不能过其载。天胁其象德，不能过其覆，天地莫能及之，不亦似帝之先乎。帝，天帝也。○秀曰：象，有形之兆，帝，有物之尊。为帝王矣，而道更在其先。
　　天地不仁章第五
　　天地不仁，
　　河曰：天施地化，不以仁恩，任自然也。
　　以万物为刍狗。
　　明皇曰：天地生万物，人最为贵，天地视之，如刍草狗畜，不责望其报也。○河曰：天地任自然，无为无造，万物自相治理，故不仁也。仁者必造立无施，有恩有为，造立施化，则物失其真。有恩有为，则物不具存。物不具存，则不足以备哉。天地不为兽生刍而兽食刍，不为人生狗，无为然万物，而万物各适其所用，则莫不赡矣。若慧由己，犹未足任也。○秀曰：雱狗祭祀所用，方其用也，隆礼政敬以事之，及其已事，则弃而捐之，等於粪壤。其隆礼政敬之时，非不以至诚也。然而束刍为狗耳，实何足礼敬乎。准不足礼敬，而加礼敬者，又非以为也。夫万物各得其常，生死成坏，理有适然，而天地独为之父母，故不得无爱，而原天地之心，亦何系累哉。故方其爱时？虽以至诚，而万物自遂，实无足爱者，反要其终，则粪壤同归而已，岂留情乎。
　　圣人不仁，
　　河曰：圣人爱养万民，不以仁恩，法天地，行自然。○雱曰：仁者人也，以人道爱物谓之仁，彼人貌而天者，仁何足以名之。
　　以百姓为刍狗。
　　明皇曰：不仁者，不为仁恩也。刍狗者，结刍为狗也。犬以守御，则有弊盖之恩。今刍狗徒有狗形，而无警吠之用，故无情於仁爱也。言天地视人，亦如人视刍狗，无责望尔。尝试论之曰：夫至仁无亲，孰为兼爱？爱则不至，适是偏私。不独亲，其亲则天下皆亲矣。不独子其子，则天下皆子矣。是则至仁之无亲乃至亲，岂兼．爱乎？○河曰：圣人视百姓，如刍草狗畜，不责望其礼意。○弼曰：圣人与天地合其德，以百姓比刍狗也。○雱曰：圣人亲亲而仁民，故独言百姓，若其道则与天地一矣，而有人之形，故任各异。
　　天地之间，
　　河曰：天地之间空虚，和气流行，故万物自生。人能除情欲，节滋味，清五脏，则神明居之也。
　　其犹崇钥乎。
　　明皇曰：橐者鞴也，钥者笛也。橐之鼓风，笛之运吹，皆以虚而无心，故能动而有应。则天地之间，生物无私者，亦以虚而无心故也。○河曰：豪钥中空虚，故能有声气。○雱曰：橐钥虚以应物，物感则应，应而不藏，天地之於万物，圣人之於百姓，应其适然，而不系累於当时，不留情於既往，故比橐钥之无穷也。
　　虚而不屈，动而愈出。
　　明皇曰：橐钥虚之而不屈挠，动之而愈出声，以况圣人心无偏爱，则无屈挠之时，应用不穷，可谓动而愈出也。○河曰：言空虚无有用竭时，动摇之益出声气也。○弼曰：弃，排橐也。钥，乐钥也。橐钥之中空洞，无情无为，故虚而不得穷屈，动而不可竭尽也。天地之中荡然，任自然，故不可得而穷，犹若橐钥也。○雱曰：虚其体也，动其用也。
　　多言数穷，
　　河曰：多事害神，多言害身，口开舌举，必有祸息。○雱曰：非应而言，则穷矣。举言则为可知，此圣人之事，言而不为者也。
　　不如守中。
　　明皇曰：多言而不训，故数被穷屈。兼爱则难遍，便致怨憎，故不如抱守中和，自然皆足。○河曰：不如守德於中，育养精神，爱气希言。○弼曰：愈为之则愈失之矣，物树其恶，事错其言，不齐不言不理，又穷之数也。橐钥而守数中，则无穷尽，弃己任物，则莫不理。若橐钥有意於为声也，则不足以供吹者之求也。○雱曰：守中所以应万变。
　　谷神不死章第六
　　谷神不死，
　　明皇曰：谷者，虚而能应者也。神者，妙而不测者也。死者，休息也。谷之应声，莫知所以。有感则应，其应如神，如神之应，曾不休息。欲明至道，虚而生物，妙用难名，故举谷神以为喻说。河曰：谷，养也，人能养神则不死也。神谓五藏之神也。肝藏魂，肺藏魄，心藏神，肾藏精，脾藏志，五藏尽伤，则五神去矣。○雱曰：谷应而不穷，神化而‘不测，万物受命於我，而我未尝生，未尝死者，谷神也。言神则极矣，而加谷者，且能虚能盈，而又能容以应也。
　　以其活而不敝，故但称不死。
　　是谓玄牝。
　　明皇曰：玄，深也。牝，母也。谷神应物，冲用无方，深妙不穷，能母万物，故寄谷神玄牝之号，将明大道生畜之功。○河曰：言不死之道，在於玄牝。玄，天也，於人为鼻，牝，地也，於人为江，天食人以五气，从鼻入，藏於心，五藏清彻，为精神聪明音声五性，其鬼曰魂，魂者雄也，主出入人鼻，与天通，故鼻为玄也。地食人以五味，从。入，藏於胃，五性浊辱，为形骸骨肉血豚六情，其鬼曰魄，魄者雌也，主出入於江，与地通，故曰为牝也。○秀曰：谷神受命而玄牝，赋以自为阴阳，以成天地，然本一物也。由其受命，故曰谷神，由其赋形，故曰玄牝。
　　玄牝之门，是谓天地根。
　　明皇曰：深妙虚牝，能母万物，万物由出，是谓之门，天地有形，故资禀为根本矣。○河曰：根，元也。言鼻江之门，是乃通天地之元气，所从往来。○秀曰：玄牝体阴，而一体之中又自有阴阳。称门者，异於户也，万物由此门以出，而不得见，故日玄牝之门。
　　绵绵若存，
　　河曰：鼻口呼吸喘息，当绵绵微妙，若可存，复若无有。○雱曰：绵绵，引而不绝之谓，神牝生生不尽，而若有若无，不可定有。
　　用之不勤。
　　明皇曰：虚牝之用，绵绵微妙，应用若存，其用无心，故不动劳矣。○河曰：用气当宽舒，不当急疾动劳也。○弼曰：谷神，谷中央无谷也，无形无影，无逆无违，处卑不动，守静不衰，谷以成而不见其形，此至物也。处卑而不可得名，故谓之天地之根，绵绵若存，用之不动。门，玄牝之所由也。本其所由，与极同体，故谓之天地之根也。欲言存邪，则不见其形，欲言亡邪，万物以之生，故绵绵若存也。无物不成，用而不劳也，故日用而不动也。○秀曰：动而愈出，何动之有。
　　道德真经集注卷之一竟
　　#1正：原文无，据正统道藏本《唐玄宗御注道德真经》补。
　　#2兴：原作『与』，据道藏本唐玄宗注本改。
　　#3 所：原作『则』，据道藏本唐玄宗注本改。
　　#4弥：原作『尔』，据正统道藏本《唐玄宗御注道德真经》改。
　　#5兼：原作『气』，当作兼。
　　道德真经集注卷之二
　　明皇河上公王弼王雩注
　　天长地久章第七
　　天长地久。
　　明皇曰：标天地长久者，欲明无私无心，则能长能久，结喻成义，在乎圣人，后身外身，无私成私尔。○河曰：说天地长生久寿，以喻教人也。
　　天地所以能长且久者，以其不自生，
　　河曰：天地所以独长且久者，以其安静，施不求报，不如人居处，汲汲求自饶之利，夺人以自与。○弼曰：自生则与物争，不自生则物归也。
　　故能长生。
　　明皇曰：天地生物，德用甚多，而能长且久者，以其资禀於道，不自矜其生成之功故尔。○河曰：以其不求生，故能长生不终也。○秀曰：自生则有其生，有其生则生既丧矣，唯无以生为，则生未尝生。生未尝生，则所寓之形虽生而无生之累，宜其长且久也。天地之不自生，非利乎长久而然，道固如此而已。然所谓长久者，亦瞬息之问耳，唯盖载倾陷而未尝坏者，乃其真也。
　　是以圣人后其身，
　　河曰：先人而后己也。
　　而身先。
　　河曰：天下敬之，先以为长。○雱曰：圣人虽圣，而形与物齐，唯其体天道而不争，乃能独异於众。使其立己而与众敌，则匹夫匹妇，皆足以胜之。
　　外其身，
　　河曰：薄己而厚人也。
　　而身存。
　　明皇曰：后身则人乐推，故身先。外身则心志淡泊，故身存。○河曰：百姓爱之如父母，神明佑之若赤子，故身常存。○雱曰：有我而存之，则物皆吾敌，夫唯超然自丧，不有吾身者，物莫能倾之。非以其无私邪？○河曰：圣人为人所爱，神明所佑，非以其公正无私所政乎。
　　故能成其私。
　　明皇曰：天地忘生养之功，是无私。而能长且久，是成其私。圣人后外其身，是无私。而能先能存，是成其私也。○河曰：人以为私者，欲以厚己也，圣人无私而己自厚，故能成其私也。○弼曰：无私者，无为於身也。身先身存，故曰能成其私也。○秀曰：圣人无私，未尝有我故也，使计而为之，则私孰甚焉。
　　上善若水章第八
　　上善若水。
　　明皇曰：将明至人上善之功，故举水性几道之喻。河曰：上善之人，如水之性。○雱曰：水者五行之首，方出空无而入实有者也。离道未远，故其性最近道，盖离道则善名立矣，上善若水，物理自然。
　　水善利万物，
　　河曰：水在天为雾露，在地为泉源也。
　　而不争，处众人所恶，
　　河曰：众人恶卑湿垢浊，水独静流居之也。○弼曰：人恶卑也。○雱曰：处，一本作居。故几於道矣。明皇曰：几，近。○河曰：水性几与道同。○弼曰：道无水有，故曰几。○秀曰：人有心，心为火，火腾上而明，故好争，唯忘心体道者，能利物而无心胜物也。
　　居善地，
　　明皇曰：上善之人，处身柔弱，亦如水之居地，润益一切，地以卑用，水好下流。○河曰：水性善喜於地，在草木之上，即流而下，有以於地动而下人也。○秀曰：趣下而流。
　　心善渊，
　　明皇曰：用心深静，亦如水之泉停矣。○河曰：水深空虚，渊深清明。○雱曰：深静而乎内明外晦。
　　与善仁，
　　明皇曰：施与合乎至仁，亦如水之滋润品物矣。○河曰：万物得水以生，与虚而不与盈也。
　　言善信，
　　明皇曰：发言信实，亦如水之行险，不失其信矣。○河曰：水内影照形，不失其情也。○雱曰：万逝必东。
　　政善治，
　　明皇曰：从政善理，亦如水之洗涤群物，令其清静矣。○河曰：无有不洗，清且平也。○雱曰：任理而不任情，积柔弱而胜重大。
　　事善能，
　　明皇曰：於事善能因任，亦如水性，方圆随器，不滞於物。○河曰：能方能圆，曲直随形。○雱曰：唯变所适，故无不能也。
　　动善时。
　　明皇曰：物感而应，不失其时，亦如水之春浮冬凝矣。○河曰：夏散冬凝，应期而动，不失天时。○雱曰：次之则流，壅之则止，不先物动，亦不失时。
　　夫唯不争，
　　河曰：壅之则止，央之则流，听从人也。
　　故无尤矣。
　　明皇曰：上善之人，虚心顺物，如彼水性，壅止次流，既不违迎於物，故无过尤之地。○河曰：水性如是，故天下无有怨尤水者也○弼曰：言水皆应於此道也。○雱曰：水体一而物莫能易，故能兼此诸善，盖有德於物而常下物，是以有德。使有心於为德，则不能成德矣，故篇终又言之。
　　持而盈之章第九
　　持而盈之，不如其已。
　　明皇曰：执持盈满，使不倾失，积财为累，悔吝铃生，故不如其已。已，止也。○河曰：盈，满也。已，止也。持满铃倾，不如止也。○弼曰：持谓不失德也。既不失其德，又盈之，势必倾危，故不如其已者，谓乃更不如无德无功者也。○雱曰：持而盈之，有意於有，所以失之，唯忘有有之为有，而有之以无有，则无失无溢矣。
　　揣而锐之，不可长保。
　　明皇曰：揣度锐利，进取荣名，富贵必骄，坐招殃咎，故不可长保。○河曰：揣，治也，先揣之，后必弃捐。○弼曰：既揣末令尖，又锐之令利，势必摧恤，故不可长保也。○雱曰：揣者巧於度情，锐者利於入物，且事物无尽，而吾持一身以遇其变，则揣锐之工，有时困矣，岂可长保乎。故至人因时乘理，而接之以无我，则其出无方而所应不穷也。
　　金玉满堂，莫之能守。
　　明皇曰：此明盈难久持也。○河曰：嗜欲伤神，财多累身。○弼曰：不若其已。○雱曰：实外物而守之，所守非所有也，岂能久乎。
　　富贵而骄，自遗其咎。
　　明皇曰：此．明锐不可揣也。骄犹心生，故咎非他与。○河曰：夫富当赈贫，贵当怜贱，而反骄恣，叉被祸息也。○弼曰：不可长保也。○秀曰：骄生於恃外，恃外之人，何足算乎。四者皆以己有物与，为骄者同累，然自持盈而下，每失弥甚。
　　功成名遂身退，天之道。
　　明皇曰：功成名遂者，当退身以辞盛，亦如天道盈虚有时，则无忧息Ｆ矣。○河曰：言人所为，功成事立，名述称遂，不退身避位，则遇於害，此乃天之常道也。譬如日中则移，月满则亏，物盛则衰，乐极则哀。○弼曰：四时更运，功成则移。○雱曰：寒暑相推，物极则返，阴阳代运，天道回然，而世之愚者，一遭其变，一犯其名，则终身有之，认以为己，曾不知造化之密移，吉凶之倚伏，故终至於坐蒙忧息，无以自存。唯至人不然，藏金玉而不宝，居富贵而不荣，凡物之来寄者，如阴影集身，官然不知其在彼邪，在我邪，然则岂持盈以为慎，揣锐以为工乎，苟非无我之妙，其何以与於此。天之道大矣，而莫尚乎是。
　　载营魄章第十
　　载营魄，
　　河曰：营魄，魂魄也。人载魂魄之上，得以生，当爱养之。喜怒亡魂，卒惊伤魄，魂在肝，魄在肺，美酒甘肴，伤人肝肺，故魂静志道不乱，魄安德寿延年也。○雱曰：魄阴，物形之主也，神之为物，广大通达，而不自了者，神常载於魄，故神反拘於形体，此广者所以狭，通者所以滞也。欲学此道者，当先廓其志气，勿累於形体，使神常载魄，而不载於魄，则可以抱一而体神矣。窃尝论曰，人之既死，有升况之异者，良由灭神徇形，以神从魄，故至於沦乎幽阴，化为异物也。若夫神完之人，虽魄之阴滞，将与神为一，而无所不之矣。圣人之死日，神不从魄也，其始也亦载魄而已。
　　抱一能无离乎？
　　明皇曰：人生始化曰魄，既生魄，阳曰魂，魄则阴虚，魂则阳满，言人载虚魄，常须营护复阳。阳气充魄则为魂，魂能运动，则生全矣。一者，不杂也。复阳全生，不可染杂，故令抱守淳一，能无离身乎？○河曰：言人能抱一，使不离於身则长存。一者，道始所生，太和之精气也，故曰一。布名於天下，天得一以清，地得一以宁，侯王得一以为正平。入为心，出为行，布施为德，总名为一。一之为言，志一无二也。○弼曰：载犹处也。营魄，人之常居处也。一，人之真也。言人能处常居之宅，抱一清神，能常无离乎，则万物自宾也。○雱曰：一者精之数，不言精而言一者，守一则精不摇矣。学道归乎复性，复性归乎体神，所以不能神者，由逐末忘本，以物易己，故丧精失灵，沉为下愚也。阴阳之灵曰魂魄，魂阳故游，游而止我身者，以魄为之配也。魄阴故营，营，止也，故学者必先宁其志气，使精魄静一。魄止则魂定，精一则神全矣。一生水，水为精，人之初生，因精集神，本自浑全，而不能了者，常至於离析享散，其名日罔两。罔者神不明，两者精不一也。《庄子》曰：无摇汝精，抱一之谓也。盖精神水火之象，火无常形，因膏显照，神则廓然无体，不可致工，但当存精而已。如增膏而火明，培根而叶茂也，魂魄精神，既不亏耗，然后心强气顺，不为物使。静则体道，作则契理，妙而极之，则与神为一，更绝四名矣。此学者之至要，万世圣贤皆由此义，求不在外，当由心得之。
　　专气致柔，能如婴儿乎？
　　明皇曰：专一冲气，使致和柔，能如婴儿，无所分别乎。○河曰：专守精气使不乱，则形体能应之而柔顺，能如婴儿，内无思虑，外无政事，则精神不去也。○弼曰：专，任也。致，极也。言任自然之气，政至柔之和，能若婴儿之无所欲乎，则物全而性得矣。○秀曰：人生有三：曰精，日神，曰气。精全则神全，神全则能帅气矣。神衰而不足以帅气，则气作不常，使人陷於非道。《孟子》曰：志者，气之帅也。杨雄曰：气者所适善恶之马欤。帅懦而众悖，则师必亡。马怒而御痕，则车必败。神不能专气，则喜怒哀乐，唯气所为，沈陷越佚，理固然也。古之士无不晓此，苟未及此，则当清心以防之。孔子所谓三戒，皆防气也。门人独颜回能专气，故曰不迁怒。气之暴在阳，而阳之发者，莫暴於怒。於怒可以无迁，别非专气而何？人生本具圣质，气佚而不能专，故自壮以往，离道弥远。能抱一则神全，神全则气柔，气柔则真全，所以与婴儿同。专者，有而擅其权之谓。
　　涤除玄览，
　　河曰：当洗其心，使洁清也。心居玄冥之处，览知万事，故谓之玄览也。
　　能无疵乎，
　　明皇曰：玄览，心照也。疵，瑕病也。涤除心照，使令清静，能无疵病乎。○河曰：不淫邪也。○弼曰：玄，物之极也，言能涤除邪饰，至於极览，能不以物介其明，疵之其神乎，则终与玄同也。○雱曰：能专气则性定，性定则智明，智明则可以荡涤除去而玄览至理矣。既烛其理，则世间万态同为至妙。傥睹一疵，则非识理也。
　　爱民治国，
　　河曰：治身者爱气，则身全。治国者爱民，则国安。
　　能无为乎。
　　明皇曰：爱养万人，临理国政，能无为乎？当自化矣。自上营魄，皆教修身。身修则德全，故可为君矣。○河曰：治身者，呼吸精气，无令耳闻也。治国者，布施惠德，无令下知也。○弼曰：任衍以求成，运数以求匿者，智也。玄览无疵，犹绝圣也。治国无以智，犹弃智也。能无以智乎，则民又僻而国治也。○雱曰：如上说为己之道尽矣，然则可以其余及人也。老子之言专於复性，有为则非所以使民安性，故虽爱治，而不尚有为，此道之至也。
　　天门开阖，
　　河曰：天门，谓北极紫微宫，开阖，谓终始两际也。治身，天门谓鼻孔，开谓喘息，阖谓呼吸也。
　　能为雌乎？
　　明皇曰：天门，历数所从出。开阖，谓理乱。言人君应期受命，能守雌静，则可以永终天禄矣。又解云：《易》曰：一阖一辟谓之变，言圣人抚运，应变无常，不以雄成，而守雌牝，亦如天门开阖，亏盈而益谦也。○河曰：治身当如雌牝，安静柔弱。治国应变和而不唱。○弼曰：天门谓天下之所由从也。开阖治乱之际也。或开或阖，经通於天下，故日天门开阖也。雌，应而不唱，因而不为，言天门开阖能为雌乎，则物自宾而处自安矣。○雱曰：至人无心於作，精神出入，皆应而不唱。《庄子》所谓有物采之者，老子於四时当秋，其德主金，静一复性者也，故其尚如此。至於《易》，则先天后天，无非道者。
　　明白四达，
　　河曰：言道明白如日月，四达满於天下，八极之外，故日视之不见，听之不闻，彰布之於十方，焕焕煌煌也。
　　能无知乎。
　　明皇曰：人君能为雌静，则万姓乐推其德，明白如日四照，犹须忘功不宰，故日能无知乎？○河曰：无有能知道满於天下者。○弼曰：言至明四达无迷，无迷无惑，能无以为乎，则物化矣，所谓道常无为，侯王若能守，则万物自化。○秀曰：理无足知，知以应物，既知至理，则自当无知。唯能无知，故无所不知也。如昭然有知，则是不知。无知之妙，何足谓知也。窃尝论之，圣智下愚，本无殊品，因愚显智，乃有圣名，圣人本心，何尝自圣。故明白四达，而初无所知，乃真圣人之知也。
　　生之畜之，
　　河曰：道生万物，而畜养之。○弼曰：不塞其原也，不禁其性也。○雱曰：道备如上，则造化在我，可以生畜万物矣。
　　生而不有，
　　河曰：道生万物，无所取有。○雱曰：道生万物，物之与道，常为一体，谁有之者。为而不恃，河曰：道所施为，不恃望其报也。○雱曰：不得已而为，为於已然之时，虽有为之之功，而超然自丧，岂复矜恃哉。
　　长而不宰，
　　河曰：道长养万物，不宰割以为器用。○雱曰：道如上文，则可长天下以无为矣，虽在物上，如标枝然，岂有分割之功乎。
　　是谓玄德。
　　明皇曰：令物各遂其生，而畜养之。遂生而不以为有修，为而不恃其功，居长而不为主宰，人若能如此者，是谓深玄之德矣。○河曰：言道行德玄冥，不可得见，歌使人如道也。○弼曰：不塞其源，则物自生，何功之有。不禁其性，则物自济，何为之情。物自长足，不吾宰成，有德无主，非玄如何。凡言玄德皆有德，而又知其主出乎幽冥。○雱曰：玄为妙体，德之至也，昔舜在侧微，书闻玄德，盖至德常在於无思无为。此篇之义，主於无为，故虽为长，而德犹称玄也。此篇自为士以至於体神入圣，修身之序尽矣。
　　三十辐章第十一
　　三十辐共一毂，
　　河曰：古者车三十辐，法月数也。共一毂者，毂中有孔，故众辐共奏之。治身者，当除情去欲，使五藏空虚，神乃归之也。治国者，寡能总众，弱共扶强。
　　当其无，有车之用。明皇曰：此明有无功用，相资而立。
　　三十辐者，明造车。共一毂者，因言少总众。夫辕厢之有，共则成车，车中空无乃可运用。若无辕厢之有，亦无所用之车。车中若不空无，则辕厢之有，皆为弃物矣。○河曰：无谓空虚，毂中空虚，轮得转行，举中空虚，人得载其上也。○弼曰：毂所以能统三十辐者，无也。以其无，能受物之故，故能以实统众也。雱曰：共，一本作用。
　　埏埴以为器。
　　河曰：涎，和也。埴，土也。和土以为饮食之器。
　　当其无，有器之用，
　　明皇曰：埏，和也。埴，土也。陶匠和土，为瓦缶之器。○河曰：器中空虚，故得有所盛受。
　　凿户牖以为室，
　　河曰：谓作屋室。
　　当其无，有室之用。
　　明皇曰：古者陶穴以为室宇，亦开户牖，故云凿尔。○河曰：言户牖空虚，人得以出入观视。室中空虚，人得以居处，是其用也。○雱曰：凡此三物，或运转，或贮盛，或居处，而皆以无有为用。
　　故有之以为利，
　　河曰：利，物也。利於形用，器中有物，室中有人，恐其屋破坏。腹中有神，畏形之消亡也。
　　无之以为用。
　　明皇曰：有体利无，以无为利。无体用有，以有为用。且形而上者曰道，形而下者曰器，将明至道之用，约形质以彰，故借粗有之用无，以明妙无之利有尔。○河曰：言虚空者，乃可用盛受万物，故日虚无能制有形。道者空也。○弼曰：木埴璧所以成三者，而皆以无为用也。言无者有之所以为利，皆赖无以为用也。○雱曰：无非有对，因有有无，於无之中，复有妙有，不穷之用，妙有之功，若夫有物之有，具存形质，非能应於不穷者也，故但为利。利，阴属也，虽然，此有无之论耳，极而言之，则无不离有，有亦真无，非有非无，乃真妙有也。
　　五色章第十二
　　五色令人目盲，
　　河曰：贵淫好色，则伤精失明也。
　　五音令人耳聋，
　　河曰：好听五音，则和气去心，不能听无声之声。
　　五味令人口爽，
　　明皇曰：目悦青黄之观，耳耽宫征之音，口赚刍豢之味，伤当过分，则坐令形骸聋盲。○河曰：爽，亡也。人嗜五味於口则口亡，言失於道味也。○雱曰：人生而静，目物有迁耳，自本自希夷，而声色在前，真从妄丧州油之於味，亦复如此，故昧於声声色色味味之妙者，声色味也。
　　驰骋田猎，令人心发狂，
　　明皇曰：驰骋代务，执着有为，如彼田猎，唯求杀获，日以心斗，逐境奔驰，静而思之，是发狂病。○河曰：人精神好安静，驰聘呼吸，精神散亡，故发狂也。○弼曰：爽，差失也。失口之用，故谓之爽失。耳目心口，皆顺其性也。不以顺性命，反以伤自然，故曰盲聋爽狂也。○雱曰：足於内则得，逐於外则惑，故驰聘田猎，血气俱作，心为发狂，明逐物失性。
　　难得之货，令人行妨。
　　明皇曰：性分所无，求亦不得。妄求难得，故令道行有所妨伤。雩河曰：妨，伤也。难得之货，谓金银珠玉，心责意欲，不知厌足，则伤身辱也。○弼曰：难得之货，塞人正路，故令人行妨也。○雱曰：难得之货，非适於养已，而愚者妄以为美，因毁行以求之。唯明乎天下之良贵，与夫有万之富，则外物莫能伤矣。
　　是以圣人为腹，
　　河曰：守五性，去六情，节志气，养神明。
　　不为目。
　　河曰：目不妄视，妄视泄情於外。
　　故去彼取此。
　　明皇曰：取此含受之腹，去彼妄视之目。○河曰：去彼目之妄视，取此腹之养性。○弼曰：为腹者以物养己，为目者以目役己，故圣人不为目也。○雱曰：腹无所不容，目触类分别。
　　宠辱章第十三
　　宠辱若惊，
　　明皇曰：操之则栗，拾之则悲，未忘宠辱，故皆惊也。○河曰：身宠亦惊，身辱亦惊。○雱曰：心荣於见宠，则辱孰甚焉。
　　贵大患若身。
　　明皇曰：身为息本，故矜责其身，即如贵大患矣。此合云贵身如贵大患，而乃云贵大患如身者，欲明起心贵身，即是大息。有贵即身是大息，故云贵大息如身若此也。此上两句正标。○河曰：贵，畏也。若，至也。畏大患至身，故皆惊。○雱曰：有贵而累其心，则其患大矣。如人有身，动辄自累。
　　何谓宠辱？
　　河曰：问何为宠，何为辱。宠者尊荣，辱者耻辱。及身还自问者，以晓人也。○雱曰：一本此有若惊二字，非也。若日宠乃世之所荣，何以为辱乎？设问以发下文。
　　宠为下。
　　明皇曰：前标宠辱如惊，恐人不了，故问何谓宠辱？夫得宠骄盈，无不生祸，是知宠为辱本，故答云宠为下。○河曰：辱为下贱。○秀曰：受宠於人，则为下之道。赵孟能贱之者，宠於人者也。凡生莫不有真君，足以高天下，莫不有真宰，足以制万物，而愚者失其良贵，逐物求荣，与夺之权，在人之乎。而吾之忧喜，系於得失，岂不早且惑乎。惊生於有爱而畏夺，故有宠之累如惊也。彼三仕三已，而无喜愠之色者，固惊乎。谓谁受宠而不自荣，则居宠而非辱矣。
　　得之若惊，
　　河曰：得宠荣惊者，处高位如临危也，贵不敢骄，不敢奢。
　　失之若惊，
　　河曰：失者，失宠处辱也。惊者，恐祸重来也。
　　是谓宠辱若惊。
　　明皇曰：宠辱循环，宠为辱本。凡情惑滞，虽辱而不惊宠，故圣人戒云：汝之得宠，当如汝得辱而惊，则汝之失宠得辱，亦如吾戒，汝得宠而惊惧也。故结云是谓宠辱若惊。○弼曰：宠必有辱，荣必有患，惊辱等荣，患同也。为下得宠辱荣患若惊，则不足以乱天下也。○雯曰：为其得失之际，有若惊之心，是以辱也。
　　何谓贵大患若身？
　　明皇曰：恐人不晓即身是息本，故问之。○河曰：复还自门，何故畏人若身。○弼曰：大患，荣宠之属也。生之厚，必入死之地，故谓之大患也。人迷之於荣宠，返之於身，故日大患若身也。○秀曰：贵者在物之上而有国家，有之而不能忘，则为患大矣。譬人有身，珍而累之，则寒暑疾痛，万绪皆作，岂非大患乎。市南子曰：尧非有人，非见有於人者也。贵者有人，宠者见有於人，唯圣人能免此二者。
　　吾所以有大患者，为吾有身。
　　明皇曰：身相虚幻，本无真实，为患本者，以吾执有其身，痛痒寒温，故为身患。○河曰：吾所以有大患者，为吾有身，忧其勤劳，念其饥寒，触情从欲，则遇祸患也。○弼曰：由有其身也。
　　及吾无身，
　　弼曰：归之自然也。
　　吾有何患？
　　明皇曰：能知天地委和，皆非我有，离形去智，了身非身，同於大通，夫有何患？○河曰：使吾无有身体，得道自然，轻举升云，出入无问，与道通神，当有何息。○雱曰：万物与我为一，则与道玄同，而万变皆忘，吉凶息矣。而愚者不能自解，恃形为己，故形之所遭，触途生息。老子先明宠贵之累，而宠贵之累，皆绿有身而生，故因譬贵之若身，遂及无身之妙。《庄子》曰：忘其所不忘，而不忘其所忘，是之谓诚忘，亦明此义。而孔子毋我理与是同，学期於此而已。然所谓无者，岂弃而去之乎，但有之而未尝有，则不累矣。且崇高莫大乎富贵，诚能有之以无有，则圣人所为济世也，亦何息之有。其於宠也，亦若斯而已矣。
　　故贵以身为天下，若可寄天下。
　　河曰：言人君贵其身而贱人，欲为天下主者，则可以立，不可以久也。○弼曰：无物以易其身，故曰贵也，此乃可以托天下也。
　　爱以身为天下，若可托天下。
　　明皇曰：此章首标宠辱之戒，后以托寄结成者，夫宠辱若惊，未忘审辱贵爱。以为未忘贵爱，故以辱校宠，则辱不如宠。以贵方爱，则贵不如爱。惊宠辱者，尚有宠辱介怀，存贵爱者，未为兼忘天下。故初则使惊宠如辱，后欲令宠辱俱忘，假寄托之近名，辫兼忘之极致。忘宠辱则无所复惊，忘身则无为患本，忘天下则无寄托之近名。○河曰：言人君能爱其身，非为己也，乃欲为万民之父母。以此得为天下主者，乃可以托其身於万民之上，长无咎也。○弼曰：无物可以损其身，故曰爱也，如此乃可以寄天下也。不以宠辱荣息损易其身，然后乃可以天下传之也。○雱曰：圣人无身，故土直足以尧舜，有身而为之，则累矣。苟未及乎无身，则唯尊生重本，不以物易己者，如可以寄托天下。贵者不辱其身，爱者不危其身。子州支父、王子搜之徒是也。若此二人者，岂荣其宠，累其贵乎。一本作可以托天下矣，可以寄天下矣，此王弼取《南华》为定。非是。
　　视之不见章第十四
　　视之不见名日夷，
　　明皇曰：此明道也。夷，平易也。道非色，故视不可见。以其於无色之中能色，故诏日夷。○河曰：无色日夷，言无采色，不可得视而见之。○秀曰：道至於万法平等，无有高下之处，非目所睹。
　　听之不闻名日希，
　　明皇曰：希者，声之微也。道非声，故听之不闻。以其於无声之中，独能和焉，故好日希。○河曰：无声日希，言一无音声，不可得听而闻之。○雱曰：物相感触，乃有声响。大道不与物邻，用心求之，其去已远，故曰希，则经所谓大音也。
　　搏之不得名曰微。
　　明皇曰：搏，执持也。微，妙也。道无形，故执持不得。以其於无形之中，而能物焉，故诏曰微。○河曰：无形曰微，言一无形体，不可搏持而得之。
　　此三者不可致诘，
　　河曰：三者，谓夷希微也。不可致诘者，夫无色无声无形，口不能言，书不能传，当受之静，求之以神，不可诘问而得之也。
　　故混而为一。
　　明皇曰：三者将以诂道，道非声色形法，故诂不可得，但得希夷微尔。道非希夷微，故复混而为一。○河曰：混，合也。故合於三，名之而为一。○弼曰：无状无象，无声无响，故能无所不通，无所不往，不得知，更以我耳目体不知为名，故不可致诂，混而为一也。○雱曰：三者本一体，而人所以求之者，或以视，或以听，或以搏，故随事强名。虽然，所用求者，与夫所欲求者，未尝不一也，唯了吾一，则与彼一胳然为一矣。
　　其上不皦，
　　河曰：言一在天上，不皦皦光明。
　　其下不昧。
　　明皇曰：在上必明，在下者又昧，唯道於上非上，在上亦不明。於下非下，在下亦不昧。○河曰：言一在天下，不昧昧有所暗冥。○秀曰：凡物有质，则具阴阳，上皦下昧，理必然也，唯道无物，故混然而成，此言道之定体。《庄子》曰：失吾道者，上见光而下为土。
　　绳绳兮不可名，
　　河曰：绳绳者，动行无穷极也。不可名者，非一色也，不可以青黄白黑别，非一声也，不可以宫商角征羽听，非一形也，不可以长短大小度之也。
　　复归於无物。
　　明皇曰：绳绳者，运动不绝之意。不皦不昧，运动无穷，生物之功，名目不得，非物能物，故常生物而未始有物，妙本湛然，故云复归於无物。○河曰：物，质也。复当归之於无质。○雱曰：道有常度，其理可信，故日绳绳。虽绳而实无定体，故不可名。要其极也，未始有物，至矣不可加矣。
　　是谓无状之状，
　　河曰：言一无形状，而能为物作形状也。○雱曰：有而不可见。
　　无物之象，
　　河曰：一无物质，而为万物设形象也。○弼曰：欲言无邪，而物由以成，欲言有邪，而不见其形，故日无状之状，无物之象也。○雱曰：有而不可得。
　　是谓惚恍。
　　明皇曰：是谓无形状之状，无物质之象，不可名有，不可名无，无有难名，故谓之惚恍。○河曰：一忽忽恍恍，若存若亡，不可见之也。○弼曰：不可得而定也。○雱曰：忽者，有之疑於无。恍者，无之疑於有。道之为物，非有非无，不可定名。
　　迎之不见其首，
　　河曰：一无端末，不可预待也。除情去欲，一自归之也。
　　随之不见其后。
　　明皇曰：无始，故迎之不见其首。无后，故随之不见其后。○河曰：言一无影进，不可得而着。○雱曰：物有定体，乃分前后，道既无形，孰为首尾。此言道之运用，故可迎随。虽曰迎随，而迎随在物，道未尝异。
　　执古之道，以御今之有。
　　明皇曰：执古无为之道，以御今有为之事，则还反淳朴也。○河曰：圣人执守古道，主一以御物，知今当有一也。○弼曰：有，有其事。○雱曰：古之道，谓古今常一之道，唯其古今常一，故可御世故之万变。
　　能知古始？
　　雱曰：推而上之，至於无初之初，乃知物无所从来，则道之情得矣。
　　是谓道纪。
　　明皇曰：能知古始所行，是谓道化之纲纪。○河曰：人能知上古，本始有一，是谓知道纲纪也。○弼曰：无形无名者，万物之宗也。虽今古不同，时移俗易，故莫不由乎此，以成其治者也。故可执古之道，以御今之有。上古虽远，其道存焉，故虽在今，可以知古始也。○雱曰：道之纪要，古今不变者，是则《庄子》所谓无端之纪也。
　　道德真经集注卷之二竟
　　#1原作『比』，当作『此』。
　　道德真经集注卷之三
　　明皇河上公王弼王雱注
　　古之善为士章第十五
　　古之善为士者，
　　河曰：谓得道之君也。
　　微妙玄通，
　　河曰：玄，天也。言其志节玄妙，精与天通．也。
　　探不可识。
　　明皇曰：士，事也。言古之善以道为事者，於彼微言妙道，无不玄鉴通照，而德容深邃，不可识知。○河曰：道德深远，不可识知，内视若盲，反听若聋，莫知所长。○需曰：士者，事道之名，微而妙，玄而通，有此道而退藏於密。密者，性本之内，故无进可见。当时为士者，异於此矣，故称古之善为士者。
　　夫唯不可识，故强为之容。
　　明皇曰：夫唯德量难识，故强为容状以明之，谓下文也。○河曰：谓下句也。
　　豫兮若冬涉川。
　　明皇曰：豫，闲豫也。善士於代闲豫，如涉冬川，众人贵。着，故畏惧。今我不染，故闲豫也。○河曰：举事辄加重慎，与与兮若冬涉川，心难之也。○弼曰：冬之涉川，豫然若欲度，若不欲度，其情不可得见之貌。○雱曰：豫者，先事而戒之谓，至人无心於物，迫而后动。冬涉者，临事远巡，若不得已也。《庄子》曰：不从事於务。
　　犹兮若畏四邻。
　　明皇曰：犹豫，疑难也。上言善士不染故闲豫，及观行事，甚疑难，如今代人惧邻戒。○河曰：其进退犹犹如拘制，若人犯法，畏四邻知之也。○弼曰：四邻合攻中央之主，犹然不知所趣向也。上德之人，其端兆不可睹，德趣不可见，亦犹此也。○雱曰：可以无戒而犹戒，日犹至人静密幽深，不出性宅，故常如畏邻，敛行而不纵也。
　　俨若客。
　　河曰：如容由至人，俨然无所造作也。○雱曰：不以事为己任，故其
　　容寂。涣若冰将释。
　　明皇曰：虽则俨然若容，无所造为，而不凝滞於物，涣然若春冰之释散也。○河曰：敦者解散，释者消亡。除情去欲，曰以空虚。○雱曰：人生之始，同於大空，凝为我体，如水有冰，故为道有冰解冻释者，事至於此，其容已不滞於一体，涣然将释矣。切尝原之人性如水，为造化所凝，故结而不通，彼释者反本而已矣。
　　敦兮其若朴。
　　明皇曰：虽涣然冰释，曾不自矜，而能敦厚，若质朴而无所分别。○河曰：敦者质厚，朴者形未分，内守精神，外无文采也。○秀曰：材未为器，谓之朴，喻性之全体，由冰释之后，乃能存天性之全，而不雕於人伪，故若朴也。
　　旷兮其若谷。
　　明皇曰：其德量旷然宽广，无不含容，若彼容谷。○河曰：旷者，宽大。谷者，空虚，不有德功名，无所不包也。○雱曰：性全不亏，而不自有其全，故旷然空虚，如谷之受且应也。
　　浑兮其若浊。
　　明皇曰：和光浑进，若浊而清。○河曰：浑者守本真，浊者不照然也。与众合同，不自尊。○弼曰：凡此诸若，皆言其容象，不可得而形名也。○雱曰：水性本清而浊者，混於物空，人不自洁於物，故浑然若浊者也。
　　孰能浊以静之，徐清。
　　明皇曰：孰，谁也。谁能於彼泽浊，以静澄止之，令徐自清乎？○河曰：孰，谁也。谁能如水之浊，以而静之，徐徐自清也。○雱曰：澄性者与澄水同，加工则动而弥浊，唯静以俟之，则徐自清矣。有道之士，所以物莫能浊者，以其静之徐清。
　　孰能安以动之，徐生。
　　明皇曰：谁能安静於此清以久，更求胜法，运动修行，令清静之性，不滞於法，而徐动出也。生犹动出。○河曰：谁能安静以久，徐徐以长生也。○弼曰：夫晦以理物则得明，浊以静物则得清，安以动物则得生，此自然之道也。孰能者，言其难也。徐者，详慎也。○雱曰：归於寂定，感而遂通，故徐徐以生，终则有始也。动之徐生，则变动不居，非物能止，夫谁能安之。为此者，信阴阳之理，乘自然之运，而无心其问，故皆日徐。言浊则知安之清，言安则知动之浊，与上篇缴妙之文同。
　　保此道者，不欲盈。
　　明皇曰：欲保此徐清徐生之道，当须无所执滞，若执清求生，是谓盈满，将失此道。故云不欲盈。○河曰：保此徐生之道，不欲奢泰盈溢。○秀曰：不盈之盈，乃大盈也。如见道之后，盈而有之，则是自有此道，违道远矣。
　　夫惟不盈，是以能敝，不新成。
　　明皇曰：夫唯不盈满之人，故能以证之，行为敝薄，不以其新成而滞着也。○河曰：夫唯不盈满之人，能守敝不为新成。敝者匿光荣也。新成者，贵功名。○雱曰：道本无体，非器所盛，用则有余，求之不得，故有道者未尝盈，而其用不穷也。得道者未尝盈，则成道者未尝新也。道之为用，通万物而不敝，以其无敝，无新不成不败故也。敝生於新，败生於成，士虽成道，而常若敝败矣，苟得道之初，矜其新成，则与道异意，非大成也。经曰：大成若缺，其用不敝，此篇句句有序，以至於成，成而若敝，则尽之矣。
　　致虚极章第十六
　　致虚极，
　　河曰：得道之人，损情去欲，五内清静，至於虚极。
　　守静笃。
　　明皇曰：虚极者，妙本也。言人受生，皆禀虚极妙本，及形有受纳，则妙本离散。今欲令虚极妙本必致於身，当须绝弃尘境染滞，守此雌静笃厚，则虚极之道自致於身矣。○河曰：守清静，行笃厚。○弼曰：言致虚，物之极笃，守静，物之真正也。○秀曰：致虚欲极，守静欲笃，欲观物理者，铃先致一也。学者之事，实则妨道，动则达性故尔。
　　万物并作，
　　河曰：作，生也。万物并生也。○弼曰：动作生长。○雱曰：万物由虚静出生，还归於虚静，春生秋死之变可见矣。
　　吾以观其复。
　　明皇曰：老君云：何以知守雌静则能致虚极乎？但观万物动作云为，及其归复，常在於静，故知尔。○河曰：言吾以观见万物，无不皆归其本也，人当念重本也。○弼曰：以虚静观其反复，凡有起於虚，动起於静，故万物虽并动作，卒复归於虚静，是物之极笃也。○雱曰：虚静则明，明则见理，见理非以有为，将观复性之情也。
　　夫物芸芸，
　　河曰：芸芸者，华叶盛。
　　各复归其根。
　　明皇曰：又云所以万物归复，常在於静者，为华叶芸芸，生性皆归复其根，故本有作芸芸者，芸芸，动作也。言夫物芸芸动作者，及其归复，皆在根本尔。○河曰：言万物无不枯落，各复反其根而更生也。○弼曰：各反其所始也。○雱曰：复？复性起用，复还性根，动植虽殊，理归一致。
　　归根曰静，
　　河曰：浮谓根也，根安静柔弱，谦卑处下，故不复死也。
　　静曰复命。
　　明皇曰：华叶芸芸者，生性归根，则静止矣。人能归根至静，可谓复所禀之性命。○河曰：言安静者，是为复还性命，使不死也。○雱曰：有生日性，性禀於命，命者在生之先，道之全体也，《易》曰：穷理尽性，以至於命。观复，穷理也，归根，尽性也，复命，至於命也，至於命极矣，而不离於性也。
　　复命日常，
　　河曰：复命使不死，乃道之所常行也。○弼曰：归根则静，故曰静。静则复命，故曰复命也。复命则得性命之常，故曰常也。○雱曰：出生则入有，入有则系数，然则密移之变，顷刻不停，唯复命则湛然常寂，物莫能迁矣。
　　知常曰明。
　　明皇曰：守静复命，可谓有常。知守常者，更益明了。○河曰：能知道之所常极，则为明。○雱曰：所知非常，则非真知也。圣人所贵夫明者，自见而已。
　　不知常，妄作凶。
　　明皇曰：不恒其德，或承祭之羞，失常妄作，穷凶必矣。○河曰：不知道之所常行，妄作巧诈则失神明，故凶也。○弼曰：常之为物，不偏不彰，无皦昧之状，温凉之象，故曰知常日明也。唯此复乃能包通万物，无所不容，失此以往，则邪入乎分，则物离分，故日不知常，则妄作凶也。○雱曰：不会於性命之极，则种种色相皆以为实，因生妄情，与接为摇，穷万世而不悟，阴阳之祸，惨孰甚焉。
　　知常容，
　　明皇曰：知守真常，则心境虚静，如彼空谷，无不含容。○河曰：能知道之所常行，则去情忘欲，无所不包容也。○弼曰：无所不包通也。○雱曰：知常则达乎无疵，何所不容。
　　容乃公。
　　明皇曰：含容应物无心，既无私邪，故为公正。○河曰：无所不包容，则公政无私。○弼曰：无所不包通，则乃至于荡然公平也。○雱曰：无物我之殊，何私之有？
　　公乃王，
　　明皇曰：能公正无私者，则为物所归往。○河曰：公政无私，则可以为天下王。○弼曰：荡然公平，则乃至于无所不周普也。○雱曰：内公则外王。
　　王乃天。
　　明皇曰：万物乐推，如天之覆，则与天合德。○河曰：能王德合神明，乃与天通。○弼曰：无所不周普，则乃至于同乎天也。○雱曰：王者，人道之至极，极人之道，乃通於天。
　　天乃道，
　　明皇曰：王德如天，乃能行道。○河曰：德与天通，则与道合同也。○弼曰：与天合德，体道大通，则乃至于极虚无也。○雱曰：因有道乃与天伴，伴天乃所以尽道，道则莫知其天乎人乎。
　　道乃久。
　　明皇曰：道行天下，乃可以久享福祚矣。○河曰：与道合同，乃能长久。○弼曰：穷极虚无，得物之常，则乃至于穷极也。○雱曰：所谓常也。
　　殁身不殆。
　　明皇曰：同天行道，则终没其身，长无危殆之事矣。○河曰：能公能王，通天合道，四者统备，道德弘远，无殃无咎，乃与天地俱没，不危殆也。○弼曰：无之为物，水火不能害，金石不能残，用之於心，则兕虎无所投其爪角，兵弋无所容其锋刃，何危殆之有乎。○雱曰：天地并生，万物为一，孰能危之。
　　太上章第十七
　　太上，下知有之。
　　明皇曰：太上者，淳古之君也。下知者，臣下知上有君，尊之如天，而无施教有为之边，故人无德而称焉。○河曰：太上谓大君，无名之君也。下知有之者，下知上有君，而不臣事，质朴也。○弼曰：太上谓大人也，大人在上，故日太上。大人在上，居无为之事，行不言之教，万物作焉，而不为始，故下知有之而已。○雱曰：因三皇之出，无为而治，使民各遂而不知其然，岂得而亲誉之乎。
　　其次，亲而誉之。
　　明皇曰：逮德下衰，君行善教，仁见故亲之，功高故誉之。○河曰：其德可见，恩惠可称，故亲爱而誉之。○弼曰：不能以无为居事，不言为教，立善施化，使下得亲而誉之也。○雱曰：政有明效，则百姓戴恩怀德，毁誉之名彰。虽足以为治一时，而上已离道德之全，下已失性命之正，乱自此始矣，此仁义之治。
　　其次畏之。
　　河曰：设刑法，以治之。○弼曰：不能复以恩仁令物，而赖威权也。○雱曰：此法制之治。
　　其次侮之。
　　明皇曰：德又下衰，君多弊政，则驱以刑罚，故畏之。怀情相欺，明不能察，故侮之。○河曰：禁多令烦，不可归诚，故欺侮之。○弼曰：不能法以正齐民，而以智治国，下知避之，其令不从，故曰侮之也。○雱曰：失德无政，则民侮之，一本作畏之侮之，无其次二字。
　　信不足焉，
　　河曰：君信不足於下，下则有巧诈民。
　　有不信焉。
　　明皇曰：畏之侮之者，皆由君信不足，故令下有不信之人。○河曰：君信不足於下，下则应之以不信，而欺其君也。○弼曰：言从上也。夫御体失性，则疾病生。辅物失真，则疵衅作。信不足焉，则有不信，此自然之道也。己处不足，非智之所济也。○雱曰：孟子曰：有诸己之谓信。经曰：其中有信，人尽其性，则不失天命之常，故曰信也。上离道而治，则非性之质，而失其常矣，故於信为不足。上於信不足，则下铃至於偷薄诈伪，故曰有不信也。下有不信，乱之大者。
　　犹兮其贵言。
　　明皇曰：亲之誉之者，由君有德教之言，故贵其言而亲誉之。○河曰：说太上之君，举事犹贵圣於言，恐离道失自然。○雱曰：犹豫之犹，犹者不次，贵者不轻也。《庄子》曰：言者风波也，圣人出言，常若有所疑，不敢轻发言，且不敢轻，而况於为乎。民之难治，以其上之有为也，是以圣人犹难之。一本无兮字，非。
　　功成事遂，
　　河曰：谓天下太平也。
　　百姓皆谓我自然。
　　明皇曰：功成而不执，事遂而无为，百姓日用而不知，谓我自然而成遂，则太上下知也。○河曰：百姓不知君上之德淳厚，反以为己自当然也。○弼曰：自然其端兆不可得而见也，其意趣不可得而睹也，无物可以易其言，言铃有应，故曰犹兮其贵言也。居无为之事，行不言之教，不以形立物，故功成事遂，而百姓不知其所以然也。○雱曰：迁善远罪，而莫知为之者是也。
　　大道废章第十八
　　大道废，有仁义。
　　明皇曰：浇淳散朴，大道不行，日仁与义，小成遂作。濡沬生於不足，周弊起於有为，然则圣人救世之心未尝异，而夷险之边不得一尔。○河曰：大道之时，家有孝子，户有忠信，仁义不见也。大道废，不用恶逆生，乃有仁义可传道○弼曰：失无为之事，更以施慧立善，道进物也。
　　智惠出，有大伪。
　　明皇曰：用智惠者，将立法也。法出而奸生，则有大伪矣。○河曰：智惠之君，贱德而贵言，贱质而费文，下则应之以为大伪奸诈。○弼曰：行卫用明，以察奸伪，趣睹形见，物知避之，故智惠出则大伪生也。
　　六亲不和，有孝慈。
　　明皇曰：父子夫妇兄弟，六亲也。疏戚无伦，不和也。久亲各子，有孝慈也。皆由失道，故有偏名。○河曰：六亲绝，亲戚不和，乃有孝慈相收养也。○雱曰：至德之世，民尽其性，六亲非不孝慈，而孝慈以为常，故无孝慈之名。今尚孝慈之行，而尊之者，更由六亲有不和故也。
　　国家昏乱，有忠臣。
　　明皇曰：太平之时，上下交足，何异名乎？昏乱之日，见危政命，有忠臣矣。○河曰：政令不行，上下相怨，耶俑争权，乃有忠臣匡救其君也。○弼曰：甚美之名，生於大恶，所谓美恶内门。六亲，父子兄弟夫妇也。若六亲自和，国家自治，则孝慈忠臣，不知其所在矣。鱼忘於江湖之道则相濡之德生也。○雱曰：明治则人无不忠，孰为忠臣。
　　绝圣弃智章第十九
　　绝圣
　　河曰：绝圣制作，反初守元，五帝尽
　　象，仓颉作书，不如三皇结绳无文。
　　弃智
　　河曰：弃智惠反无为。
　　民利百倍。
　　明皇曰：绝圣人言教之迹，则化无为。弃凡夫智诈之用，则人淳朴。淳朴则巧伪不作，无为则矜徇不行。人挹天和，物无天性，是有百倍之利。○河曰：农事无私。○雱曰：民之性质，纯粹无疵，以其失真沉伪，故强立圣智以为君师。而民因圣智之进，更逐而不反，离本愈远矣，故有一时之小补，而终使民丧其不赀之朴。绝而弃之，则民复於无事，其利可胜计哉。
　　绝仁弃义，
　　河曰：绝仁之见恩惠，弃义之尚笔信。
　　民复孝慈。
　　明皇曰：绝兼爱之仁，弃裁制之义，则人复於大孝慈矣。○河曰：德化淳也。○雱曰：至德之世，父子相亲而足，今更生仁义，则名实交纠，得失纷然，民性乱矣。盖盛於末者本必衰，天之道也。孝慈，仁义之本也，或日孔孟明尧舜之道，专以仁义，而子以老氏为正，何如？曰：夏以出生为功，而秋以收敛为德，一则使之荣华而去本，一则使之雕悴而反根。道，岁也，圣人，时也，明乎道，则孔老相为终始矣。
　　绝巧弃利，
　　河曰：绝巧者，诈伪乱真也。弃利者，塞食路，闭权门也。
　　盗贼无有。
　　明皇曰：人矜偏能之巧，铃有争利之心，故绝巧则人不争，弃和则人自足。足则不为盗贼矣。○雱曰：巧利胜则民欲侈，而本业衰，必至於为盗。上三事，皆以末伤本者。
　　此三者，
　　河曰：谓上三事所弃绝也。
　　以为文不足，
　　河曰：以为文不足者，文不足以教民。○秀曰：文於质为末，末胜则不足，民所以失性。一本云文而未足，非。
　　故令有所属。
　　明皇曰：此三者俱令绝弃，未示修行，故以为此文不足至教，更令有所着，谓下文也。○河曰：当如下句。○雱曰：令属其性於下四事。
　　见素抱朴，
　　河曰：见素者，当抱素守真，不尚文饰也。抱朴者，当见其质朴以示，故可法则。○雱曰：不见物而见自性也。素者，性之质，人生而静，不染诸物，故无文而素。盖秋之时，万物复静，其色为白，天理固然。朴者，性之全，以朴为本，以器为末。
　　少私寡欲。
　　明皇曰：见真素，抱淳朴，少私邪，寡责欲。○河曰：少私者，正无私也。寡欲者，当知足也。○弼曰：圣智，才之善也。仁义，人之善也。巧利，用之善也。而直云云绝，文甚不足，不令有所属，无以见其指，故日此三者以为文而未足，故令人有所属，属之於素朴寡欲。○雱曰：私欲皆有己之所为，有己则有物，有则外重，外重则失本矣。
　　绝学无忧章第二十
　　绝学，
　　河曰：绝学不真，不合道文。
　　无忧。
　　明皇曰：绝仁为俗学，则淳朴不散。少私寡欲，故无忧也。○河曰：除浮华，则无忧患也。○秀曰：学所以求复命，见至於命，则不见有物，无所用学矣。为道至此，则避绝吉凶，孰能忧之。孔子曰：乐天知命。忧之大者，有知有乐，则非体道也。
　　唯之与阿，相去几何。
　　河曰：同为应对，而相去几何，疾时贱质而贵文。
　　善之与恶，相去何若。
　　明皇曰：唯则恭应，阿则慢应，同出於口，故云相去几何？而恭应则善，慢应则恶，以喻俗学。绝之则无忧，不绝则生患，只在心识回照，岂复相去远哉？○河曰：善者称誉，恶者练争，能相去何如。疾时恶忠直，用邪佞也。○雱曰：道体本一，已降於全，复分阴阳，扰扰起矣。种种分别，皆属妄心，照以道真，理同梦幻。且唯之与阿，同出於口，元无异状，而世人以唯为恭，以阿为慢，是非喜怒，因此生情，反求唯阿所以异者，竟何谓也，善恶之殊，亦若此矣。
　　人之所畏，不可不畏。
　　明皇曰：凡人所畏者，慢与恶也。善士所畏者，俗学与有为也。皆当绝之，故不可不畏。○河曰：人为道人也，人所畏者，畏不绝学之君也。不可不畏，近令色，杀仁贤。○弼曰：下篇云为学者日益，为道者日损，然则学者求益，所能而进其智者也。若将无欲而足，何求於益。不知而中，何求於进。夫燕雀有匹，鸠鸽有仇，寒乡之民，必知旃裘，自然已足，益之则忧。故续兔之足，何异截鹤之经，畏誉而进，何异异刑。唯阿美恶，相去何若，故人之所畏，吾亦畏焉，未敢恃之以为用也。○雱曰：至人不见一物，善恶无所分，而不废世人善恶诸法，但於其中洒然不累耳。自相去何若已上，所以明心之无累，而无累者，本不自异於世，故种种分别，与民同之，所谓吉凶与民同息也。圣人绝累忘形，亦可息乎。而《易》有吉凶之象者，因民情而已。《庄子》曰：不忽於人，道既兼忘，宜若忽人事，而实无忽也。
　　荒兮其未央哉。
　　明皇曰：若不畏绝俗学，则众生正性荒废，其未有央止之时。○河曰：或言世俗人荒乱，欲进学为文，未央止也。○弼曰：叹与俗相返之远也。○雱曰：万化相推，终则有始，生生无尽，岂有央乎。而世人欲物物为之美恶，不亦惑乎。唯圣人能知万古一时，而无得失於其间也。
　　众人熙熙，
　　河曰：熙熙，淫放多情欲也。
　　如享太牢，
　　河曰：如饥思太牢之具，意无足时也。
　　如春登台。
　　明皇曰：众人俗学有为，熙熙逐境，如临享太牢，春台登望，动生贪欲。○河曰：春阴阳交通，万物感动，登台观之，意志淫淫然。○弼曰：众人迷於美进，惑於荣利，欲进心竞，故熙熙若享太牢，如春登台也。○雱曰：造化无极，事物日生，唯圣人能一古今而无变，众人则随化而迁，一见美恶，乐得其生，自以为美。春者，万物音张，离静而动，去本逐末之时。台者，可以远览诸境之地物，不明乎至理者，皆逐物生情，其状如此。
　　我独怕兮其未兆。
　　河曰：我独怕然安静，未有情欲之形兆也。
　　如婴儿之未孩。
　　明皇曰：我独怕然安静，於其情欲，略无形兆，如彼婴儿，未能孩孺也。○河曰：如小儿未能答偶人时也。○弼曰：言我廓然无形之可名，无兆之可举，如婴儿未能孩也。○雱曰：性体怕然不萌智虑，含和守一，同於婴儿。古本作廓兮，非也。怕与泊同，怕者不流之义，廓者虚大之名，文义考之，理当从怕。
　　乘乘兮若无所归。
　　明皇曰：至人无心，运动随物，无所取与，若行者之无所归。乘乘，运动貌。○河曰：我乘乘如穷鄙，无所归就。○弼曰：若无所宅。○雱曰：乘乘者，乘万物之变而不自私，故若无所归。盖唯变所适，无所向着故也？一本作儡儡兮无所归，非也。
　　众人皆有余，
　　明皇曰：耽嗜尘务，矜夸巧智，自为有余，以示光大。○河曰：众人余财以为奢，余智以为许。○秀曰：矜览庶物，故常有余。
　　而我独若遗。
　　明皇曰：常若不足，有所遗志。○河曰：我独如遗弃似不足也。○弼曰：众人无不有怀有志，盈溢胸心，故日皆有余也。我独廓然无为无欲，若遗失之也。○秀曰：超然自丧，不有其有。
　　我愚人之心也哉。
　　河曰：不与俗人相随，守一不移，如愚人之心也。○弼曰：绝愚人之心，无所别析，意无所好欲，犹然其情不可睹，我颓然若此也。
　　纯纯兮。
　　明皇曰：我岂愚人之心，遗忘若此哉？但我心纯纯，故若遗尔。○河曰：无所分别。○弼曰：无所别析，不可为名。○秀曰：纯纯兮似愚而真智之极，一本纯纯作沌沌。
　　俗人昭昭，
　　明皇曰：矜巧智也。○河曰：明且达也。○弼曰：耀其光也。
　　我独若昏。
　　明皇曰：自韬晦也。○河曰：如暗昧也。○雱曰：物我兼忘，不主分别，故若昏。
　　俗人察察，
　　明皇曰：立法制也。○河曰：察察，急且疾也。○弼曰：分别，别析也。○秀曰：推昭昭之意加之政，则察察矣。
　　我独闷闷。
　　明皇曰：唯宽大也。○河曰：闷闷无所割截。○秀曰：推若昏之意加之政，则宽大闷闷然矣。闷闷谓不取日前小快。
　　澹兮其若海。
　　河曰：我独忽忽如江海之流，莫知其所穷极也。○弼曰：情不可睹。○秀曰：自怕兮未兆而下有诸事物，及此又归於性本，湛然深广，如海之积水，水性全矣。一本作忽若晦，非是。
　　飂兮似无所止。
　　明皇曰：容貌忽然若昏晦，而心寂兮绝於俗学，似无所止着。○河曰：我独漂漂若飞若扬，无所止也，志意在神域也。○弼曰：无所系系。○雱曰：飂兮若海，以言性体，此则言其用，飕然无所不通，而无所系着，非用而何。一本飂作寂，非。
　　众人皆有以，
　　明皇曰：众人於代间，皆有所以，逐境俗学之意。○河曰：以，有为也。○弼曰：以，用也，皆欲有所施用也。○雱曰：物於物则为物用，物物而不物於物则用物，而物莫能用。
　　而我独顽，
　　河曰：我独无为。
　　似鄙。
　　明皇曰：顽者无分别，鄙者陋不足，而心实了悟。外若不足，故云似尔。○河曰：鄙似若不逮也。○弼曰：无所欲为，闷闷昏昏，若无所识，故日顽且鄙也。雱曰：物莫能入，可谓顽矣，见若不睹，可谓鄙矣。一本且作似，亦通。
　　我独异於人，
　　明皇曰：人有情欲，我无爱染。人与道反，我与道同。○河曰：我独与人异也。
　　而贵求食於母。
　　明皇曰：求食於母者，贵如婴儿无营谷尔。故上文云如婴儿之未孩，下经云含德之厚，比於赤子。如此所以独异於人也。先无求、於两字，今所加也。且圣人说经，本无避讳，今代为教，则有嫌疑。畅理故义不可移，临文则句须稳便。便今存古，是所庶几。又司马迁云：老子说五千余言，则明理诣而息言，不又以五千为定格。○弼曰：食母，生之本也。人者皆弃生民之本，贵未饰之华，故日我独欲异於人。○雱曰：不外逐物而取养於道，道者万物之母也。一本无求於两字，亦通。
　　孔德之容章第二十一
　　孔德之容，
　　河曰：孔，大也。有大德之人，无所不容，能受垢浊，处谦卑也。
　　唯道是从。
　　明皇曰：孔，甚也。从，顺也。设问甚有德之人，容状若何？言此有德人所行，唯虚极之道是顺。○河曰：唯，独也。大德之人不随世俗所行，独从於道也。○弼曰：孔，空也。唯以空为德，然后乃能动作从道。○秀曰：道之在我之谓德，德至则与道为一，道不可容，因德而显，德者无我，从道而已。
　　道之为物，唯恍唯惚。
　　明皇曰：此明孔德所从之道，不有不无，冲用难名，故云恍惚。○河曰：道之於万物，独恍惚往来於其无所定也。○秀曰：道兼阴阳，阴阳之微，若无若有，谓之恍惚。
　　忽兮恍，其中有像。
　　河曰：道唯恍惚无形之中，独为万物法像。○秀曰：一阴一阳乃成象。一本作忽兮恍兮。
　　恍兮忽，其中有物。
　　明皇曰：物者，即上道之为物也。自有而归无，还复至道，故云其中有物也。○河曰：道唯恍忽，其中有一，经营造化，因气立质。○弼曰：以无形始物，不系成物，万物以始以成，而不知其所以然，故曰恍兮惚兮，惚兮恍兮，其中有象也。○雱曰：一阳一阴乃成物，恍惚者阴阳之妙，故能变化以成象物。一本作恍兮忽兮。
　　窈兮冥兮，其中有精。
　　明皇曰：惚恍有无，窈冥不测，生成之用，精妙甚存。○河曰：道唯窈冥无形，其中有精，实神明相薄，阴场交会也。○弼曰：窈冥深远之欺，深远不可得而见，然而万物由之，其可得见，以定其真，故日窈兮冥兮，其中有精也。○雱曰：精者，物生之始，前称象物，道之具体，道体既具，乃生万类，万类之所出，在深妙不测之际，故云窈兮冥兮。
　　其精甚真，
　　河曰：言道精气神妙甚真也，非有饰也。○雱曰：精者，形生之始，精无不真，而更云甚真者，由物有失理丧精，沉於人伪故也。
　　其中有信。
　　明皇曰：窈冥之情，本无假杂，物感必应，应用不差，故云有信。○河曰：道匿功藏名，其信在中也。○弼曰：信，信验也。物反窈冥，则真精之极得，万物之性定，故日其精甚真，其中有信也。○雱曰：窈冥之精，万物作类，而物之生者，各正性命，度数法象，一有仪则，可以前知，无或差舛，此之谓信。《庄子》曰：未形者有分。
　　自古及今，其名不去，
　　明皇曰：言道自古及今，生成万物，物得道用，因用立名。生成之用，既今古是同，应用之令，故古今不去。道不然。○弼曰：此上之所云也言吾何以知万物之始，皆始於无哉，以此知之也。○雱曰：道常住而众美不常，故能阅其万变，圣人所以能知众美之不常者，亦以体道之常住故也。○河曰：自，从也。从古至今，道常在不去。○弼曰：至真之极，不可得名，无名则是其名也。自古及今，无不由此而成，故日自今及古，其名不去也。○雱曰：常道常名，未常变易。
　　以阅众甫。
　　明皇曰：阅，度阅也。甫，本始也。言至道应用，度阅众物本始，各遂生成之用也。○河曰：阅，禀也。甫，始也。言道禀与，万物始生，从道受气。○弼曰：众甫，物之始也，以无名说万物始也。○雱曰：甫，美也，《庄子》曰：神奇复为臭腐，臭腐复为神奇，夫万物之美，迁易不常，唯道常住，故能遍阅之。阅如阅人多矣之阅。
　　吾何以知众甫之然哉？
　　河曰：我何以知，从道受气。
　　以此。
　　明皇曰：以此今万物皆禀道，妙用生成故尔。○河曰：此，今也，以今万物皆得道精气而生，动作起居，非言吾何以知万物之始，皆始於无哉，知之也。○雱曰：道常住而众美不常，故能阅其万变，圣人所以能知众美之不常者，亦以体道之常住故也。
　　曲则全章第二十二
　　曲则全，
　　明皇曰：曲己以应务则全。○河曰：曲己从众，不自专则全也。○弼曰：不自见其明则全也。○曰：至人冲虚，其行如水，无心於物，而顺物之变，不与物逢，孰能伤之，故常全也。此篇大旨，与《庄子·秀养生主》
　　枉则直。
　　明皇曰：枉己以申人则直。○河曰：枉屈己而申人，久久自得直也。○弼曰：不自是则其是彰也。○雱曰：於形枉者，於理为直，有我者执我之直以遇物，而不知物变之无穷，其直乃枉也，唯顺物之枉，而不自有其直，则理直於中矣。一本直作正。
　　洼则盈，
　　明皇曰：执谦德则常盈。○河曰：地洼下水流之，人谦下，德归之也。○弼曰：不自伐则其功有也。○雱曰：泽以洼下，故众水锺焉。
　　弊则新。
　　明皇曰：守弊薄则日新。○河曰：自受弊薄，后己先人，天下敬之，久久自新也。○弼曰：不自矜则其德长也。○雱曰：非秋冬之雕敝，则无春夏之荣华。
　　少则得，
　　明皇曰：抱一不离则无失。○河曰：自受取少则得多也。天道佑谦，神明托虚。○雱曰：道在乎微，性存乎朴，得者得其本，故不多也。欲体上四事，唯得一者能之。
　　多则惑。
　　明皇曰：有多为，则惑乱。○河曰：财多者惑於所守，学多者惑於所闻。○弼曰：向然之道，亦犹树也，转多转远，其根转少，转得其本。多则远其真，故曰惑也。少则得其本，故曰得也。○雱曰：弃本逐末，妄见多岐。
　　是以圣人抱一为天下式。
　　明皇曰：圣人抱守淳一，故可为天下法式。○河曰：抱守法式也。圣人守一乃知万事，故能为天下法式也。○弼曰：一，少之极也，式犹则之也。○秀曰：抱一者不离於精，夫唯抱一不二，乃体道尽性，物我玄同，故能应而不穷也。此句上文言道之理，圣人抱一乃能见此理，故行如下文云。
　　不自见故明，
　　明皇曰：人能不自见其德，常曲己以应务，则其德全自明。○河曰：圣人不以其视千里之外也，乃因天下之目以视，故能明达也。○雱曰：自见则有己，有己则敝於己，故不能曲以应变。
　　不自是故彰，
　　明皇曰：人能不自以为是，而枉己以申人，则其是直自彰矣。○河曰：圣人不自以为是而非人，故能彰显於世。○雱曰：无己是则能枉以应理，不期彰而自彰矣。
　　不自伐故有功，
　　明皇曰：人能不自伐取，则其功归己矣。○河曰：伐，取也。圣人德化流行，不自取其美，故有功於天下也。○雱曰：伐功生乎满假，知洼之为盈，则岂有满假之累。
　　不自矜故长。
　　明皇曰：人能长守弊薄，不自矜街，则人推其长。○河曰：矜，大也。圣人不自贵大，故能久不危。○雱曰：矜者耀其荣之谓，耀其荣则弊矣，唯能居弊，乃所以新。
　　夫唯不争，故天下莫能与之争。
　　明皇曰：不与物争，谁与争者。○河曰：此言天下贤与不肖，无能与不争者争也。○雱曰：唯冲虚不实，无心於物，物欲有之而不得，而况能与之争乎。此篇之义，要在忘我，故结之以不争，而终始以曲则全也。
　　古之所谓曲则全者，岂虚言哉。
　　河曰：传古言曲从则全身，正言非虚妄也。
　　诚全而归之。
　　明皇曰：古有曲全之言，岂虚妄哉？一实能曲者，则必全理而归之。○河曰：诚，实也。能行曲从者，实其肌体，归之於父母，无有伤害也。○雱曰：曲者虚己而应理，绿物为变，而不与物逢，凡上诸说，要在於是，全而归之者，庖丁善刀而藏之之意，窃原此篇养生之旨也。圣人之於生不期自养，而养生者莫善焉，所谓不自见、不自是、不自伐、不自矜者，非克己以期全也，不知其然而自然耳。若睹夫曲枉洼弊之利而为之，则贤人之事，学者之德，於道为未尽矣。
　　道德真经集注卷之三竟
　　#1贪：原作『贫』，据道藏本唐玄宗御注改。 
　　道德真经集注卷之四
　　明皇河上公王弼王雱注
　　希言自然章第二十三
　　希言自然。
　　明皇曰：希言者，忘言也。不云忘言而云希者，明因言以诠道，不可都忘。悟道则言忘，故云希尔。若能因言悟道，不滞於言，则合自然矣。○河曰：希言者，谓爱言也。爱言者自然之道。○弼曰：听之不闻名日希，下章言道之出言，淡兮其无味也，视之不足见，听之不足闻，然则无味不足听之言，乃是自然之至言也。○秀曰：希与上篇听之不闻者同，自然者不因物而然也。希不与物并，而无所交感，独出於万法之上，故曰自然。
　　故飘风不终朝，骤雨不终日。
　　明皇曰：风雨飘骤，则皋卒而害物，言疾执滞，则失道而生迷。○河曰：飘风，疾风也。骤雨，暴雨也。言疾不能长，暴不能久也。○雱曰：风雨者阴阳交感所为。飘骤者，交感之过，所以不能久。
　　孰为此者？天地。
　　河曰：执，谁也，谁为此飘风暴雨者乎，天地所为。
　　天地尚不能久，
　　河曰：不终於朝暮也。
　　而况於人乎？
　　明皇曰：天地至大，歌为暴卒则伤於物，尚不能久，以况於人，执言滞教则害於道，欢求了悟，其可得乎？○河曰：天地至神合为飘风暴雨，尚不能使终朝至暮，何况人欲为暴卒乎。○弼曰：言暴疾美兴不长也
　　故从事於道者。
　　明皇曰：故从事於道之人，当不执滞言教。○河曰：从，为也，人为事当如道安静，不当如飘风骤雨。
　　道者同於道。
　　明皇曰：体道忘言，则同於道矣。○河曰：道者谓好道人也，同於道者，所为与道同。○弼曰：从事谓举动从事於道者也。道以无形无为成济万物，故从事於道者以无为为君，不言为教，丝丝若存，而物得其真，与道同体，故曰同於道。○雱曰：一本无下道者二字。
　　德者同於德。
　　明皇曰：德者道用之名，人能体道志功，则其所施为，同於道用矣。○河曰：德谓好德人也。同於德者，所为与德同也。○弼曰：得，少也。少则德，故曰得也。行得则与得同体，故曰同於得也。
　　失者同於失。
　　明皇曰：执言滞教，无由了悟，不悟则迷道，故自同於失矣。○河曰：失谓任己失人也。同於失者，所谓与失同也。○弼曰：失累多也。累多则失，故曰失也。行失则与失同体，故曰同於失也。○秀曰：一本德作得。
　　同於道者，道亦得之。
　　河曰：与道同者，道亦乐得之也。
　　同於德者，德亦得之。
　　河曰：与德同者，德亦乐得之也。
　　同於失者，失亦得之。
　　明皇曰：方诸抱水，阳燧引火，类族辨物，断焉可知。○河曰：与失同者，失亦乐失之也。弼曰：言随行其所，故同而应之。○雱曰：凡人之生，不待物而有，所谓独化者是也，不待物而有，则固希而自然矣。而失性者妄有我体，而从事於道，故屈己以从道。然则道为之主，而吾所谓其君者，反臣於道矣。故从事於道者，有此道德失之三等，而同归於失。此由不冥於希，而立己待物，离一为二，而交感生息也。
　　信不足，
　　河曰：君信不足於下，下则应君以不足也。
　　有不信。
　　明皇曰：执言滞教，不能了悟，是於信不足也，自同於失，失亦乐失，是有不信也。○河曰：此言物类相归，同声相应，云从龙，风从虎，水流湿，火就燥，自然之类也。○弼曰：忠信不足於下，焉有不信也。○雱曰：降乎希则失性命之常，於信为不足。上於信不足，则下必至乎不信，此又明修己治人，皆尝用希。
　　跂者不立章第二十四
　　跂者不立；
　　河曰：跂，进也。谓责权慕名，进取功荣也，则不可久立身行道也。○弼曰：物尚进则失安，故曰企者不立。
　　跨者不行；
　　明皇曰：跂，举踵而望也。跨，以跨夹物也。以喻自见求明，明终不得，何异夫跂求久立，跨求行履乎？○河曰：自以为贵而跨於人，众共蔽之，使不得行。○雱曰：不适其形之常，故失性之用。
　　自见者不明；
　　明皇曰：灵才扬己，动而见尤，故不明。○河曰：人自见其形容以为好，自见所行以为应道，殊不自知其形丑操行之鄙。
　　自是者不彰；
　　明皇曰：是己非人，直为怨府，故不彰。○河曰：自以为是而非人，众共蔽之，使不得彰明。
　　自伐者无功；
　　明皇日：专固伐取，物所不与，故无功。○河曰：所为而自伐取其功美，即失有功於人也。
　　自矜者不长。
　　明皇曰：矜街行能，人所鄙薄，故不长。○河曰：好自矜大者，不可以长久。
　　其在道也，曰余食赘行，
　　河曰：赘，贪也。使此自矜伐之人在治国之道，曰赋敛余禄食为贪行。○弼曰：其唯於道而论之，若邻至之行盛撰之余也。本虽美，更可秽也。本虽有功，而自伐之，故更为疣赘者也。○雱曰：皆在分外。
　　物或恶之。
　　河曰：此人在位，动欲伤害，故物无有不畏恶也。
　　故有道者不处也。
　　明皇曰：自见等行，於道而论，是曰残余之食，疣赘之行。凡物尚或恶之，故有道之人，不处斯事矣。○河曰：言有道之人，不居其国也。
　　有物混成章第二十五
　　有物混成，先天地生。
　　明皇曰：将欲明道立名之由，故云有物。言有物混然而成，含孕一切，寻其生化，乃在天地之先生。○河曰：谓道无形混然而成，万物乃在天地之前。○弼曰：混然不可得而知，而万物由之以成，故曰混成也。不知其谁之子，故先天地生。○雱曰：道之中体，混然而成，其视天地，亦由一物耳。而此特云先天地者，老氏将敛天下之散乱迷错，而复之性本，故且举混成而已。盖由万殊而观，则此为道之全。而由道本以观，则虽混成者，犹散殊也。目之为物，则明更有物物之妙耳。
　　寂兮寥兮，
　　雱曰：混成无象。
　　独立而不改，
　　河曰：寂者无音声，寥者空无形。独立者，无匹双。不改者，君子常。○弼曰：寂寥，无形体也。无物之匹，故曰独立也。返化终始，不失其常，故曰不改也。○雱曰：混成之体，常而不易。
　　周行而不殆，
　　河日：道通行地，无所不入，在阳不然，记阴不窃，无不贯穿，不危殆。○雱曰：混成之用也。万物由我以生死，我常制其命，孰能危之。
　　可以为天下母。
　　明皇曰：有物之体，寂寥虚静，妙本湛然常寂，故独立而不改。应用遍於群有，故周行而不危殆。而万物资以生成，被其茂养之德，故可以为天下母。○河曰：道育养万物精气，如母之养子。○弼曰：周行无所不至而免殆，能生全大形也，故可以为天地母也。
　　吾不知其名，
　　弼曰：名以定形，混成无形，不可得而定，故曰不知其名也。字之曰道，河曰：我不见道之形容，不知当何以名之，见万物皆从道所生，故字之曰道也。○弼曰：夫名以定形，字以称可，言道取於无物而不由也，是混成之中，可言之称最大也。
　　强之名曰大。
　　明皇曰：吾见有物生成，隐无名氏，故以道生表其德，字之日道，以包含目其道，而名日大。○河曰：不知其名，强日大者，高而无上，罗而无外，无不包容，故曰大也。○弼曰：吾所以字之日道者，取其可言之称最大也。责其字定之所由，则系於大。大有系则必有分，有分则失其极矣，故曰强为之名日大。○秀曰：道譬万物则无乎不周，可谓大矣，虽然，大名既立，全体已亏。
　　大曰逝，
　　河曰：其为大，非若天常在上，非若地常在下，乃复逝去，无常处所也。○弼曰：逝，行也。不守一，大体而已，周行无所不至，故曰逝也。○雱曰：大则有用，逝者周行樱物，功用着矣。
　　逝日远，
　　河曰：言远者穷乎无穷，布气天地，无所不通也。○雱曰：道之为用，无所不极，可谓远矣，而去本亦远矣，此谓混成而已，若道之至，则非远非近也。
　　远曰反。
　　明皇曰：妙用无方，强名不得，故自大而求之，则逝而往矣。自往而求之，则远不及矣。若能了悟，则反在於身心而证之矣。○河曰：言其远不越绝，乃复在人身也。○弼曰：远，极也。周无所不穷极，不偏於一所，故曰远也。不随於所适，其志独立，故曰返也。○秀曰：有为有形，复归於无事无物，往来不穷，终则有始也。
　　故道大，天大，地大，王亦大。
　　明皇曰：因其所大而明之，得一者天地王也。天大能覆，地大能载，王大能法地则天行道，故云亦大。○河曰：道大者，包罗诸．天地，无所不容也。天大者，无所不盖也。地大者，无所不载也。王大者，无所不制也。○弼曰：天地之性，人为贵，而王是人之主也。虽不职大，亦复为大，与三匹，故曰王亦大也。○雱曰：天地能体道，故皆大。王者在帝皇之下，人道之至处，凡老氏之说言道之中体，未尽绝际，姑尽性而已。王以归往为名，能尽人之性，则人归之矣，犹百谷之宗江海也，尽性则体道，故示大。
　　域中有四大。
　　弼曰：四大，道、天、地、王也。凡物有称有名，则非其极也。言道则有所由，有所由然后谓之为道，然则是道称中之大也，不若无自之大也，无称不可得而名曰域也。道天地王，皆在乎无称之内，故曰域中有四大者也。○雱曰：道之中体，因物而名，故未离域中。
　　而王处一焉。
　　明皇曰：王者，人灵之主，万物系其兴亡，将欲申其鉴戒，故云而王居其一，欲警王令有所法，谓下文也。○河日：八极之内有四大，王居一也。○弼日：处人主之大也。○雱曰：一本云王居其一焉。
　　人法地，
　　河曰：人当法地安静和柔也。种之得五谷，掘之得甘泉，劳而不怨也，有功而不置也。○雱曰：言王举人之尽性者，此复言人者，明王德止於人事，人性自具王德也。
　　地法天，
　　河曰：天湛泊不动，施而不求报，生长万物，无所收取。
　　天法道，
　　河曰：道清静不言，阴行精气，万物自成也。
　　道法自然。
　　明皇曰：人谓王也，为王者先当法地安静。既尔又当法天，运用生成。既生成已，又当法道，清静无为，令物自化。人君能尔者，即令道法自然之性。○河曰：道长生自然无所法也。○弼曰：法谓法则也，人不违地，乃得全安，法地也。地不违天，乃得全载，法天也。天不违道，乃能全覆，法道也。道不违自然，方乃得其性，法自然者。在方而法方，在圆而法圆，於自然无所违也。自然者，无称之言，穷极之辞也。用智不及无知，而形魄不及精象，精象不及无形，有仪不如无仪，故道相法也。道法自然，天故资焉。天法於道，地故则焉。地法於天，人故象焉。所以为主其一者主也。○雱曰：自然在此道之先，而犹非道之极致，假物而言，则此四者如以次相法而至论，则四者各不知其所始，非有先后。《庄子》曰：季真之莫为，接子之或，使在物一曲。佛氏曰：非因非绿，亦非自然。自然者，在有物之上，而出非物之下，此说在庄佛之下，而老氏不为未圣者教，适其时而言，不悖理故也，使学者止於自然。以为定论，则失理远矣，不可不察也。
　　重为轻根章第二十六
　　重为轻根，
　　明皇曰：重者制轻，故重为根。○河曰：人君不重则不尊，治身不重则失神，草木之华轻故零落，根重故长存也。
　　静为躁君。
　　明皇曰：静者制动，故静为君。○河曰：人君不静则失神，治身不静则身危，龙静故能变化，虎躁故夭亏也。○弼曰：凡物轻不能载重，小不能镇大，不行者使行，不动者制动，是以重必为轻根，静必为躁君也。
　　是以君子终日行，不离辎重。
　　明皇曰：辎，车也。重者，所载之物也。轻躁者贵重静，亦由行者之守辎重，故失辎重则遭冻馁，好轻躁则生祸乱。○河曰：辎，静也。圣人终日行道，不离其静与重也。○弼曰：以重为本，不离。○雱曰：行以轻为速而必籍辎重以自给，远而违之，则必因於中道矣。
　　虽有荣观，燕处超然。
　　明皇曰：人君者，守重静，故虽有荣观，当须燕尔安处，超然不顾。○河曰：荣观谓宫阙。燕处，后妃所居也。超然，远避而不处也。○弼曰：不以经心之也。○雱曰：虽有荣观在前，必得燕处之处，乃能安身，此明躁静之义。
　　如何万乘之主，
　　河曰：如何者，疾时主伤痛之辞。万乘之主，谓王者。
　　而以身轻天下。
　　明皇曰：如何者，伤叹之辞也。天下者，大宝之位也。言人君如何以身从欲，轻用其身，令亡其位乎。○河曰：王者至尊，而以其身行轻躁乎？疾时王奢恣轻淫也。○秀曰：人主以天下为根，不可以一身，故轻之。
　　轻则失臣，
　　河曰：王者轻淫，则失其臣，治身而淫，则失其精。
　　躁则失君。
　　明皇曰：君轻易，则人离散，故失臣。臣躁求，则主不齿，故失君。○河曰：王者行躁疾则失其君位，治身躁疾，则失其精神也。○弼曰：轻不真重也，失本为丧身也，失君谓失君位也。○ 雱日：臣一作本。
　　善行章第二十七
　　善行无辙边，
　　明皇曰：於诸法中，失了真性，行无行相，故云善行。如此则心与道冥，故无辙边可寻求也。○河曰：善行道者，求之於身，不下堂，不出门，故无辙迹。○弼曰：顺自然而行不造不始，故物得至而无辙迹也。○雱曰：体神则周行而无边，且圣人不得已而有行，则常不使迹着於世，恐民之迁其德耳。《庄子》所谓行而无迹者是。
　　善一实无瑕谪，
　　明皇曰：能了言教，不为滞执，遣象求意，理证言忘，故於言教中无瑕疵谪过。○河曰：善言谓择言而出，则无瑕疵，非过於天下。○弼曰：顺物之性，不别不折，故无取读，可得其门也。○雱曰：卮言日出，出不以心，故言满天下，而实未尝言，何瑕谪之有。
　　善计不用筹算，
　　明皇曰：能了诸法本无二#1门，一以贯之，不生他见#2、故无劳用文，自非天下计无计相#3，非善而何？○河曰：善以道计专者，则守一不移，所计不多，则不用善策而可知也。○弼曰：因是乎数，不假形也。○雱曰：一生二，二生三，自此以往，巧历不能计，唯冥於一相，不堕诸数，则身外无物，物来即了，何假筹算乎。一本作善计无筹茉。
　　善闭无关挞而不可开，
　　明皇曰：兼忘言行，不入异门，心无逐乎境，无起心之累，虽无关楗，其可开乎？○雱曰：藏於不得逐而闭之以无外，则闭外无物，孰能开之。《易》所谓退藏於密者类此。夫如是则神不能窥其迹，况得其门而入哉。善结无绳约而不可解。明皇曰：体了真性，本以虚忘，若能虚忘，则心与道合，虽无绳索约束，其可解而散乎？○河曰：善以．道结事者，乃可结其心，不如绳索可得解也。○弼曰：因物自然，不设不施，故不用关捉绳约而不可开解也。此五者皆言不造不施，因物之性，不以形制物也。○雱曰：以己信结天下之信，孰能解之。
　　是以圣人常善救人，
　　河日：圣人所以常教人忠孝者，欲以救人性命。
　　故无弃人。
　　河日：使贵贱各得其所也。○弼曰：圣人不立形名，以检於物，不造进向，以殊弃不肖，辅万物之自然，而不为始，故曰无弃人也。不尚贤能则民不争，不贵难得之货，则民不为盗，不见可欲，则民心不乱，常使民心无欲无惑，则无弃人心。
　　常善救物，
　　河曰：圣人所以教民顺四时，以救万物之残伤。
　　故无弃物。
　　明皇曰：是以圣人常用此五善之教以教之，故无弃者。○河曰：圣人不贱石而贵玉，视之如一。○雱曰：圣人体尽无穷，以神为用，故能有此五善。然后能赡足一切，使小以成小，大以成大，各遂其宜也。夫五善存乎其身，而因余以为人，而其效至於人物无弃，可谓至德也已。盖圣人所为救人，亦不使迁其性而已，故虽有言行而泯然无迹，且常定于一，不以计数乱其心，以至於闭之结之，莫非在宥，其唯则圣人所以救人之道简矣。盖持之在身，而实所以救人也。一本无常善救物已下八字。
　　是谓袭明。
　　明皇曰：密用日袭，五善之行在於忘遣，忘遣则无进，故云密用。密用则悟了，故谓之明。○河曰：圣人善救人物，谓袭明大道也。○雱曰：袭如杨袭之袭，圣人之在天下，不敢自见其明，明见则事物毕彰，民必离本，非善救之道矣。如上五事，皆袭明也。
　　故善人不善人之师，
　　河曰：人之行善者，圣人即以为人师。○弼日：举善以师不善，故谓之师矣。
　　不善人善人之资。
　　明皇曰：师，法也。资，取也。善人可师法，不善人可取以役使也。○河曰：资，用也。人行不善，圣人犹教导使为善，得以给用也。○弼曰：资，取也。善人以善齐不善，以善弃不善也，故不善人善人之所取也。○雱曰：善人有不善人，然后善救之功着，故曰资。
　　不贵其师，
　　河曰：独无辅也。
　　不爱其资，
　　明皇曰：此章深旨，教以兼忘，若存师资，未为极致。今明所以贵师为存学相，学相既空，自无所贵，所以爱资为存教相，於教忘教，故不爱资。贵爱两忘，而道自化。○河曰：无所使也。○雱曰：圣人吉凶与民同息，故强立师资之名，假为善救之德，要而极之，则道通为一，孰为师资，然则非但我不爱资而已，又能使天下忘我也。所以能至於天下亡心我者，亦以五善而已。
　　虽智大迷，
　　河曰：虽自以为智，言此人乃大迷惑。○弼曰：虽有其智，自任其智，不因物於其道，必失，故曰虽智大迷。○雱曰：智者有知，有知则能见有物之理，而不知无物之妙，故道妙至此，智者大迷。
　　是谓要妙。
　　明皇曰：师资两忘，是谓玄德。凡俗不悟，以为大迷，故圣人云：虽知凡俗以为大迷，以道观之，是谓要妙。○河曰：能通此意，是谓知微妙要道。
　　知其雄章第二十八
　　知其雄，守其雌，
　　雱曰：雄动雌静，静则不离於真，但静而已，则非道之全，故至人以雌为常，而常知雄也。
　　为天下溪。
　　河曰：雄以喻尊，雌以喻卑，人虽自知尊显，当复守之以卑微，去雄之强梁，就雌之柔和，如是则天下归之，如水流入深溪也。○霄曰：溪以下而资纳流通，守雌则能以虚静受一切法，而不滞於物，故曰为天下溪，此尽性者。
　　为天下溪，常德不离。
　　河曰：人能谦下，如深溪，则德常在，不复离於己。○雱曰：常德分定而不迁，道之在我者也，不离者，一於性分内而不外。
　　复归於婴儿。
　　明皇曰：雄者，忠於用牡，故知其雄，则当守其雌，谦德物归，是为天下溪谷，则真常之德不离其身乏抱道含和，复归於婴儿之行矣。○河曰：复当归志於婴儿，悉然而无所知也。○弼曰：雄，先之属，雌，后之属也。知为天下之先者，必后也。是以圣人后其身而身先也。溪不求物，而物自归之。婴儿不用智，而合自然之智。○雱曰：婴兄含和守
　　一，欲虑不萌，性之本真，浑而未散，德厚之至，乃同於初，若然者，可名於大矣。孟子曰：大人不失其赤子之心。
　　知其白，守其黑，
　　雱曰：黑者，北方之色，静不足以言之，圣人建一切法，非守黑则无以为本相，彼春夏发於玄冬，此其验也。
　　为天下式。
　　河曰：白以喻昭昭，黑以喻默默，人虽自知昭昭明白，当复守之以默默，如暗昧无所见，如是则可为天下法式，则德常在。○弼曰：式，模则也。
　　为天下式。
　　雱曰：至人以圣为天下法，圣者体之中故也。
　　常德不武，
　　河曰：人能为天下法，则德常在於己，不复差武。○弼曰：武，差也。○雱曰：经於事业者远大，则疑於有武而适时应物，如天运寒暑，时之自然而心无积怒，故不差武也。
　　复归於无极。
　　明皇曰：能守雌静，常德不离，德虽明白，当如暗昧，如此则为天下法式。常德应用，曾不差违，德用不穷，故复归於无极。武，差也。○河曰：德不差武，则长生久寿，归身於无穷极也。○弼曰：不可穷也。○雱曰：大而化之之谓圣，化则日禅而无穷，故无穷者圣之体也。从体起用，还归其本。
　　知其荣，守其辱，
　　雱曰：圣人至此，等一切相，去未归本，德之至极，未如是所以体神也。古之道卫有残形坏衣，自处污下畎高教者，义同於此。
　　为天下谷。
　　河曰：荣以喻尊贵，辱以喻污浊，如己之有荣贵，当守之以污浊，如是则天下归之，如水流入深谷也。○雱曰：谷一虚一盈，而能应一切，故象神，神者充塞无外，有之不得，用之不穷者，是盖守辱精也。精故能神，唯精可以入神。
　　为天下谷，常德乃足，
　　河曰：足，止也。人能为天下谷，德乃止於己。○雱曰：降神一等，则於性为不足，故道至体神，乃真尽性。
　　复归於朴。
　　明皇曰：德虽尊荣，常守卑辱，物感斯应，如谷报声，虚受不穷，常德圆足，则复归於道矣。朴，道也。○河曰：复当归身於质朴，不复为文饰。○弼曰：此三者言常反终，后乃德全，其所处也，下章反者道之动也，功不可取，常处其母也。○雱曰：朴以喻性之质，性能成万法，而不主一器，故日朴。去神至矣，而未尝离朴也。盖至人从性起用，大於守气，圣於制法，神於体神。要其极也，复归乎性而已。
　　朴散则为器，
　　河曰：万物之朴散则为器用也。若道散则为神明，流为日月，分为五行也。○雱曰：既归於朴，朴复为器，终则有始，道之常也。
　　圣人用之，则为官长。
　　明皇曰：含德内融，则复归於朴。常德应用，则散而为器，既涉形器，又有精赢，故圣人用之，则为群村之官长矣。○河曰：圣人升用，则为百官之元长也。○弼曰：朴，真也，真散则百行出殊，类生若器也。圣人因其分散，故为之立官长，以善为师，不善为资，移风易俗，复归於一也。○雱曰：帝王体朴以治散，而知政则但为官长而已。
　　故大制不割。
　　明皇曰：圣人用道，大制群生，暄然似春，蒙泽不谢，动植咸遂，曾不割伤。○河曰：圣人用之则以大道，制御天下，无所伤割，治身则以大道制情欲，不害精神也。○弼曰：大制者，以天下之心为心，故无割也。○秀曰：以道为制者，因道之势而适其自然，故虽制而无宰割之逵。此篇白黑荣辱之句，义甚奥远，言不胜尽，读者其致意焉。
　　将欲章第二十九
　　将欲取天下，
　　河曰：欲为天下主也。
　　而为之者，
　　河曰：欲以有为治民。○弼曰：为，造为也。
　　吾见其不得已。
　　明皇曰：天下者，大宝之位也，有之者，必待历数在躬，若暴乱之人，将欲以力取而为之主者。老君戒云：吾见其不得已。○河曰：我见其不得天道人心已明矣，天道恶烦浊，人心恶多欲。○雱曰：至人体神合变，与物为一，虽兼制天下而未常有有，故能从容无为，而业无不济，糠　枇土直，将陶铸帝王。若夫块然有己，以己通物，则虽六尺之身，运转妨滞，若将不容，而乃况天下之大欤。取者取物，是其有我，为者造　作，是其有为，有己有为之人，方且存乎忧息之间，而何暇治人乎。
　　天下神器，
　　弼曰：神，无形无方也，器，合成也。无形以合，故谓之神器也。○雱曰：唯体尽无穷，其应无方者，能用之以无为。
　　不可为也。
　　河曰：器，物也。人乃天下之神物也。神物好安静，不可以有为治。○雱曰：有意於为，则有己有物矣。
　　为者败之，
　　明皇曰：大宝之位，是天地神明之器，谓为神器，故不可以力为也，故日为者败之，此戒奸乱之臣。○河曰：以有为治之，则取其质性。
　　执者失之。
　　明皇曰：历数在躬，已得君位，而欲执有斯位，陵虚神主，天道祸淫，亦当令失之，此戒帝王也。○河曰：强执教之人，则失其情实，生於诈伪也。○弼曰：万物以自然为性，故可因而不可为也，可通而不可执也。物有常性而造为之，故必败也。物有往来而执之，故必失矣。
　　凡物或行或随，
　　河曰：上所行，下必随之也。
　　或献或吹，
　　河曰：戏，温也。吹，寒也。有所温，必有所寒也。
　　或强或羸，
　　河曰：有所强大，必有所赢弱也。
　　或载或坟，
　　明皇曰：欲明为则败，执则失，故物或行之於前，或随之於后，或吻之使暖，或吹之使寒，扶之则强，折之则弱，有道则载事，无德则寨废。○河曰：载，安也。车，危也。有所安必有所危，明人君不可以有为，治国与治身也。○雱曰：圣人心超有无，不物於物，故阴阳交代，而我法不迁，苟为有有，则物与为敌，万变纠错，不可胜图矣。故独行於前，而不知随者在后，如形影之不舍。戏之歌温，而不知吹者之已至，如寒暑之相生。知强而已，则赢者有时而来。知载而已，则车者应手而至。此皆造化之大情，朝暮之常态，而有有者不知，由己不了，故有此息。而更与为竞，夫如是则虽介然一物之微，而忧患之大已充塞天壤，安能操神器而不累乎。
　　是以圣人去甚去奢去泰。
　　明皇曰：圣人睹或物之行随，知执者之必失，故去其过分尔。○河曰：甚谓食淫声色，奢谓服饰饮食，泰谓官室台榭，去此三者，处中和，行无为，则天下自化。○弼曰：凡此诸或言物事逆顺，反覆不施，为执割也。圣人达自然之至，畅万物之情，故因而不为，顺而不施，除其所以迷，去其所以惑，故心不乱而物性自得之也。○雱曰：圣人心合於无，以酬万变。方其为也，不以经怀，如镜应形，适可而止，分外之事，理所不为。彼有有者，妄见诸相，矜己乐能，为之不已，故事辄过分，此由不知行随戏吹强赢载隳之反复故尔。
　　道德真经集注卷之四竟
　　#1二：原作『子』，据道藏本唐玄宗御注本改。
　　#2见：原作『克』，据道藏本唐玄宗御注本改。
　　#3此二句道藏本唐玄宗御注本作：『无劳筹算，自能照了，既无计算』 。
　　道德真经集注卷之五
　　明皇河上公王弼王雱注
　　以道佐人主章第三十
　　以道佐人主者，
　　河日：谓人主能以道自辅佐也。
　　不以兵强天下。
　　河日：以道自佐之主，不以兵革，顺天伍德，敌人自服。○弼曰：以道佐人主，尚不可以兵强於天下，况人主躬於道者乎。○雱曰：体道而有天下者，万物将自宾，何暇言此，故但称佐人主者，圣人以德强国，以兵辅德。
　　其事好还，
　　明皇曰：人臣能以道辅佐人主者，当柔服以德，不用兵甲之威，取强於天下。何则？兵者凶器，战者危事。抗兵加彼，彼又应之，其事既好还报，则胜负之数，未可量也。○河曰：其举事好还，自责不怨於人也。○弼曰：为治者，务欲立功生事，而有道者务欲还反无为，故云其事好还也。○雱曰：还谓不往而务复也，与事天治人莫如音同意。
　　师之所处，荆棘生焉。
　　河曰：农事废，田不修。．
　　大军之后，必有凶年。
　　明皇曰：军师所处，战则妨农，农事不修，故生荆棘。兵气感害，水旱继之，农废於前，灾随其后，叉有凶荒之年。○河曰：天应之以恶气，即害五谷，五谷尽，伤人也。○弼曰：言师，凶害之物也，无有所济，心有所伤，贼害人民，残荒田亩，故曰荆棘生也。○秀曰：杀戮之惨，伤天地之和气。
　　善者果而已矣，
　　河曰：善兵者，当果敢而已不休。
　　不敢以取强焉。
　　河曰：不以果敢取强大之名也。○弼曰：果犹济也，言善用师者趣以济难而已矣，不以兵力取强於天下矣。○雱曰：果，成也，趣成事而已，兵犹天之霜雪，凡所以成物，盖物非威不成，故天与圣人，皆以威辅德也，岂敢恃众求强，以利归己乎。
　　果而勿矜，
　　河曰：当果敢谦卑，勿自矜大也。
　　果而勿伐，
　　河曰：当果敢推让，勿自伐取其美也。
　　果而勿骄，
　　明皇曰：善辅相者，果於止敌。盖在於安人和众，必不敢求胜取强。故虽果於止敌，敌不为寇。慎勿矜功伐取，以自骄盈，骄则败亡，故为深戒。○河曰：骄，欺也。果敢勿以骄欺人。○弼曰：吾不以师道为尚，不得已而用，何矜骄之有也。○众曰：此三者生於有，我而好胜，’唯无意於胜者，为可以用兵。
　　果而不得已，
　　河曰：当果敢至诚，不当迫不得已也。
　　果而勿强。
　　明皇曰：前敌来侵，不得休止，故用兵以止之，如是则果在於应敌，非果以取强也。○河曰：果敢勿以为强兵坚甲以侵陵人也。○弼曰：言用兵虽趣功果，济难然时，故不得已当复用者，但当以除暴乱，不遂用果以为强也。○雱曰：凡上四事，是勿强之道。
　　物壮则老，
　　河曰：草木壮极则枯落，人壮极则衰老也。言强者不可以久。○雱曰：盛极则衰，物理铃然，古有当此祸者，秦是也。
　　是谓非道。
　　雱曰：体道者兼万变而不居一物，故无壮老之意。
　　非道早已。
　　明皇曰：物之用壮，由兵之恃强。物壮则衰，兵强则败，是谓不合於道，当须早止不为。○秀曰：壮，武力暴兴也，喻以兵强於天下者也，飘风不终朝，骤雨不终日，故暴兴必不道。早，已也。
　　夫佳兵章第三十一
　　夫佳兵者，不祥之器。
　　河曰：祥，善也。兵者惊精神，浊和气，不善人之器也，不当修饰之。
　　物或恶之。
　　河曰：兵动则有所害，故万物无有不恶之。
　　故有道者不处。
　　明皇曰：佳者，好也。兵者，谋略也。凡人修辞立诚，不能以道德藏器，而以兵谋韬略为好。谋略之用，只在於攻取杀伐，故为不善之器。凡物尚或恶之，是以有道之人，不处身於此尔。○河曰：有道之人不处其国。○雱曰：不处者，济难而已，不以为常。
　　是以君子居则贵左，
　　河曰：贵柔弱也。
　　用兵则贵右。
　　明皇曰：左，阳也。阳和则发生，故平居所贵。右，阴也，阴凝则肃杀，故用兵所贵。○河曰：贵刚强也，此言兵道与君子道反，所贵者异也。
　　兵者，不祥之器，
　　明皇曰：祥，善也。好兵者尚杀，为不善之村器也。○河曰：兵革者，不善之器也。
　　非君子之器，
　　明皇曰：君子以道德为村器，不贵兵谋。○河曰：非君子所贵重器也。○雱曰：君国以无为，子民以慈惠，故不尚兵。
　　不得已而用之。
　　河曰：谓遭衰逢乱，祸欲加万民，乃用之以自守。
　　恬淡为上，
　　明皇曰：夷狄内侵，故不得已。善胜不争，是恬淡为上。○河曰：不贪土地，利人财宝。
　　故不美也。
　　河曰：虽得胜而不以为利美也。
　　若美必乐之，乐之者，是乐杀人也。
　　河曰：是得胜者，是为喜乐杀人者。○雱曰：兵器主於杀伐，而过为之饰，使美而可观，是以杀人为美也。
　　夫乐杀人者，不可得志於天下矣。
　　明皇曰：制胜於敌，必哀其人，故不以为美也。夫胜必多杀，若以胜为美者，是乐多杀人也。乐多杀人，人必不附。欲求得志，不亦难乎。○河曰：为人君而乐杀人，此不可得志於天下，为人主叉专制人命，妄行刑诛。○雱曰：孟子曰：不嗜杀人者能一之。
　　故吉事尚左，
　　河曰：左，生位也。
　　凶事尚右。
　　河曰：阴道杀也。
　　是以偏将军处左，
　　河曰：偏将军卑而居阳者，以其不专杀也。
　　上将军处右。
　　明皇曰：偏将军卑而处左者，不专杀也。上将军尊而处右者，主兵谋也。○河曰：上将军尊而居右者，言其主杀也。
　　言居上势，则以丧礼处之。
　　明皇曰：丧礼尚右，今上将军居右者，是以丧礼处置之。○河曰：上将军於右，丧礼尚右，死人贵阴也。杀人众多，以悲哀泣之。○明皇曰：以生灵之贵，而交战杀之，有恻隐之心，故以悲哀伤泣之尔。○河曰：伤己德薄，不能以道化人，而害无辜之民。战胜，以丧礼处之。明皇曰：勇士雄人，战而获胜，胜则受爵，居於右位，尚右非吉，是以丧礼处之。但以为不祥之器，亦何．铃缟素为资。○河曰：古者战胜，将军居丧主礼之位，素服而哭之，明君子贵德而贱兵，不得已诛不祥，心不乐之，比於丧也。知后世用兵不已，故悲痛之。○弼曰：疑此非老子之作也。
　　道常无名章第三十二
　　道无名。
　　明皇曰：道以应用为常，常能应物，其应非一，故於常无名。○河曰：道能阴能阳，能弛能张，能存能亡，故无常名也。○雱曰：道无体，焉得名。
　　朴虽小，天下莫能臣。
　　明皇曰：朴，妙本也，妙本精一，故云小。而应用匠成，则至大也，故无敢以道为臣者。○河曰：道朴虽小，微妙无形，天下不敢有臣使道者也。○雱曰：朴在人为性，於数为一，不主一气，而能成万象，故常在事物之先，孰能臣之。然取於一念而足可名为小矣。《易》曰：复小而辨於物。
　　侯王若能守，万物将自宾。
　　明皇曰：侯王若能守道精一，无为而化，则万物将自宾服矣。○河曰：侯王若能守道无为，万物将自宾，服从於德也。○弼曰：道无形不系，常不可名，以无名为常，故日道常无名也。朴之为物，以无为心也，亦无名，故将得道，莫若守朴。夫智者可以能臣也，勇者可以武君也，巧者可以事役也，力者可以重任也，朴之为物，愤然不偏，近於无有，故曰莫能臣也。抱朴无为，不以物累其真，不以欲害其神，则物自宾而道自得矣。○雱曰：宾者伏而归之之谓，侯王体此无名之朴，以为天下正，则不假威武劝赏，物不知其然而自宾矣，犹收其母，则子必从也。
　　天地相合，以降甘露，
　　河曰：侯王动作能与天相应合，天即下甘露善瑞也。
　　人莫之令而自均。
　　明皇曰：侯王若能抱守精一，则地平天成，交泰致和，故降洒甘露。夫甘露之降，萧兰俱泽，不烦教令，而自均平。取譬侯王，称物平施。○河曰：天降善瑞，则万物莫有教令之者，皆自均调若一也。○弼曰：言天地相合，则甘露不求而自降，我守其真性无为，则民不令而自均也。○雱曰：守无名之朴以为治，则阴阳之升降，各由其序，而和气应矣。甘露者，阴阳交和所生，自然均被，无使之者，盖道之所感，无所不周故也。孟子曰：上下与天地同流，岂曰小补之哉，此之谓也。若《庄子》所谓寒暑之和不成反伤人之形者，盖失此道而已。一本人作民，非。
　　始制有名，
　　河曰：始，道也，有名，万物也。道无名能制於有名，无形能制於有形也。
　　名亦既有，
　　明皇曰：人君以道致平，始能制御有名之物，故有名之物，亦尽为侯王所有矣。既，尽也。河曰：既，尽也。有名之物尽有情歌，叛道离德，故身毁辱也。
　　天亦将知止，
　　河曰：人能法道行德，天亦将自知之。
　　知止所以不殆。
　　明皇曰：若侯王能制有名之物，则夫有名之物，亦将知依止於侯王，知依止有道之君，所以无危殆之事。○河曰：天知之则神灵佑助，不复危殆。○弼曰：始制谓朴散始为官长之时也，始制官长，不可不立名分，以定尊卑，故始制有名也。过此以往，将争锥刀之末，故曰名亦既有，夫亦将知止也，遂任名以号物，则失治之母也，故知止所以不殆也。○雱曰：名述既立，则民将遂而不返，技叶横生，源流派别，而性命烂慢矣。故始制有名当即知止，则终无争夺之危。制者判朴成器之谓。
　　譬道之在天下，由川谷之於江海也。
　　明皇曰：天降甘露，以瑞有道，故譬有道之君，在宥天下，天则应之，犹如川谷与讧海通流尔。○河曰：譬言道之在天下，与人相应和，如川谷与江海相流通也。○弼曰：川谷之不求水与海，非江海召之，不召不求而自归者，世行道於天下者，不令而自均，不求而自得，故曰犹川谷之与江海也。○雱曰：江海不求水而水归之者，由锺水之多则性同者往矣。道，民之性也，圣人能集其纯全，则有生之类从而宾之，亦性然也。
　　知人者智章第三十三
　　知人者智，
　　河曰：能知人好恶，是为智。○秀曰：智足以知人，而昧於见己者，由私己故也，可名为智而未明也。自知者明。明皇曰：智者役用以知物，明者融照以鉴微，智则有所不知，明则无所不照。○河曰：人能自知贤不肖，是为反听无声，内视无形，故为明。○弼曰：知人者自智而已矣，未若自知者超智之上也。○雩曰：智者如人识理，明者如镜鉴形，鉴而无心，所以能自见。
　　胜人者有力，
　　河曰：能胜人者，不过以威力也。○雱曰：力可以胜人，不可以胜己。
　　自胜者强。
　　明皇曰：能制胜人者，迩可谓有力。能自胜其心使柔弱者，方可全其强尔。○河曰：人能自胜己情欲，得天下，无有能与己争者，故为强。○弼曰：胜人者有力而、已矣，未若自胜者，无物以损其力。用其智於人，未若用其智於己也，用其力於人，未若用其力於己也。明用於己，则物无避焉，力用於己，则物无改焉。○雱曰：自胜者克己从道，能专气者也。孔子，曰：根也欲，焉得刚。不能自胜者也。
　　知足者富，
　　河曰：人能知足之为足，则长保福禄，故为富也。○弼曰：知足者自不失，故富也。○雱曰：性分之内，万物皆足，穷居不损，大行不加，而愚者或舍至贵而徇腐余，故知有万之富，则轻天下而不顾矣，此真富也。孟子曰：万物皆备於我矣，岂非富乎。
　　强行者有志。
　　明皇曰：知止足者无贵求，可谓富矣。强力行者不懈怠，可谓有志节矣。○河曰：人能强力行善，则为有意於道，道亦有意於人。○弼曰：勤能行之，其志叉获，故日强行者有志矣。○雱曰：心营天下，非真志也。唯强行此道，乃可谓志。
　　不失其所者久，
　　明皇曰：知足强力，不失其所惟，则是久於其道者。○河曰：人能自节养，不失其所爱，天之精气则可以久。○弼曰：以明自察，量力而行，不失其所，必获久长矣。○雱曰：性不为物诱，则久矣，此尽性者也。
　　死而不亡者寿。
　　明皇曰：死者分理之终，亡者天注之数，寿者一期之尽，夫知人胜人，必招殃咎，知足强力，动得天常。得天常者，死而不亡。是一期之尽，可谓寿矣。○河曰：目不妄视，耳不妄听，口不妄言，则无怨恶於天下，故长寿。○弼曰：虽死而以为生之道，不亡乃得全其寿，身没而道犹存，况身存而道不存乎。○雱曰：贤人死日鬼，尽其道以反真者也。圣人死日神，未尝死，未尝生也。愚人死日物，虽生犹死耳。尽道养神之人，虽形体万变，而真性湛然无所终极，可谓寿矣，此至於命者也。尝原此篇，自知而后知所贵，知所贵而后能修，修者要在胜利欲之私。胜其私者，要在知内外之分，夫然后能强行而进此道矣。此尽性复命之序也。盖自知自胜者，始也不可以不知人不胜人也，而知人胜人者，盖将以自知自胜而已。
　　大道泛兮章第三十四
　　大道泛兮，
　　河曰：言道泛泛，若浮若况，若有若无，视之不见，说之难殊。
　　其可左右。
　　明皇曰：大道泛兮，无系而能应物，左右无所偏名。○河曰：道可左右，无所不宜。○弼曰：言道泛滥，无所不适，可左右上下，周旋而用，则无所不至也。○雱曰：泛然不定於一物，故用之无所不通。
　　万物恃之以生，
　　河曰：恃，待也，万物皆恃道而生。
　　而不辞，
　　河曰：道不辞谢而逆止也。
　　功成不居。
　　明皇曰：言万物恃赖冲用而生化，而道不辞以为劳，功用备成，不名己有。○河曰：有道不名其有功也。
　　衣被万物，而不为主，
　　河曰：道虽爱养万物，不如人主有所收取。
　　故常无欲，可名於小矣。
　　明皇曰：爱养群村，而不为主宰，於物无欲，则可名於小，言不可名小。○弼曰：万物皆由道而生，既生而不知其所由，故天下常无欲之时，万物各得所，若道无於物，故名於小矣。○雱曰：此所谓小乃真大也，且以体道者譬之，欲虑不萌，泊然内一，岂非小乎。《易》曰：复小而辨於物，一本衣被作爱养。
　　万物归焉，而不知主，
　　河曰：万物皆归道受气，道非如人主，有所禁止也。
　　可名於大矣。
　　明皇曰：爱养之，故万物归之，有万物不同，而不为主，可名为大。言不可名大，非小非大，所以难名。○河曰：万物横来横去，使各自在，故不若於大也。○雱曰：有意於主，则反与物对，唯其主万物，而未尝有意，乃所以充塞无外，而莫能离。大道之为物，方其小也，未尝不大，方其大也，未尝离小，但观者各得其逵而已，要而言之，非小非大，不可言传，可以意得。
　　是以圣人能成其大也，
　　河曰：圣人法道，匿德藏名，不为满大。
　　以其不自大，故能成其大。
　　明皇曰：是以圣人法道忘功，终不自为光大，故能成其光大之业。○河曰：圣人以身帅导，不言而化，万事修治，故能成其大。○弼曰：为大於其细，图难於其易。○雱曰：自大则有其大，有其大则小矣，唯其非大而强名以大，则真大也。
　　执大象章第三十五
　　执大象，天下往。
　　明皇曰：大象，道也。帝王执持大道，以理天下，则天下万物归往矣。○河曰：执，守也。象，道也。圣人守大道，则天下万民移心归往之也。治身则大率所明，往来於己也。○弼曰：大象，天象之母也，不寒不温不凉，故能包统万物，无所犯伤，矣若执之，则天下往也。○雱曰：帝王体道，以君临者，不示人以迹，而使天下逍遥於自得之场，大象者，道之完体无形之谓也。能执以御世，则亲誉不及，往而不来，夫岂慕膻呴沬之可拟哉。
　　往而不害，
　　雱曰：圣人之治天下也，虽宝然交丧，无为於上，而能使天地鬼神乌兽草木各畅其性，而两不相伤，可谓至德矣。
　　安平泰。
　　明皇曰：物性而不伤害，则安於平泰。○河曰：万物归往而不伤害，则国安家宁，而致太平矣，治身不害神明，则身安而大寿也。○弼曰：无形无识，不偏不彰，故万物得往而不害妨也。○雱曰：安而后平，平而后泰。
　　乐与饵，过客止。
　　明皇曰：乐，音乐也。饵，饮食也。言人家有音乐饮食，则行过之客皆为之留止。如帝王执道以故泰平，亦为万物所归往矣。又解云：乐以声聚，饵以味聚，过客少留，非久长也。是以连庐不可以久处，仁义觐之而多责，故人君体道清静，淡然无味，始除察察之政，终化淳淳之人，故下文结云用不可既也。○河曰：饵，美也，过客一也，人能乐美於道，则一留止也，一者去盈而处虚，忽忽如过客。○雱曰：有声有味，故人悦而为留。
　　道之出言，淡乎其无味。
　　明皇曰：人君以道德清静为教，初出於口，淡乎其无味，不如俗中言教，有亲誉畏侮等也。○河曰：道出入於口，淡．淡非如五味有酸咸苦甘辛也。
　　视之不足见，
　　河曰：足，得也。道无形，非若五色有青黄赤白黑可得而见。
　　听之不足闻，
　　河曰：道非若五音，有官商角征羽可得听闻。
　　用之不可既。
　　明皇曰：以道镇静，初无言教，故视之不足见，听之不足闻，而淳风大行，万物既阜，岁计有余，故用不可既。既，尽也。○河曰：用道治国，则国安民昌，治身则寿命延长，无有既尽时也。○弼曰：言道之深大，人闻道之言，乃更不如乐与饵，应时感悦人心也。乐与饵能令过客止，而道之出言淡然无味，视之不足见，则不足以悦其目，听之不足闻，则不足以娱其耳，若无所中然，乃用之不可穷极也。
　　将欲歙之章第三十六
　　将欲歙之，必固张之。
　　河曰：先开张之者，欲极其奢淫。
　　将欲弱之，必固强之。
　　河曰：先强大之者，欲使遇祸，患。
　　将欲废之，必固兴之。
　　河曰：先兴之者，欲使其骄危也。
　　将欲夺之，必固与之。
　　河曰：先与之者，欲极其贪心也。○雱曰：阴阳之情，周旋如转轮，反复如引锯，往穷必反，盛极必衰，观乎月满之亏，日中之反，则万物一致，断可知矣。唯至人深达主机，明乎无朕，故养生则裕於屈伸，处己则适乎消长，莅事则知成败之策，御敌则达擒纵之权，古之人所以酬醉万变，而澹然无事者，诚以此道也。然则虽鬼神之幽将不能窥，而况於世俗之昏，亦何以测其妙乎。《易》曰：尺蠖之屈，以求伸也。龙蛇之垫，以存身也。
　　是谓微明，
　　明皇曰：经云：正言若反，《易》云：巽以行权。权，反经而合义者也。故君子行权贵於合义，小人用之则为诈谲。孔子曰：可与立，未可与权。信矣。故老君前章示执大象，斯谓之实。此章继以歙张，是谓之权。欲量象空根性，故以权实覆却相明，令又致於性命之域。而惑者乃云能道德之忘，何其迷而不悟哉？故将欲歙敛众生情欲，则先开张，极其侈心，令自因於爱欲，则当歙敛矣。强弱等义，略与此同。此道甚微，而效则明着，故云是谓微明。○河曰：此四事其道微，其效明也。○弼曰：将欲除强梁，去暴乱，当以此四者，因物之性，令其自戮，故日微明也。足其张，令之足而又求其张，则象所翕也。与其张之，不足而改，其求张者愈益，而己反危。○雱曰：此理至微而明，惟知几者足以识之。易日知几其神乎，几者动之微，吉之先见也。此道之妙用，圣人所以宰制役使，能与造化同功者也，故以此篇结道经之义。
　　柔之胜刚，弱之胜强。
　　明皇曰：巽顺可以行权，权行则能制物，故知柔弱者必胜於刚强矣。○河曰：柔弱者久长，刚强者铃亡也。○雱曰：见形则知刚强之制柔弱，识理则悟柔弱之胜刚强，至人深达微明之义，故谦而不亢，冲而不盈，不与物争，而亦莫能与之争也。虽然，此道本之言耳，若夫变化无常，则一柔一刚，一弱一强，孰能定之哉。顾虽刚强而柔弱不能胜者，动契乎理而心不离乎柔弱也，由此观之，又知柔弱之胜刚强矣。此两者所谓利器，一本作柔弱胜刚强。
　　鱼不可脱於渊，
　　河曰：鱼脱於渊，为去刚得柔，不可复与也。
　　国之利器，不可以示人。
　　明皇曰：脱，失也。利器，权道之訾。权道不可以示非其人，故举喻云：鱼若失泉，则为人所得，权道示非其人，则当窃以为诈谲矣。○河曰：利器，权道也，治国权者不可以示执事之臣也，不可道者，不可以示非其人也。○弼曰：利器，利国之器，以唯因物之性，不假形以理物，器不可睹而物各得其所，则国之利器也。示人者，任刑也，刑以利国则失矣。鱼脱於渊则必见失矣，利国器而立形以示人，亦必失矣。○雱曰：鱼巽伏柔弱，而自藏於深眇之中以活身者也。圣人退处幽密而操至权，以独运干万化於不测，故力旋天地而世莫睹其徤，威伏海内而人不名以哉，岂暴露神灵而使众得而议之哉。尝窃论之，圣人之所以异於人者，知几也，夫以刚强遇物，则物之刚强不可胜敌矣。天下皆以刚强胜物也，而吾独寓於柔弱不争之地，则发而用之，其孰能御之者。观夫天道，则秋冬之为春夏，亦一验矣。彼圣人者，自藏於深眇之中，而托柔弱以为表，故行万物於术内而神莫能知其自，此所谓密用独化者。《易》曰：婴以行权，《庄子》曰：於鱼得计，义协於此，言之虽繁，岂能名其致哉。唯明者以神解之，以意了之，斯可矣。
　　道常无为章第三十七
　　道常无为，
　　河曰：道以物为恶常也。○弼曰：顺自然也。○雱曰：虽为之时，未尝有为。
　　而无不为。
　　弼曰：万物无不由为以治以成之也。○雱曰：虽无为之时，未尝不为。
　　侯王若能守，
　　雱曰：君人体道以治，则因时乘理而无意於为，故虽无为而不废天下之为，而吾实未尝为也。天何言哉，四时行焉，万物生焉。侯王之道，天其尽之矣。
　　万物将自化。
　　明皇曰：妙本谓静，故常无为。物将以生，而无不为也。侯王若能守道无为，则万物自化。君之无为，而纯朴矣。○河曰：言侯王若能守道，万物将自化，妙於己也。○雱曰：日化於道而不知。
　　化而欲作，
　　雱曰：化而日进则如婴儿之长，必至於志意充起，天和渐衰，观夫三代中流，物情雕敝，则可知也。
　　吾将镇以无名之朴。
　　明皇曰：言人既从君上之化，已无为清静，而复欲动作有为者，吾将以无名之朴而镇静之。无名之朴，道也。○河曰：吾，身也，无名之朴，道也。万物以化，效於己也。复欲作巧伪者，侯王当身镇抚以道德。○雱曰：天下既化於道，则日进於治，治极则名实俱立，民逐而不返，故常抱无名之朴以镇定其志意，使一於性本，虽然救於已成，则亦晚矣。故於欲作之时，便当为尔也。
　　无名之朴，
　　弼曰：化而欲作，作欲成也，吾将镇之以无名之朴，不为主也。
　　亦将不欲。
　　弼曰：无欲竞也。○秀曰：圣人之抱朴无为，乃其自然，故虽应世之变，纠纷於事物之时，未尝离也，岂欲警天下之乱而后为之哉。夫欲为而为之，则据此已有为欲之实，岂真无名之朴欤。唯浑然常一，不知其然而自然者，不期为朴而朴常全也。
　　不欲以静。
　　河曰：言侯王镇抚以道德，民亦将不欲改，当以清静导化之也。
　　天下将自正。
　　明皇曰：言人君既以无名之朴镇静苍生，不可执此无名之朴而令有逵，将恐寻进丧本，复入有为，故於此无名之朴，亦将兼忘，不欲於无欲，无欲亦忘，泊然清静，而天下自正矣。○雱曰：欲而动则离性，离於性则非正也，己且未正，安能正天下哉。故唯不欲而静者，能正己而物正也。此为道之效，而道亦丧於此，故道经终焉。
　　道德真经集注卷之五竟
　　#1何：原作『句』，据正统道藏本唐玄宗御注本改。
　　道德真经集注卷之六
　　明皇河上公王弼王雱注
　　德经
　　雱曰：德者得也，物生乎道而名得於道，故谓之性，得其性而不失则德之全也。德未尝异道而有其德者，尝至於自私而失道，彼真人者不然，性命道德之实，浑乎其为一，而四者之名应世而殊号，吾莫知其异，亦莫知其同也，是德之玄者也。虽然德者得也，能无失乎哉。唯以无得为德，而德乎不德，则可谓至矣，是体道者也，非有德者也。
　　上德不德章第三十八
　　上德不德，
　　河曰：上德谓太古无名号之君，德大无上，故言上德也。不德者，言其不以德教民，因循自然，养人性命，其德不见，故言不德也。
　　是以有德。
　　河曰：言其德合於天地，和气流行，民得以全也。○雱曰：全德之人，体道尽常，德外无复余物，故无德名。
　　下德不失德，
　　河曰：下德谓号镒之君，德不及上德，故言下德也。不失德者，其德可见，其功可称也。
　　是以无德。
　　明皇曰：德者道之用也，《庄子》曰：物得以生谓之德，时有淳酿，故德有上下。上古淳朴，德用不彰，无德可称，故云不德。而淳德不散，无为化清，故云是以有德。逮德下衰，功用稍着，心虽体道，迹涉有为，执德可称，故云不失。迹涉於有，此上为赢，故云是以无德。○河曰：以有名号及其身。○雱曰：德至则无德，下德之人适今於德而已，无德之德则非至人所谓德也。经曰：同於德者，德亦得之。
　　上德无为，
　　河曰：谓法道安静，无所故为也。
　　而无以为。
　　明皇曰：知无为而无为者，非至也。无以无为而无为者，至矣。故上德之无为，非徇无为之美，但含孕淳朴，适自无为，故云而无以为，此心迹俱无为也。○河曰：言无名号。○雱曰：上德无为，然亦无所事为，而德自足也。
　　下德为之，
　　河曰：言为教令，施政事也。
　　而有以为。
　　明皇曰：下德为之者，谓心虽无为，以功用彰着，迹涉於有为，故云为之。言下德无为而有所以为，此心无为而迹有为也。○河曰：言以为己取名号也。○秀曰：下德之人不修则不至，是以既不至於无为，而又势当有为也。所谓上德者兼下德之事，方其有为，同於下德，然未尝离乎上德也。
　　上仁为之，
　　河曰：上德谓行仁之君，其仁无上，故言上仁也。为之者，为仁恩。
　　而无以为。
　　明皇曰：仁者兼爱之名，下德衰而上仁见，所以为兼爱之仁，故云为之。行仁而忘仁，亦欲求无为，故云而无以为，此则心有为而迹无为也。且上仁称无为者，据迹欲无为而方上义尔，未可以语下德之有为也。○河曰：功成事立，无以执为。○雱曰：仁乃善之长，德之别名，既别於德，则是为之也。然圣人之仁尽性而足，不事於作，故无以为。
　　上义为之，
　　河曰：为义以断割也。
　　而有以为。
　　明皇曰：义者裁非之谓，谓裁非之义，故云为之。有以裁非断割，令得其宜，故云而有以为，此则心进俱有为也。○河曰：动作以为己，杀人以成威，贼下以自奉也。○雱曰：仁有不足，乃经以义。
　　上礼为之，
　　河曰：谓上礼之君其礼无上，故言上礼。为之者，言为礼制，度序威仪。
　　而莫之应，
　　河曰：言礼华盛实衰，饰伪烦多，动则离道，不可应也。
　　则攘臂而仍之。
　　明皇曰：六纪不和，则为礼以救之，故云为之。礼尚往来，不来非礼，行礼於彼，而彼不应，则攘臂而怒，以相仍引。○河曰：言烦多不可应，上下忿争，故攘臂相仍引也。○雱曰：礼所以定上下，别亲疏，审隆杀也，种种分别，得失始彰，纯诚已亏，乃制其外，外貌既严，责望深矣。虽名止邪之具，兹实争乱之端。窃尝原礼於物为火，於时当夏，夏者万物去本盛末之时，观四时之有夏，则礼者圣人所不免也。方期去末归本，则以礼为非，亦所不免也。圣人之
　　教，时而已矣，何常之有，而归本之言，於学者为要矣。
　　故失道而后德，
　　河曰：言道衰而德化生也。
　　失德而后仁，
　　河曰：言德衰而仁爱见也。
　　失仁而后义，
　　河曰：言仁衰而分义明也。
　　失义而后礼。
　　明皇曰：失道者，失上德也，上德合道，故云失道。夫道德仁义者，时俗夷险之名也，故道衰而德见，德失而仁存，仁亡而义立，义丧而礼救，斯皆适时之用尔。故论礼於淳朴之代，非狂则悖，忘礼於浇酿之日，非愚则诬。若能解而更张者，当退礼而行义，退义而行仁，退仁而行德，忘德而合道，人反淳朴，则上德之无为也。
　　夫礼者，忠信之薄，
　　河曰：言礼废本治末，忠信日以衰薄。
　　而乱之首也。
　　明皇曰：制礼者，为忠信衰薄而以礼为救乱之首尔。用礼者，在安上理人，岂玉帛云乎哉！○河曰：礼者贱质而贵文，故正直日以少，邪乱日以生。○雱曰：太古之道降为帝德，帝德又降，乃有王者，王者始任礼以治。自王者之后，天下之俗可见矣。然则乱首之言，岂其妄欤。
　　前识者,道之华，
　　河曰：不知而言知，为前识，此人失道之实，得道之华。
　　而愚之始也。
　　明皇曰：识者，人性识也，谓在人性识之前，而制此检外之礼，虽欲愚时，实丧淳朴，故云道之华。礼以救乱，所贵同和，而失礼意者，则将矜其玉帛者，其民诡，如此之人性，其愚昧之始。○河曰：言前识之人，愚暗之倡始。○雱曰：智藏於赞人之德，本华乃草木之精发见於外者也。虽足以美一时之观，而华盛则本衰矣。智者亦德性之精也，固当深藏於本，而乃发露乎外，以为前识。夫事有常运。至则应耳，而奚以豫识其兆为哉。种种分别，以示聪明，世俗睹其有先几之明，而圣人以为真愚者之始。孔子曰：不逆诈，不亿不信，亦恶夫为华而已。
　　是以大丈夫处其厚，
　　河曰：大丈夫，谓得道之君也，处其。厚者，处其於敦朴
　　不处其薄。
　　河曰：不处身违道，为世烦乱也。
　　居其实，
　　河曰：处忠信也。
　　不居其华。
　　明皇曰：有为者，道之薄。礼义者，德之华。故圣人处无为之事，其厚也不处其薄矣。退礼义之行，其华也自居其实矣。○河曰：不尚言也。
　　故去彼取此。
　　明皇与河注同。○河曰：去彼华薄，取此厚实。○弼曰：德者得也，常得而无丧，利而无害，故以德为名焉。何以得德？由乎道也。何以尽德？以无为用。以无为用，则莫不载也。故物无焉，则无物不经，有焉则不足以免其生，是以天地虽广，以无为心，圣王虽大，以虚为主。故曰以复而视，则天地之心见，至日而思之，则先王之主睹也。故灭其私而无其身，则四海莫不瞻，远近莫不至，殊其己而有心，则一体不能自全，肌骨不能相容，是以上德之人唯道是用，不德其德，无执无用，故能有德而无不为，不求而得，不为而成，故虽有德而无德名也。下德求而得之，为而成之，则立善以治物，故德名有焉。求而得之，必有失焉，为而成之，必有败焉，善名生则有不善应焉，故下德为之而有以为也。无以为者，无所偏为也。凡不能无为而为之者，皆下德也，仁义礼节是也。将明德之上下，辄举下德以对上德，至于无以为，极下德之量，上仁是也。是及於无以为而犹为之焉，为之而无以为，故有为为之息矣。本在无为，母在无名，弃本拾母而适其子，功虽大焉，必有不济，名虽美焉，伪亦必生，不能不为而成，不兴而治，则乃为之，故有弘普博施仁爱之者，而爱之无所偏私，故上也为之而无以为也。爱不能兼，则有折抗正直而义理之者，忿枉佑直，助彼功此物事，而有以心为矣，故上义为之而有以为也。直不能售，则有许饰修，又礼敬之者，尚好修敬，校责往来，则不对之间忿怒生焉，故上礼为之而莫之应，则攘臂而仍之。夫大之极也，其唯道乎，自此已往，岂足尊哉。故虽德盛业大，富有万物，犹各有其德而未能自周也，故天不能为载，地不能为覆，人不能为瞻，万物虽贵，以无为用，不能拾无以为体也。不能拾无以为体也，失其为大矣，所谓失道而后德也。以无为用则德其母，故能己不劳焉而物不理，下此已往，则失用之母，不能无为而贵博施，不能博施而贵正直，不能正直而贵饰敬，所谓失德而后仁，失仁而后义，失义而后礼也。夫礼也所始，首於忠信不笃，通简不畅，责备於表，机微争制，夫仁义发於内，为之犹伪，况务外饰而可久乎，故失礼者忠信之薄，而乱之首也。前识者，前人而识也，即下德之伦也，竭其聪明以为前识，役其智力以营庶事，虽得其情，奸巧弥密，虽丰其誉，愈丧笃实，劳而事昏，务而治秽，虽竭圣智而民愈害，舍己任物则无为而泰，守夫素朴，则不顺典制，听彼所获，弃此所守，识道之华而愚之首，故苟得其为功之母，则万物作焉而不辞也，万事存焉而不劳也，用不以形，御不以名，故仁义可显，礼敬可彰也。夫载之以大道，镇之以无名，则物无所尚，志无所营，各任其贞，事用其诚，则仁德厚焉，行义正焉，礼敬清焉。弃其所载，舍其所生，用其成形，役其聪明，则仁失诚焉，义其竞焉，礼其争焉，故仁德之厚，非用仁之所能也，行义之正，非用义之所成也，礼敬之清，非用礼之所济也。载之以道，统之以母，故显之而无所尚，彰之而无所竞，用夫无名，故名以笃焉，用夫无形，故形以成焉，守母以存其子，崇本以举其末，则形名俱有而邪不生，大美配天而华不作，故母不可远，本不可失，仁义，母之所生非可以为母，形器，匠之所成非可以为匠也。拾其母而用其子，弃其本而适其末，名则有所分，形则有所止，虽极其大，必有不周，虽盛其美，必有患忧，功在为之，岂足处也。○雱曰：自拔於常流之中，而思比德於至圣，非真大丈夫，孰能如此。
　　昔之得一章第三十九
　　昔之得一者，
　　明皇曰：一者，道之和，谓冲气也。以其妙用在物为一，故谓之一尔。○河曰：昔，往也，一无为，道之子也。○弼曰：昔，始也，一，数之始而物之极也。各是一物之生，所以为主也，物各得此一以成，既成而舍一以居成，居成则失其母，故皆裂发歇竭蹶也。
　　天得一以清，地得一以宁，
　　河曰：言天得一，故能垂象清明，地得一，故能安静不摇动。
　　神得一以灵，
　　河曰：言神得一，故能变化无形。○雱曰：神谓鬼神之神。灵者，神之散也。
　　谷得一以盈，
　　河曰：言谷得一，故能盈满而不绝也。○雱曰：一之为一，无乎不遍，故谷虚而能应者，一存乎中也。
　　万物得一以生，
　　河曰：言万物皆须道以生成也。
　　侯王得一，以为天下贞。
　　河曰：言侯王得一，故能为天下平正。
　　其致之一也。
　　明皇曰：物得道用，因用立名，道存则名立，用失则实丧矣。故天清、地宁、神灵、谷盈，皆资妙用以致之，故云其致之。○河曰：致，诫也。谓下五事也。○弼曰：各以其一致此清宁灵贞盈生。○雱曰：一者不二，在彼在此，其所谓一，其体常一，无有别一，故惟一，可以致一，不可以他致一也。一之为义，天下之至精，唯精故能神，神则尽之矣，而神之为德，常在一也。
　　矢无以清将恐裂，
　　河曰：言天当有阴阳施张，昼夜更用，不可但欲清明无已时，将恐分裂不为天。○弼曰：用一以致清耳非用清以清也。守一则清，不失用清则恐裂也，故为功之母，不可舍也。是以皆无用其功，恐丧其本也。
　　地无以宁将恐发，
　　河曰：言地当有高下刚柔，气节五行，不可但欲安静无已时不为地。神无以灵将恐歇，河曰：言神当有王相囚死休废可但欲灵无已时也。
　　谷无以盈将恐竭，
　　河曰：言谷当有盈缩虚实，不可但欲盈满无已时，将恐桔竭不为谷。
　　万物无以生将恐灭，
　　河曰：言万物当随时生死，不可但欲生无已时，将恐灭亡不为物也。
　　侯王无以为贞而贵高将恐蹶。
　　明皇曰：得一者不可矜其用，故蹶云：天无以其清而矜之，将恐分裂；地无以其宁而矜之，将恐发泄；神矜则灵歇，谷矜则盈竭物矜则生灭，侯王矜其贵，则将颠蹶矣。圣教垂代，本为生灵，虽远举天地之清宁，而会归只在於侯王守雌用道耳，故下文云。○河曰：言侯王当屈己以下人，汲汲求贤，不可但欲贵
　　高於人，将恐颠蹶失其位也。○雱曰：一之为一，无乎不在，欲言其理，词不胜穷，且以人形言之，凡人初生，精为之本，因精集神，体象斯具，精之既丧，形毙神离，或形其理无二也。一本无为贞而三字。
　　故贵以贱为本，
　　河曰：言必欲尊贵当以薄贱为本，若禹稷躬稼，舜陶河滨，周公下白屋也。
　　高以下为基。
　　明皇曰：侯王贵高，兆民非下，为国者以人为本基，当劳谦以聚之。令乐其恺悌之化，不有离散。○河曰：言必欲尊贵，当以下为本基，由筑墙造功，因卑成高，下不坚固，后必倾危。○雱曰：水於五行，其数为一，而趋下不争，乃阴阳之情也。知此道者，虽居贵高而不忘基本，故居位也安，犹体神而存精，则神常存也。
　　是以侯王自称孤寡不毂。
　　一本作毂。○河曰：孤寡喻孤独，不毂喻不能如车毂为众辐所奏。
　　此其以贱为本邪，
　　河曰：言侯王至尊贵，能以孤寡自称，此非以贱为本乎，以晓人。
　　非乎？
　　明皇曰：孤寡不毂，则几情所恶，侯王自称，以谦为本。非乎者，明是以贱为本尔。○河曰：嗟叹之辞。○雱曰：一於数至少而为万物本，故知本在於贱，知贱乃贵也。
　　故致数誉无誉，
　　御本作数舆无舆，弼本作数誉无誉。○明皇曰：数与则无与，轮辕为与本，数贵则无贵，贱下为贵本。元为与本，当存元以定与，贱为贵本，当守贱以安贵。将戒侯王，以贱为本，故致此数与之谈也。○河曰：政，就也，言人就车，数之为辐为轮为毂为衡为日尊，无有名为车者，故成为车，以喻侯王不以尊号自名，故能成其贵。○雱曰：知一者以贱为本，而内韬至贵，故世不得而贵亦不得而贱，苟为己而数致称誉，岂真誉乎。一本誉作舆，非。
　　不欲琭琭如玉，落落如石。
　　明皇曰：琭琭，玉貌，落落，石貌。以贱为大。○河曰：琭琭，喻少。落落，喻多。玉少故见贵，石多故见贱，言不欲如玉为人所贵，如石为人所贱，当处其中也。○弼曰：清不能为清，盈不能为盈，皆有其母以存其形，故清不足贵，盈不足多，贵在其母而母无贵形，贵乃以贱为本，高乃以下为基，故致数誉乃无誉也。玉石琭琭落落，体尽於形，故不欲也。○雱曰：玉石体坚而一定，不能曲变，非所谓一也，若夫万变而常一则真一矣，故玉琭琭贵而已矣，不能贱也，石落落贱而已矣，不能贵也。老氏既明一义，恐不悟者，执一不变，坚如玉石，则失一之理矣。夫唯体一者，一贵一贱，其德如水，方圆枉直，应物无穷，而不离於一，故不得而贵贱，以一无贵贱故也。此篇义最奥密难言，今粗明纲领而已。盖道生一，一则德之全，体於物则几於道者是也。上篇序德经之大旨，次以此篇则论德之者，亦犹终以小国寡民，而更有信言不美耳。
　　反者道之动章第四十
　　反者道之动。
　　明皇曰：此明权也，反者取其反经合义。反经合义者，是圣人之行权，行权者是道之运动，故云反者道之动。○河曰：反，本也，本者道之所以动，动生万物，背之则亡也。○弼曰：高以下为基，贵以贱为本，有以无为用，此其反也。动皆之其所无，则物通矣，故曰反者道之动也。○雱曰：反本则静，静乃能动，譬如秋冬能起春夏也。
　　弱者道之用。
　　明皇曰：此明实也。弱者取其柔弱雌静，柔弱雌静者，是圣人之处实。处实者，是道之常用，故云弱者道之用。○河曰：柔弱者，道之所常用，故能长久。○弼曰：柔弱同通，不可穷极。○雱曰：道之用无所不克，可谓健矣，而独健不能自健，必以弱为之本，此相生之情，故下文原其本以明之。
　　天下之物生於有，
　　一本作万物。○河曰：万物皆从天地生，天地有形位，故言生於有也。
　　有生於无。
　　明皇曰：夫实之於权，由无之生有，故行权者贵反於实，用有者必资於无，然至道冲寂，离於名称，诸法性空，不相因待，若能两忘权实，双泯有无，数舆无舆可谓超出矣。○河曰：天地神明，蜎飞蠕动，皆从道生，道无形，故言生於无，此言本胜於华，弱胜於强，谦虚胜盈满也。○弼曰：天下之物皆以有为生，有之所始，以无为本， 将欲全有，必反於无也。○雱曰：无以生有，有复为无，反复相生，万物一致。
　　土士闻道章第一四十一
　　上士闻道，勤而行之。
　　明皇曰：了悟故动行。○河个：上士闻道，自动苦，竭力而行之。○弼曰：有志也。○雱曰：士，学者也，故尚志无志，则终不可以语道矣。
　　中士闻道，若存若亡。
　　明皇曰：中士可上可下，故疑。疑则若存若亡。○河曰：中士必闻道，治身以长存，治国以未平，欣欣然而存之，退见财色荣誉，或於情欲，而复亡之也。○雱曰：人闻夫子之道而悦者是也。
　　下士闻道，大笑之。
　　明皇曰：下士迷而不信，故笑。○河曰：下士贪狠多欲，见道柔弱，谓之恐惧，见道质朴，谓之鄙陋，故大笑之。○雱曰：道大故似不肖，浅见者所不识，故笑，诚如下文所云，岂流俗能睹乎。
　　不笑不足以为道。
　　明皇曰：不为下士所笑，不足以为玄妙至道。○河曰：不为下士所笑，不足以名为道。○雱曰：孑然有体，以投世俗耳目者，岂道也哉。
　　故建言有之。
　　明皇曰：建，立也。将欲立言，明此三士於道不同。○河曰：建，设也。设言以有道当如下句。○弼曰：建由立也。
　　明道若昧，
　　河曰：明道之人，若暗昧无所见。○弼曰：光而不耀。○雱曰：大明若晦，察察於美恶而有其明，非明乎道也。
　　夷道若颜，
　　明皇曰：上士动行，於明若昧，於进若退，於夷若类，故中士疑而下士大笑之。○河曰：夷，平也，大道之人不自别殊，若多比颤也。○弼曰：类，纳也。大夷之道，因物之性，不执乎以割物，其平不见，乃更反若类纳也。○雱曰：《庄子》曰：以不平平其平也已。
　　进道若退，
　　河曰：进取道者，若退不及。○弼曰：后其身而身先，外其身而身存。○雩曰：孟子曰：其进锐者其退速，故进道当因时任理，以直养之，不可躁於有成，故若退也。彼枢苗者，异乎此矣。
　　上德若谷，
　　明皇曰：虚沿而容物。○河曰：上德之人若深谷，不耻垢浊也。○弼曰：不德其德，无所怀也。○雩曰：上德不德，而其用不穷，谷虚而能应者也。
　　大白若辱，
　　明皇曰：纯洁而含垢。○河曰：夫洁白之人若污辱，不自彰显。○弼曰：知其白，守其黑，大白然后乃得。○雩曰：知其白，守其黑，孔子曰：涅而不淄，涅故似辱。
　　广德若不足，
　　明皇曰：大成而执谦。○河曰：德行广大之人，若愚顽不足也。○弼曰：广德不盈，廓然无形，不可满也。○雩曰：块然有余者，岂广德哉。
　　建德若偷，
　　明皇曰：立功而不街。○河曰：建设道德之人，若可偷引，使空虚也。○弼曰：偷，匹也。建德者因物自然，不立不施，故若偷匹。○雩曰：偷，苟且也。区区欲速，务有所建，岂足以为德，唯因时任理，视若偷隋者，其建大。《庄子》曰：不得已而后起。
　　质真若偷。
　　明皇曰：淳一而和光。○河曰：质朴之人，若五色有渝浅不明。○弼曰：质真者，不矜其真，故渝。○雩曰：体性抱神，以游乎世俗之问者，万变从俗而其真常真，故物莫知其
　　真，彼汉阴丈人，孑孑以真为己任，而别乎世俗，乃子贡之徒所惊，而圣人以为假修浑沌者，岂所谓质真乎。
　　大方无隅，
　　明皇曰：不小立圭角。○河曰：大方正之人，无妄曲康隅。○弼曰：方而不割，故无隅也。○雩曰：大方，道之体也，若有四隅，则形尽於所见，其小久矣。大器晚成，明皇曰：且无近功。○河曰：大器之人，若九鼎瑚涟，不可卒成也。○弼曰：大器成天下，不持全别，故铃晚成也。○雩曰：帝王之功，不如霸者之速效。
　　大音希声，
　　明皇曰：不饰小说。○河曰：大音犹雷霆，待时而动，喻常爱气希言也。○弼曰：听之不闻名日希，不可得闻之音也。有声则有分，有分则不官而商矣。分则不能统众，故有声者非大音也。○雩曰：道盈於无外，而其体常寂，诸物不能感触，其声常声而世莫得闻也。《庄子》曰：无声之中，独闻和焉。希声之谓乎。
　　大象无形。
　　明皇曰：故能应万类。○河曰：大法象之人，质朴无形容。○弼曰：有形则有分，有分者不温则炎，不炎则寒，故象而形者，非大象。○雩曰：能赋万物之形，而其体常廓然不可得而有，此道之全体，由其有物，故曰大象。
　　道隐无名。
　　明皇曰：功用不彰，无名氏也。○河曰：道潜隐使人无能指名也。○雱曰：自希声而下，皆道之大全，所由盲者异，故曰大音也，大象也。能体大音大象以为道，则其道至矣。夫唯道之至，思虑之所不及。在有也为实，在无也为空，处处皆然，无乎不在，故欲为之名而不可状，无名之中常有此物，欲见而不得，故曰隐也。
　　夫惟道，善贷且成。
　　明皇曰：虽隐无名氏而实善，以冲和妙用资贷万物，且成熟之。○河曰：成，就也。言道善禀贷人精气且成就之也。○弼曰：凡此诸善，皆是道之所成也，在象则为大象而大象无形，在音则为大音而大音希声，物以之成而不见其形，故隐而无名也。贷之非唯供其乏而已，一贷之则足以永终其德，故曰善贷也。成之不加机匠之裁，无物而不济其形，故曰善成。○雱曰：道能供万物之求而成就之，然物之所得复归其本，故道虽赡足万物，而吾未尝费。贷之为言，应彼之乏而终以见还者也。窃尝论此篇曰：道不远人而世莫能睹者，不明故也。故首之以明道，大道甚夷，而惟明者能由之以进，故次日夷道也，进道也。进於道而复乎性命之常，则不德之德也，故次之以上德。上德者自得其德，而不同乎庶物者也，故不染而白，以其白自异於物，则安能若谷乎，故次之以若辱。不辱而洁，则是伯夷之隘也，则安能广乎，故若辱而后曰广德。上德而能广则是与人为徒而可以为君师矣，故曰建德若偷。偷者不汲汲乎有建者也，建德则有所立，而离本近伪矣，故又要在乎不易吾真，故次之以质真。其序至此，则道之在我者，体既具矣，故曰大方无隅。有大方以为体，则所以应无方之传，而可以绪余为人矣，故曰大器。大器者业也，至人以其糠枇土直为器，而器未尝不大也。孔子以管仲为小器，则帝王之功，其大器乎。道虽为此而要其终，则未尝为也，未尝有也，故曰大音也，大象也，然则既尽之矣，故能与道为一，而供万物之求，成万物之性也。呜呼，是道也，不可以识识，而况於以言言乎，而余论之者，亦其粗而已矣。
　　道生一章第四十二
　　道生一，
　　河曰：道始所生者一。
　　一生二，
　　河曰：一生阴与阳也。
　　二生三，
　　明皇曰：一者冲气也，言道动出冲和妙气於生物之理未足，又生阳气，阳气不能独生，又生阴气，积冲气之一，故云一生二。积阳气之二，故云二生三。○河曰：阴阳生和清浊三气分为天地人也。
　　三生万物。
　　明皇曰：阴阳含孕，冲气调和，然后万物阜成，故云三生万物。○河曰：天地共生万物也，天施地化，人长养之也。○雱曰：道兼阴阳，有阴有阳，有阴阳之中，此三物者，始应一二三之数，而物之类莫不由此以出入，故其情与形至纤至悉，而考其法象咸类是矣，知此者是知万物之本也，知其本则其於末也何有？至人所用居今日而知万世之后者，或在是也。
　　万物负阴而抱阳，
　　河曰：万物无不负阴而向阳，回心而就日
　　冲气以为和。
　　明皇曰：万物得阴阳冲气生成之故，故负抱阴阳，含养冲气，以为柔和也。○河曰：万物中皆有元气，得以和柔，若胸中有藏，骨中有髓，草木中有空虚与气通，故得久生也。○雱曰：由之以生，故无不负抱之者，观吾之形则其法见矣。阴阳适中乃和，凡此以明物皆系阴阳之属，为数所定，当与之消息也。人之所恶，唯孤寡不谷，而王公以为称。明皇曰：万物皆以冲和之气为本，而冲气和柔守本者，当须谦卑柔弱，故王公至尊，而称孤寡不毂者，以谦柔为本故也。○河曰：孤寡不毂者，不神之名，而王公以为称者，处谦卑，法虚空和柔。○雱曰：阴极生阳，阳极生阴，阴阳之情也。故高则倾，洼则盈，侯王居极尊之位，其势至危，故取人之所恶，自名以适阴阳之和也，故下文云。
　　故物或损之而益，益之而损。
　　明皇曰：自损者，人益之。自益者，人损之。故朝宗者善於下，谦弱者生之柄，孤寡之称，不亦宜乎。○河曰：夫增高者崩，贪富者致患。○弼曰：万物万形，其归一也，何由致一，由於无也。因无乃一，一可谓．无，已谓之一，岂得无言乎。有言有一非二如何，有一有二，子生乎三，从无之有，数尽乎斯。过此以往，非道之流，故万物之生，吾知其主，虽有主形，冲气一焉。百姓有心，异国殊风，而得一者，王侯主焉。以一为主，一何可令。先多愈远，损则近之，损之至尽，乃得其极。既谓之一，犹乃至三，况本不一，而道可近乎。损之而益，岂虚言也。○雱曰：泽下而肥，山耸而瘦，午过铃反，亏至乃盈，丸类属阴阳，数由一二者，理极则反，物物皆然，至人以此适盈虚之时，顺消息之理，常以谦冲自牧，岂或强亢致苜者乎。
　　人之所教，
　　河曰：谓众人所以教去弱为强，去柔为刚。
　　亦我义教之。
　　明皇曰：老君云：人君所欲立教教人者，当以吝此柔弱非虚之义以教之。○河曰：言我教众人，使去强为弱，去刚为柔。○弼曰：我之非强，使人从之也。而用夫自然，举其至理，顺之必吉，违之必凶，故人相教，违之必自取其凶也。亦如我之教人，勿违之也。
　　强梁者不得其死，
　　明皇日：强梁之人，动与物亢；求益而损，物或击之，故不得其死。○河日：强梁者，谓不信玄妙，背叛道德，不从经教，尚势任力也。不得其死者，为天所绝，兵刃所伐，王法所杀，不得以寿命而死也。
　　吾将以为教父。
　　明皇日：吾见强粱者亡，柔弱者全，故以此柔弱之教为众教之父、也。○河日：父，始也。老子以强梁之人，为教戒之始也·。○弼日：强梁则必不得其死，人相教为强梁之教人，不当为强梁也。举其强梁不得其死以教即吉，云顺吾教之必吉也。故得其违教之徒，适可以为教父也。○雩日：识阴阳之情，则物物有理、皆可以师，强梁殒身，物之至恶，苟识理者睹之，足以鉴消息之理，以为教父，不亦宜乎。
　　天下之至柔章第四十三
　　天下之至柔，驰骋天下之至坚。
　　明皇日：天下之至柔者，正性也。若驰骋代务，染杂尘境，情欲充塞，MlJ为天下之至坚矣。○河日：至柔者水也，至坚者金石也。水能贯坚入刚，无所不通。○弼曰：气无所不入，水无所不出。○雩日：圣人所以执柔而御群刚，观於物则水是也。
　　无有入於无问，
　　河日：无有谓道也，道无形质，故能出入无问，通神群生也。○秀日：有纤物则动为窒阂，安能入无间乎。观於境则至虚是也，此圣人所以体无而应群有。
　　是以知无为之有益。
　　明皇日：无有者，不染尘境，令心中一无所有。无问者，道性清静，妙体混成，一无问隙。夫不为可欲所乱，令心境俱静，一无所有，则心与道合，入无问矣。故圣人云，吾见身心清静则能合道，是知有为之教，不如无为之有益耳。○河日：吾见道无为而万物自化成，是以知无为之有益於人也。○弼日：虚无柔弱无所一不通，无有不可穷，至柔不可折，以一此推之，故知无为之有益也。
　　不言之教，
　　河日：法道不言，帅之以身。
　　无为之益，
　　河日：法道无为，治身则有益精神，治国则有益万民，不劳烦也。
　　天下希及之。
　　明皇日：言天下众教，少能及之者。○河日：天下谓人主也，希能及道无为之治身治国也。○雩日：不言之教，无为之益，不可以象告，不可以言传，唯体无尽道者，足以知之，不亦希乎。
　　名与身章第四十四
　　名与身孰亲？
　　明皇日：名者实之宾，代人徇名以亡身，设问谁亲，欲令去功与名，而全其真。○河日：名遂则身退也。○弼日：尚名好高，其身爻疏。
　　身与货孰多？
　　明皇日：徇名者将以求财，财得而亡身，设问孰多，欲令掷玉毁珠，以全其和。○河日：财多则害身也。○弼日：责货无厌，其身又少。○雩日：《庄子》云：足乎内外之分，辨乎荣辱之境，余尝有言，内外两境，虽真伪不俾，贵贱悬绝，而常更相为轻重，不可不察者也。失性之人，忘其不赀之有，而责逐外物，矜揽无穷，自以为得，而不知所取者尘秽臭腐，非可已畜之物，而所耗失沉陷者，乃吾之所以为我者也。其为亲疏多寡之计，亦已愚甚，可不哀乎。盖知无待於外而唯内之务，始可与语道，故颜子之贤，孔子之所称，乃在乎乐陋巷之荤瓢，然则君子之所养，盖可知矣。今之士非乏聪明之资，而志徇其外，外重而内轻，察其天机，已在肝膈之上，面目之问，去本远矣，而犹欲语古人之至论，则亦见其劳而无功也。观老子此言，若将无谓，而乃学者之至戒，修身之要务，故余因广其意，而详说之。
　　得与亡孰病？
　　明皇日：问得名货与亡名货，孰者病其身？○河日：好得利，则病於行也。○弼日：得多利而亡其身，何者为病也。○雩日：得则有，有有所不足，有而疲神耗精以守之，其病大矣。
　　是故甚爱必大费，
　　河日：甚爱色，费精神，甚爱财，遇祸患，所爱者少，所亡者多，故言大费。
　　多藏必厚亡。
　　明皇日：甚爱名者爻劳神，非大费乎？多财货者叉累身，非厚亡乎？○弼日：甚爱不与物通，多藏不与物散，求之者多，攻之者众，为物所病，故大费厚亡也。○雩日：此又至之理，而世俗之所未悟。
　　知足不辱，
　　河日：知足之人，给利去欲，不辱於身。○雩日：我贵在我，何辱之有。
　　知止不殆，
　　河曰：知可止则财利不累於身，声色不乱於耳目，则身不危殆也。O雩日：无求於外，故常安也。
　　可以长久。　
　　明皇日：知足者，不甚爱。知止者，不多藏，既无辱殆故可长久。○河曰：人能知止足，则福禄在己，治身者神不劳，治国者民不扰，故可长久。
　　道德真经集注卷之六竟
　　#1亢：原作『元J，据正统道藏本唐玄宗御注改。
　　道德真经集注卷之七
　　明皇河上公王弼王雩注
　　大成若缺章第四十五
　　大成若缺，
　　河曰：谓道德大成之君，若缺者，灭名藏誉，如毁缺不备也。
　　其用不弊。
　　河曰：其用心如是，则无弊尽时。○弼曰：学行大成，常如玷缺，谦则受益，故其村用无困弊之时。○雩曰：若缺者，乃真大成，小成孑然成体，所以於道为不成，《庄子》曰：名成者亏。
　　大盈若冲，
　　河曰：谓道德大盈满之君也。者，贵不敢骄也，富不敢奢也。
　　其用不穷。
　　明皇曰：禄位盈满，常若冲虚，俭不伤财，故所用不穷匮。○河曰：其用心如是，则无穷尽时也。○弼曰：大盈充足，随物而与，无所爱矜，故若冲也。○雩曰：盈则竭矣，安得不穷之用乎。
　　大直若屈，
　　明皇曰：直而不回，故若屈。○河曰：大直谓修道法度正直如一也，如屈者，不与俗人争，如可屈折。○弼曰：随物而直，直不在一，故若屈也。○秀曰：於理直者，曲以应变，不自有其直，故莫见其直。
　　大巧若拙，
　　明皇曰：巧不荡於分外，故若拙。○河曰：大巧谓多才术也，亦不敢见其能。○弼曰：大巧因自然以成器，不造为异端，故若拙也。○雩曰：传物於自成，则外无巧功而实至巧也，刻雕众形者，非其验乎。
　　大辩若讷。
　　明皇曰：不饰小说，故若讷。○河曰：大辩者，智无疑。如讷者，口无辞。弼日大辩因物而言，己无所造，故若讷也。○雩曰：巧谕诸物，乃有辩名，至理不繁，故若讷也。
　　躁胜寒，
　　河曰：胜，极也。春夏阳气躁疾於上，万物盛大，极则寒，寒则零落死亡也。言人不当刚躁也。
　　静胜热，
　　河曰：秋冬万物静於黄泉之下，极则热，热者生之源。
　　清静为天下正。
　　明皇曰：於躁胜者则寒，寒，薄也。於静胜者则热，热，和也。故若屈者大直，清静者为正矣。○河曰：能清静则为天下长，持正则无终已时也。○弼曰：躁然后能胜寒，静无为以胜热，以此推之，则清静为天下正也。静则全物之真，躁则犯物之性，故唯清静乃得如上诸大也。○雩曰：躁者以末胜性，静者以本胜事，以本胜事，乃能如上诸大，以末胜性，是动皆小尔，故知清静为至正也。
　　天下有道章第四十六
　　天下有道，
　　河曰：谓人主有道也。
　　却走马以粪。
　　明皇曰：天下有道之主，无为化行，既不食求，故无交战，屏却走马之事，人得粪除田园。○河曰：粪者，粪田也。兵甲不用，却走马以治农田。治身者，却阳精以粪其身。○
　　弼曰：天下有道，知足知止，无求於外，各修其内而已，故却走马以治田粪也。○雩曰：以道治天下者，物各遂其性，故无战逐之事，而唯本业之修也。
　　天下无道，
　　河曰：谓人主无道也。
　　戎马生於郊。
　　明皇曰：天下无道之君，纵欲攻取，故兵戎士马寄生於郊境之上矣。○河曰：战伐不止，戎马生於郊境之上，久不还也。○弼日，．责欲无厌，不修其内，各求於外，故戎马生於郊也。○雩曰：郊，近邑之地。
　　罪莫大於可欲，
　　明皇曰：心见可欲，为罪大矣。○河曰：好淫色也。○雩曰：可欲者，善也。善名既立，则离道已远，争端起矣。故虽无罪而罪实在焉。
　　祸莫大於不知足，
　　明皇曰：求取不已，为祸大矣。○雩曰：外求无厌，失性生祸。
　　咎莫大於欲得。
　　明皇曰：灾咎之大，莫大於欲，所欲又令皆得，皆得则祸深，故云答也。○河曰：欲得人物，利且责也。○雩曰：各求其得，则叉获咎於众。
　　故知足之足，
　　河曰：守真根也。
　　常足矣。
　　明皇曰：物足者，非知足。心足者，乃知足。心若知足，此足则常足矣。○河曰：无欲心也。○雩曰：各尽其性分，则何不足之有。
　　不出户章第四十七
　　不出户，知天下。
　　河曰：圣人不出户以知天下者，以己身知人身，以己家知人家，所以见天下也。
　　不窥牖，见天道。
　　明皇曰：垂拱无为，不出教令於户外，是知理天下之道，人事和则天象顺，故不烦窥牖而天道可知。○河曰：天道与人道同，天人相通，精气相贯，人君清静，天气自正，人君多欲，天气烦浊，吉凶利害，皆由於己。○弼曰：事有宗而物有主，途虽殊而其归同也，虑虽百而其致一也。道有大常，理有大政，执古之道，可以御今，虽处於今，可以知古始，故不出户窥牖，而可知也。○雩曰：天下之众，天道之微，其要同於性，今之极唯尽性者，胶目塞耳而无所不达，苟唯见而后识，识而后知者，是得其万殊之形，而昧於一政之理。
　　然则所谓识知者，乃耳目之末用，而非心衍之要妙矣。彼自谓博，而不知其寡之至也，彼自谓智，而不知其愚之极也。
　　其出弥远，其知弥少。
　　明皇曰：若不能无为，假使出令弥远，其知理天下之道弥少。○河曰：谓去其家观人家，去其身观人身，所观益远，所见益少也。○弼曰：无在於一而求之於众也。道视之不可见，听之不可闻，搏之不可得，若其知之，不须出户，若其不知，出愈远愈迷也。○雱曰：无极之理，尽於一尘，纤虑不萌，万缘已现。学道之要，岂不在兹。而彼乃远出以求，亦已昧矣。弥远弥少，不其然欤。
　　是以圣人不行而知，
　　明皇曰：不出户，故云不行，无为淳朴，而知为理之道。○河曰：圣人不上天，不入渊，能知天地，以心知之。
　　不见而名，
　　明皇曰：不窥牖，故云不见。人和天顺，故能名其太平。○河曰：上好道，下好德，上好武，下好力，圣人原小知大，察内知外。○弼曰：得物之致，故虽不行而虑可知也，识物之宗，故虽不见而是非之理可得而名也。○雱曰：穷理知本之人，已足与於此，若夫体尽无穷，无所不极者，其视四表，洞彻无孩，万殊之变，不离目前，则又妙矣，此何足言邪。
　　不为而成。
　　明皇曰：不为言教，而天下化成。○河曰：上无所为则下无事，家给人足，万物自化就也。○弼曰：明物之性，因之而已，故虽不为而使之成矣。○雱曰：天何言哉，四时行焉，百物生焉，体道者天而已矣。
　　为学日益章第四十八
　　为学日益，
　　河曰：学谓政教礼乐之学也，日益者，情欲文饰，日以益多。○弼曰：务欲进其所能，益其所习。○秀曰：方其穷理之时，物物而通之，凡以求吾真，非以为博也。故日益而无害，至乎穷理，已上则以损为益矣。
　　为道日损。
　　明皇曰：为学者，日益见闻。为道者，日损功行。益见闻为修学之渐，损功行为悟道之门，是故因益以积功，忘功而体道矣。○河曰：道谓自然之道也，日损者，情欲文饰日以消损。○弼曰：务欲反虚无也。○雱曰：见理之后，物物知非，不期乎损，而所有渐销矣，观乎天道，则益损相生，亦恒物之大情也。损之又损，河曰：损情欲又损之，所以渐去。○雱曰：极乎至虚，而虚尚非有，则其损可知。
　　以至於无为。
　　河曰：当恬淡如婴儿，无所造为也。
　　无为而无不为。
　　明皇曰：为学者，积功行，为道者，忘损之，虽损功行，尚有欲损之心，兼忘此心，则至於泊然无为。方彼镜象而无不应，故无不为也。○河曰：情欲断绝，德与道合，则无所不施，无所不为也。○弼曰：有为则有所失，故无为乃无所不为也。○雱曰：唯体尽空虚者，唯能滋发万化而酬醉不穷，岂若一偏之士，滞乎幽寂，植若槁木者哉。
　　故取天下者，常以无事，
　　明皇曰：无为无事，天下归怀，治天下常当以无事，不当烦劳也。○弼曰：动常因也。○雱曰：无事之处，乃圣人之真，应时有为，道则亏矣。故圣人虽有有为之迩，而所以圣而能服天下者，常在於无事之处。　及其有事，弼曰：自己造也。
　　不足以取天下。
　　明皇曰：有事则烦劳，烦劳则凋弊，故不足以取天下。○河曰：及其好有事，则政教烦，民不安，故不足以治天下也。○弼曰：失统本也。○秀曰：有事则有心，有心则民亦有其心，虽欲取之，其去远矣。原此篇盖无事者道德之极政，为天下者，事业之极致，学而日损，以至於无为，故能与於此。
　　圣人无常心章第四十九
　　圣人无常心，
　　河曰：圣人重改更，真因循，若自无心。.
　　以百姓心为心。
　　明皇曰：圣人之心，物感而应，应在於感，故无常心。心虽无常，唯在化善，是常以化百姓心为心。○河曰：百姓心之所便，因而从心。○弼曰：动常因也。○雱曰：圣人寂然尽性，体尽真空，凡所思为，应物而有，譬如火性周乎无方，因阳遂而为用，故能不持一物，而赡足无穷也。《书》曰：自我民聪明。
　　善者吾亦善之，
　　河曰：百姓为善，圣人因而善之。
　　不善者吾亦善之，
　　河曰：百姓虽有不善者，圣人化之使善也。○弼曰：各因其用，则善不失也。○雱曰：善恶生乎妄见，妄见生乎自私，公於大道，则虽目暗善恶，而心无殊想矣。故圣人因世之情，强立毁誉，而心知善恶，本自非相，故不善之善，非怜而怒之，乃不觉有异也。
　　得善矣。
　　河曰：百姓德化，圣人为善。○弼曰：无弃人也。○雱曰：忘善恶之善，真善也。
　　信者吾信之，
　　河曰：百姓为信，圣人因而信之。
　　不信者吾亦信之，
　　河曰：百姓为不信，圣人化之使信也。○雱曰：万法虽殊，等为实相，信与不信，生乎自私。
　　得信矣。
　　明皇曰：欲善信者，吾因而善信之。不善信者，吾亦以善信教之，令百姓感吾德而善信之。○河曰：百姓德化，圣人为信。○雱曰：知一切相无非妄者，故能视不善犹善，知一切相无非实者，故能视不信犹信，当妄知实，当实知妄，此圣智所以异於众人。
　　圣人之在天下惵惵，
　　明皇本作惵惵，弼本作歙歙。○河曰：圣人在天下，怵怵常恐怖，富贵不敢骄奢。
　　为天下浑心。
　　明皇曰：圣人在理天下，化引百姓，常惵惵用心，令德善信而圣心凝寂，德照圆明，浑同用心，皆为天下，故为天下浑其心。○河曰：言圣人为天下百姓浑浊其心，若愚暗不通也。○雱曰：惵惵，恐惧之意，圣人虽体尽空虚，不立一物，而及其应世，未尝不随时斋戒，盖有而为之，则虽圣不敢易也。圣人以天下为心，所以建立万法，天下以圣人为心，所以归复大道。心者能觉知分别，而圣人务使人复於无知，故曰浑心也。一
　　本惵惵作歙歙，歙歙收敛之意，亦通。一本作浑其心。
　　百姓皆注其耳目，
　　明皇曰：百姓化圣德为善，故倾注耳目，以观听圣人。○河曰：注，用也。百姓皆用其耳目为圣人视听也。○弼曰：各用聪明。○秀曰：仰而法之。
　　圣人皆孩之。
　　明皇曰：圣人念彼苍生，犹如慈母，故凡视百姓，皆如婴孩。○河曰：圣人爱念百姓如婴孩赤子，长养之而不责望其报。○弼曰：皆使和而无欲如婴儿也。夫天地设位，圣人成能，人谋鬼谋，百姓与能，能者与之，资者取之，能大则大，资贵则贵，物有其宗，事有其主，如此则可冕旒垂巨而不惧於欺，难绩塞耳而无戚於慢，又何为劳一身之聪明，以察百姓之情哉。夫以明察物，物亦竞以其明应之，以不信察物，物亦竞以不信应之。夫天下之心不必同，其所应不敢异，则莫肯用其情矣。甚矣害之大也，莫大於用其明矣。夫在智则人与之讼，在力则人与之争，智不出於人而立乎讼地，则穷矣。力不出於人而立乎争地，则危矣。未有能使人无用智者，未有能使人无用其智力於己者也，如此则己以一敌人，而人以千万敌己也。若乃多其法网，烦其刑罚，塞其径路，攻其幽宅，则万物失其自然，百姓丧其手足，乌乱於上，鱼乱於下，是以圣人之於天下，歙歙焉心无所主也。为天下浑心焉，意无所适莫也，无所察焉，百姓何避，无所求焉，百姓何应。无避无应，则莫不用其情矣。人无为合其所能而为其所否能，舍其所长而为其所短，如此则言者言其所知，行者行其所能，百姓各皆注其耳目焉，吾皆孩之而已。○雱曰：无知之民，动皆非理，圣人怜而诱之，如父母於赤子，佝徇然适其志气，而无忿疾之心，非夫体道忘物，而仁伴天地者，其孰能如此。
　　出生入死章第五十
　　出生入死。
　　明皇曰：了悟则出生，迷执则入死，此标也。○河曰：出生谓情欲出五内，魂定魄静，故生。入死谓情欲入於胸臆，精神劳惑，故死。○弼曰：出生地，入死地。○秀曰：由阴阳之机而为所迁者，莫不然，由妄有其生故也。
　　生之徒十有三，死之徒十有三。
　　明皇曰：泛论众生当生安生得生理，处死顺死得死理，如此者，大泛十中有三尔。○河曰：言生死之类，各有十三，谓九窍四关也。其生也目不妄视，耳不妄听，鼻不妄香臭，口不妄言，舌不妄味，手不妄持，足不妄行，精不妄摇，於其死也反是。○雱曰：天下之为道卫者，或见乎阳之动而凭其强阳，或见乎阴之静而止乎枯槁，皆非道德之正，而与死生为徒者也。
　　人之生，动之死地亦十有三。
　　明皇曰：徇生太厚，以养伤生，既心矜此生，故动往死地，此则生理既失，死理亦亏，如此之辈，亦十中有三人尔。○河曰：人之求生动作，反之十三死地。○雱曰：食生失理，故动皆伤性。盖天下除无知常民之外，或徇道而为道卫，或徇欲而为咎恶，皆由有其生而自生，故不免於死生也。
　　夫何故？
　　河曰：问何故动之死地也。
　　以其生生之厚。
　　明皇曰：设问所以动之死地，夫绿何故？但以其求生此生太厚之故也。○河曰：所以动之死地者，以其求生活之事太厚，违道件天，妄行失纪。○雱曰：至人不知死，不知生，故亦莫能死，亦莫能生，故日未尝死未尝生也。彼偏乎阴阳而与生死为徒者，及徇欲为咎，动之死地者，凡是三类，所见则殊。而原其所以迷大道之至正而不免於生死者，犹妄有其生，而矜生过厚故耳。或日彼为道而至乎桔槁者，岂生生之厚乎。曰：吾之所以为我，不死不生，湛尔常一，唯当息妄，而彼乃执其所见，更为桔槁，故虽志趋空寂，而据其此志，则是有我之尤者也。
　　盖闻善摄生者，
　　河曰：摄，养也。
　　陆行不遇兕虎，
　　河曰：自然远避，害不干也。
　　入军不被甲兵，
　　河曰：不好战以杀人。
　　兕无所投其角，虎无所措其爪，兵无所容其刃，
　　明皇曰：善摄卫生理之人，心照清静，无妄为之意，则凡是外物不可加害，陆行不求遇兕虎，入军不被带甲兵，此不求害物也，则物无害心，故无投角措爪容刃之所也。○河曰：养生之人，虎兕无由伤，兵刃无从加之也。
　　夫何故？
　　河曰：问虎兕兵甲何故不害之。
　　以其无死地。
　　明皇曰：夫何故？兕虎甲兵无容措之所乎？以其顺化无私，不以死为死，则物不得害其生，故云无死地也。○河曰：以其不犯十三之死地，言神明营护之，此物不敢害。○弼曰：十有三，犹云十分有三分，取其生道全生之极，十分有三耳。取死之道，全死之极，十分亦有三耳。而民生生之厚，更之无生之地焉。　善摄生者，无以生为生，故无死地也。器之害者，莫甚乎戈兵，兽之害者，莫甚乎兕虎，而令兵戈无所容其锋刃，虎兕无所措其爪角，斯诚不以欲累其身者也。向死地之有乎。夫蚖蟺以渊为浅，而凿穴其中，鹰鸥以山为卑，而增巢其上，矰缴不能及，网罟不能到，可谓处於无死地矣。然而卒以甘饵乃入於无生之地，岂弗生生之厚乎。故物苟不以求离其本，不以砍沦其真，虽入军而不害，陆行而不可犯也。赤子之可则而贵信矣。○雱曰：无死地者，由其无生，彼无生者，湛然常生，而不自生，故未尝死未尝生。道至乎此，则虽其形有禅，而神未尝变，安得死乎。此中国之神圣而西方之佛也。若然者，变化无常，水火不能焦濡，斫挞不能创病，乘虚触实，往无不通，则物欲有之而不得，况能伤之哉。或曰：然则何以谓之摄生？曰降此一等，便为死生所有，故摄生必至於此，然后生常存也。是比於含德之厚者，又为至矣。
　　道生之章第五十一
　　道生之，
　　明皇曰：妙本动用降和气。○河曰：道生万物。
　　德畜之，
　　明皇曰：物得以生养万类。○河曰：德一也，一生布气而畜养。
　　物形之，明皇曰：乾知坤作兆形位。
　　河曰：一为万物设形象也。势成之。明皇曰：寒暑之势各成遂。○河曰：一为万物作寒暑之势以成之。○弼曰：物生而后畜，畜而后形，形而后成，何由而生，道也，何得而畜，德也，何由而形，物也，何使而成，势也。唯因也，故能无物而不形，唯势也，故能无物而不成。凡物之所以生，功之所以成，皆有所由，则莫不由乎道也。故推而极之，亦志道也。随其所因，故各有道焉。○秀曰：此四者皆道也，以其各得其道，故但为德，为德则畜之而已。然畜之所以为德也，及乎得其得而成形，则物而已矣。物有其形，则远近相取，刚柔相交，各因其势而成状，故德者道之分，物者德之器，势者物之理，明乎道德，则形势不足知，而应醉无难矣。
　　是以万物莫不尊道而贵德。
　　明皇曰：万物由道德以生畜，故尊贵之。○河曰：道德所为无不尽惊动而尊教。○弼曰：道者物之所由也，德者物所得也，由之乃得，故不得不失，尊之则害，不得不贵也。○秀曰：道尊而德卑，德贵而物贱，尊者如君父，贵者如金玉，此尊贵之异也。
　　道之尊，德之贵，夫莫之爵而常自然。
　　明皇、王弼二本命并作爵。○明皇曰：言道德之尊贵，非假爵命，但生成之功，被物而常，自然贵尔。○河曰：道一不命，召万物而常自然，应之如影响。○雱曰：命於天则为天子，命於天子则为诸侯，有所受命则出命者能贱之矣，唯道万物之先，而制其命，孰能假之，故常自然也。
　　故道生之，德畜之，长之、育之、成之、熟之、养之、覆之。
　　明皇曰：是以人莫不尊道而贵德。○河曰：道之於万物，非但生之而已，乃复长养成熟覆育，全其性命。人君治国治身，亦当如是也。○弼曰：谓成其质，各得其庇荫，不伤其体矣。○雱曰：一本云德畜之。
　　生而不有，
　　河曰：道生万物，不有所取，哄为利也。
　　为而不恃，
　　河曰：道所施为，不恃望其报也。○弼曰：为而不有。
　　长而不宰，
　　河曰：道长养万物，不宰割以为利用也。
　　是谓玄德。
　　明皇曰：具如载营魄章所释，彼章言人修如道，此章明道用同人。○河曰：道之所行，恩德玄暗，不可得见。○弼曰：有德而不知其主也出乎幽冥，故谓之玄德也。○雱曰：道以不生，故能生生，及其生生，亦德而已。
　　天下有始章第五十二
　　天下有始，以为天下母。
　　明皇曰：始者冲气也，言此妙气生成万物，有茂养之德，故可以为天下母。○河曰：始有道也。道为天下万物母也。○弼曰：善始之则善养畜之矣，故天下有始，则可以为天下母矣。○雱曰：有名万物之母，则道是也。始与母本同一体，当其生生，故但谓之母。
　　既得其母，以知其子。
　　明皇曰：万物既得冲气茂养，以知其身，即是冲气之子。○河曰：子，一也。既知道已，当复知一也。○雱曰：万物由道以出，道为之母，故谓之子，得道则万物之理不待识而知。
　　既知其子，复守其母。
　　河曰：已知一，当复守道，反无为。○雱曰：至人虽禅穷物理，而知理无实相，故虽知之，而不逐理而离道，故曰复守其母也。
　　没身不殆。
　　明皇曰：既知身是冲气之子，当守此冲和妙气，不令离散，则终没其身长无危殆。○河曰：不危殆也。○弼曰：母，本也，子，末也，得本以知末，不合本以逐末也。○雱曰：夫见理之后，逐理不返，则妄作为凶，失道远矣。故知子守母，乃常不殆也，故下文云。
　　塞其兑，
　　河曰：兑，目也。目不妄视也。
　　闭其门，
　　河曰：门，口也，使口不妄言。○弼曰：兑事欲之所由生，门事欲之所由从也。○雱曰：兑，悦也，人悦则形开，故为兑。兑则物入之矣。夫所以悦而至於形开者何也？由不守其道而妄物理之美，故悦而随之以出也。门者，精神所出也，外见诸理，形开以受之，而复出精神，与之为精，则扰扰万绪，自此始矣。故当塞兑闭门，常守其母也。
　　终身不勤。
　　明皇曰：兑，爱悦也。目悦色，耳悦声，六根各有所悦，纵则生患，是故塞之。不纵六根爱悦，则祸患之门闭矣，故终身不勤劳矣。○河曰：人当塞目不妄视，闭口不妄言，则终身不勤矣。○弼曰：无事永逸，故终身不勤也。○雱曰：塞兑闭门以外应物，则酬醉万变而用常有余。
　　开其兑，
　　河曰：开目视情欲也。
　　济其事，
　　河曰：济，益也。益情欲之事。
　　终身不救。
　　明皇曰：开张六根，纵其视听，以成济其爱悦之事，则常有祸息，故终身不救。○河曰：祸乱成也。○弼曰：不闭其原，而济其事，故虽终身不救。○雱曰：兑开物入，而复费神用以济其事，则以内徇外，逐物往矣，一溺此流，谁能救之哉。
　　见小曰明，
　　明皇曰：人能於事微小，则见而改行，可谓明矣。○河曰：萌牙未动，祸乱未见，为小昭然，独见为明。○雱曰：守道则其见者微，逐理则所知者博。
　　守柔曰强。
　　明皇曰：守柔弱，则人不能加，可谓强矣。○河曰：守柔弱，日以强大也。○弼曰：为治之功不在大，见大不明，见小乃明，守强不强，守柔乃强也。○雱曰：柔者，本也，凭强阳以为强，则逐物而不返，唯守柔故胜物而不伤。
　　用其光，
　　河曰：用其目光於外，视时出之利害。○弼曰：显道以去民。
　　复归其明。
　　明皇曰：见小则明，守柔则强，若矜明用强，将失守柔见小之义，故当用光外照，复归守内明，则长无息累矣。○河曰：复当反其光明於内，无使精神泄也。○弼曰：不明察也。○雱曰：圣人之光，则火性是也。火性周乎虚空而光，托薪以为体，照用既罢，还归於空，初不自明，因薪示明而已，圣人之光由物显照，物既无常，照亦随已，故虽应醉无穷，而初不费我也，非天下之至神，其孰能与於此。
　　无遗身殃，
　　河曰：内视存神，不为漏矣。
　　是谓袭常。
　　明皇曰：遗，与也。言还守内明，则无与身为殃咎者，如此是谓密用真常之道。○河曰：人能行此，是谓习修常道也。○弼曰：道之常也。○雱曰：傥有其明，则是有我相，我相既立，物物为殃，故能明上文所谓乃终无殃也。外此道者，皆生灭法，唯体此义，乃始常住。袭者，体之而自不显之谓也。
　　道德真经集注卷之七竟
　　道德真经集注卷之八
　　明皇河上公王弼王雱注
　　使我介然章第五十三
　　使我介然有知，行於大道，
　　河曰：介，大也。老子疾时王不行大道，故设此言，使我介然有知於政事，我则行於大道，躬无为之化。
　　唯施是畏。
　　明皇曰：老君言：若使我耿介然矜其有知，欲行大道，既与道不合，故唯所施为，是皆可畏。○河曰：唯，独也。独畏有所施为失道意，欲赏善恐伪善生，欲信忠恐诈忠起。○弼曰：言若使我可介然有知，行大道於天下，唯施为是畏也。○雱曰：小有知於道，而由大道以行者，已惮於施设矣，况大有知者乎，何则至人之道，不以末伤本者也。施为盛於外，则根本虚於内矣，故终篇云。
　　大道甚夷，
　　河曰：夷，平易也。
　　而民好径。
　　明皇曰：大道平易，是畏有知，而人多故，欲心求捷，如彼行人好从邪径。邪径之弊，具如下文。○河曰：径邪不平正也，大道甚平易，而民好从邪径也。○弼曰：言大道荡然正平，而民犹尚舍之而不由，好从邪径，况复施为以塞大道之中乎，故日大道甚夷，而民好径。○雱曰：径苟一时之速明，迷於大道而好施者，皆由用近智而无远图也。
　　朝甚除，
　　明皇曰：尚贤矜智生巧伪。除，理也。○河曰：高台榭，宫室修。○弼曰：朝，宫室也。除，洁好也。
　　田甚芜，
　　明皇曰：浮食惰业废农事。○河曰：农事废，不耕治。
　　仓甚虚，
　　明皇曰：南亩不收无储积。○河曰：五谷伤害，国无储也。○弼曰：朝甚除则田甚芜，仓甚虚矣，设一而众害生也。○雱曰：田事治，仓积实，国之本也。今务除其朝廷以为一时之荣观，而不恤根本之已竭，岂持久之道乎。明以末伤本者，皆然也。
　　服文彩，
　　明皇曰：刻雕绮绣害工利。○河曰：好饰伪，贵外华。
　　带利剑，
　　明皇曰：文德不修尚武备。○河曰：尚刚强，武且奢。
　　厌饮食，
　　明皇曰：烹肥击鲜重滋味。厌，饮足也。
　　资财有余。
　　明皇曰：聚敛积实饶珍异。○河曰：多嗜欲，无定时。○雱曰：侈费於外，以取一时之适，而忘本业，此明好施以伤本者。一本作货财。
　　是谓盗夸，
　　河曰：百姓不足，而君有余者，是由劫盗以为服饰，持行夸人，不知身死家破，亲戚并随也。
　　非道也哉。
　　明皇曰：矜其有知，动以成弊，行同盗窃，仍自矜夸，夸盗非道，适令兴叹。也哉，哉者，叹辞也。○河曰：人君所行如是，此非道也。复言也哉者，痛伤之辞。○弼曰：丸物不以其道得之，则皆邪也。邪则盗也，夸而不以其道得之，盗夸也，贵而不以其道得之，窃位也，故举非道，以明非道则皆盗夸也。○雱曰：盗者偷顷刻之荣，夸者矜身外之饰，为道者深根固本，用之不穷，岂务施以徇外哉。
　　善建不拔章第五十四
　　善建者不拔，
　　明皇曰：善能以道建国立本者，不可倾拔也。○河曰：建，立也，善以道立身立国者，不可得引而拔也。○弼曰：固其根而后营其末，故不拔也。○雱曰：建，中也。
　　善抱者不脱，
　　明皇曰：善能以道怀抱百姓者，不可脱离。○河曰：善以道抱精神者，终不可拔引解脱。○弼曰：不贵於多，齐其所能，故不脱也。○雱曰：抱一也。
　　子孙以祭祀不报，
　　明皇曰：言善以道德建抱之君，功施於后，爱其甘棠，况其子孙乎？而王者祖有功，宗有德，故周之兴也，起於后稷，成於文武。周之祭也，郊祀后稷，宗祀文王，故虽卜代三十，卜年七百，而后稷文王郊宗之祀，不辍止也。○河曰：为人子孙能修道如是，长生不死，世世以久，祭祀先祖宗庙无绝时。○弼曰：子孙传此道以祭祀，则不辍也。○雱曰：圣人修己治人，要在乎建中抱一，此万法之极政，天地有终而不可易者也。故能贻法无穷，功被四海，而天人归德，泽及苗裔也。一本无以字。
　　修之身，其德乃真。
　　明皇曰：修道於身，德乃真纯。○河曰：修道於身，爱气养神，益寿延年，其德如是，乃为真人。
　　修之家，其德乃余。
　　明皇曰：一家尽修，德乃余美。○河曰：修道於家，父慈子孝，兄友弟顺，夫信妻贞，其德如是，乃有余庆，及於来世子孙。○弼曰：以身及人也，修之身则真，修之家则有余，修之不废，所施博大。
　　修之乡，其德乃长。
　　明皇曰：一乡尽修，德乃长久。○河曰：修道於乡，尊敬长老，爱养幼少，教诲愚鄙，其德如是，乃无不覆及也。
　　修之国，其德乃丰。
　　明皇曰：一国尽修，德乃丰盈。○河曰：修道於国，则君信臣忠，仁义自生，礼乐自兴，政平无私，其德如是，乃为人厚也。
　　修之天下，其德乃普。
　　明皇曰：若天下尽修，其德施乃周普矣。○河曰：人主修道於天下，不言而化，不教而治，下之应上，信如影响，其德如是，乃为普博。○雱曰：因修身之法而推之以及其外，余而后长，长而后丰，丰而后普。
　　故以身观身，
　　明皇曰：以修身之法观身，能清静者真。○河曰：以修道之身，观不修道之身，孰亡孰存也。
　　以家观家，
　　明皇曰：以修家之法观家，能和睦者有余。○河曰：以修道之家，观不修道之家也。
　　以乡观乡，
　　明皇曰：以修乡之法观乡，能顺序者乃长。○河曰：以修道之乡，观不修道之乡也。
　　以国观国，
　　明皇曰：以修国之法观国，能勤俭者乃丰。○河曰：以修道之国，观不修道之国也。○弼曰：彼皆然也。
　　以天下观天下。
　　明皇曰：以修天下之法观天下，能无为者乃普。○河曰：以修道之主，观不修道之主也。○弼曰：以天下百姓心观天下之道也。天下之一道，逆顺吉凶，亦皆如人之道也。○雱曰：圣人之於有物也，尽理之极而不容私智，故无不克也。故修身则法一身之理，尽一身之理则身治矣。自此以往，施一家则一家以为心，治一乡则一乡以为法。夫然故所遇弥广，而弥有余也。《书》曰：天聪明，自我民聪明。圣人天而已矣。
　　吾何以知天下之然哉？
　　以此。明皇曰：以此观身等观之，则可以尔。○河曰：老子言吾何以知天下修道者昌，背道者亡，以此五事观而知之。○弼曰：此上之所云也，言吾何以得知天下乎，察己以知之，求於外也。所谓不出户以知天下者也。○雱曰：圣人所守一道，更无异说，故其所以为所以知，皆由此道也。
　　章第五十五含德之厚，
　　含德之厚
　　河曰：谓含怀道德之厚者。
　　比於赤子。
　　明皇曰：至人含怀道德之厚者，其行比於赤子。○河曰：神明保佑含德之久，若父母之於赤子也。○雱曰：德性未尝不厚，而必至於薄者，欲虑使然也。故全其天真而不以外耗内，则淳气中积而人道充，至可名於大矣。然则足以驯虎豹，服鬼神，无足怪也。或曰：赤子何以不能？曰：夫淳气之守，岂一身之所能，末世之俗，虽有赤子之形，而原其失真，盖已久矣，世何足以知此哉。
　　毒虫不螫，
　　河曰：蜂萤蛇虺不螫。
　　猛兽不据，攫乌不搏。
　　明皇曰：至人神矣，物不能伤，既无害物之心，故无螫搏之地，此至人之含德也。○河曰：赤子不害於物，物亦不害之，故太平之世，人无贵贱，皆有仁心，有刺之物还反其本，有毒之虫，不伤於人。○弼曰：赤子无求无欲，不犯众物，故毒螫之物，无犯於人也。含德之厚者，不犯於物，故无物以损其全也。○雱曰：淳气之守，足以为此。窃尝论之，万物所以相伤者，气有所受也。人为万物贵，所禀至和，而或见侵於物者，失其常故也。故阴阳以冲气为和，夫唯守真气之冲和，则物岂能户伤之哉。然犹大人之德耳，未圣也。
　　骨弱筋柔而握固，
　　河曰：赤子筋骨柔弱而持物坚固，以其意心不移也。○弼曰：以柔弱之故，故握能坚固。
　　未知牝牡之合而□作，
　　弼曰：作，长也。无物以损其身，故能全长也。言含德之厚者，无物可以损其德，渝其真，柔弱不争，而不摧折，皆若此也。
　　精之至也。
　　河曰：赤子未知男女之合会，而阴作怒者，由精气多之所致也。○雱曰：非有慕好於外而蛟作，则是顺其气之自运而不以心者也。若夫目营於外，而心佚於内，则精丧而死矣，安能久乎。举世之大患，莫大於此，而学者之至戒也。□一作全。
　　终日号而嗑不嗄，
　　弼本嗄作噫。○弼曰：无争欲之心，故终曰出声而不噫也。
　　和之至也。
　　明皇曰：赤子骨弱筋柔，而能握拳牢固，未知阴阳配合，而含气之源。动作者，犹精粹之至。终日啼号而声不嘶嗄，犹纯和之至，此赤子之全和也。○河曰：赤子从朝至暮，啼号声不变易者，和气多之所致。○雱曰：孟子曰：以直养而无害，则塞乎天地之间，此则和气也。在彼则称其浩，在此则称其和，所称则异，而气一也。故心气交使，迷理失常，以至於毙者，岂其禀或殊哉，持之非其道耳。全德之人，虽形与物接，而心常泊然，故虽用气而气自动耳，故但动而无动之累，然勋其淳气之守，孰能扰之哉。故虽年跻壮老，而不失其赤子之常。广成子修身千二百岁，而形不衰者，如斯而已。嗄之为言，夏也，夏者天和发散之时，嗌之嗄者，和气不积故也。一本作噫，散噫气之噫。噫，信也，亦通。
　　知和日常，
　　明皇曰：能如婴儿，固守和柔，是谓知常之行。○河曰：人能知和气之柔弱，有益於人者？则为知道之常也。○弼曰：物以和为常，故知和则得常也。○雱曰：复命之常，体神也，知和之常，守气也。知守气，则可以言复命矣，未至乎复命也，此两者圣之所以圣，贤之所以贤，更无它道。古之学者，一出乎此，大道既隐，士逐末而不知本，学始有外此者矣。常者性有定分，能尽其性，则自别於物，而物莫能迁，故曰常。盖自性分之外，一皆蛊伪，无有常者。
　　知常日明，
　　明皇曰：守和知常，是曰明了。○河曰：人能知道之常行，则曰以明达於玄妙也。○弼曰：不嗷不昧，.不温不冻，此常也。无形不可得而见日明也。○雱曰：不知常之人，虽有察物之小智，而合於大本矣，可谓明乎。
　　益生日祥，
　　明皇曰：祥者吉凶之兆，言人不知守常，而求益生越分，动之死地，是日凶祥。○河曰：，祥，长也。言益生欲自生，日以长大。○弼曰：生不可益，益之则妖也。○雱曰：生理至足，无欠无余，以直养之，则亦至矣，从而增焉，祗以为赘。祥，非常之事也。
　　心使气曰强。
　　明皇曰：心有是非，气无分别，若役心使气，是日强梁之人。○河曰：心当专一和柔而气实内二故形柔。而反使妄有所为，和气去於中，故形体自以刚强也。○弼曰：心宜无有使气则强。○雱曰：有心以使气，则气复使心，心气交使则天和雕丧，损其真矣。人所受者，不可益损，故增生损气，俱为失理。孟子有枢苗不芸之戒，而老子有益生使气之说，凡以全其淳气而已。此强非自胜之强，强梁之强也。
　　物壮则老，
　　河曰：万物壮极则枯老也。
　　是谓不道，
　　河曰：老不得道。○雱曰：人之有壮老者，形也。若夫定分，则常而不迁矣。失性之人，形化而心兴之变，故壮则血气充溢，而老则精神衰惫，唯含德之厚者不然，吾心未尝移，则气亦有常而不变，故虽外有壮老，而心不异乎赤子之时，此有道者也。凡易於岁时而随壮老以化者，物而已矣，岂道也哉。
　　不道早已。
　　明皇曰：凡物壮极则衰老，故戒云矜壮恃强，谓不合於道，当须早已。○河曰：不得道者早已，死也。○雱曰：不道之人，虽其少时，已失生理，故日早已。
　　知者不言章第五十六
　　知者不言，
　　河曰：知者贵行，不贵言也。○弼曰：因自然也。○霄曰：理极於无言。
　　言者不知。
　　明皇曰：知，了悟也。言，辫说也。○河曰：驷不及舌，多言多患。○弼曰：造事端也。○雱曰：惟其有言，已非知理。
　　塞其兑，
　　明皇曰：了悟者於法无爱染，於言无执滞，故云塞其兑。○雱曰：其神无部。
　　闭其门，
　　明皇曰：既无爱染，则嗜欲之门闭矣。○河曰：塞闭之者，欲绝其源。
　　挫其锐，
　　河曰：情欲有所锐为，当念道无为，以挫止之。○弼曰：含守质也。
　　解其纷，
　　河曰：纷，结恨不休，当念道无为以释之。○弼曰：除争原也。
　　和其光，
　　河曰：虽有独见之明，当和之使合昧，不使曜乱。○弼曰：无所特显，则物物无偏争也。
　　同其尘，
　　河曰：不当自别殊也。○弼曰：无所特贱，则物物无偏耻也。○雱曰：真知者，其处己如此。
　　是谓玄同。
　　明皇曰：解具如道冲章，彼则约道，此则约人。言人能体道，是谓与玄同德也。○河曰：玄，天也，人能行此上事，是谓与天同道也。○雱曰：道至於玄而物我为一者，不立己以敌物，故物不得而有之？。
　　故不可得而亲，
　　明皇曰：玄同无私，故不可得而亲。○河曰：不以荣誉为乐，独立为哀。
　　不可得而疏；
　　明皇曰：泛然和众，故不可得而疏。○河曰：志静无欲，与人无怨。○弼曰：可得而亲，则可得而疏也。
　　不可得而利，
　　明皇曰：无欲，故不可得而利。○河曰：身不欲富贵，口不欲五味。
　　不可得而害；
　　明皇曰：不争，故不可得而害也。○河曰：不与贵争利，不与勇争气。○弼曰：可得而利，则可得而害也。
　　不可得而贵，
　　明皇曰：体道自然，故不可得而贵。○河曰：不为乱世主，不处暗君位。
　　亦不可得而贱，
　　明皇曰：洗然无滓，故不可得而贱。○河曰：不以乘权，故骄，不以失志，故屈。○弼曰：可得而贵，则可得而贱也。
　　故为天下贵。
　　明皇曰：体了无滞，言忘理畅，锐纷尽解，光尘亦同，既难亲疏，不可贵贱，故为天下至责矣。○河曰：其德如此，天子不得臣，诸侯不得屈，与世沉浮，容身避害，故为天下贵也。○弼曰：无物可以加之者。○雱曰：不言者，非密而不言，诚无所事言，何则？不见一法故也。不见一法，故物物而不物於物，况可得而亲疏贵饯者，物而已矣。彼物物而不物於物，故莫之爵而常贵也。
　　以正治国章第五十七
　　以至河国
　　河曰：以，至也。天使正身之人，使正有日治国也。○雱曰：治国在乎尽道之正而已，无容私智。
　　以奇用兵，
　　河曰：奇，诈也。天使诈伪之人，使用兵也。○雱曰：兵非有道之器，而圣人所不能无，但不以为常，故曰以奇用也。
　　以无事取天下。
　　明皇曰：在宥天下，贵乎无为；若以政教理国，奇诈用兵，斯皆不合於道。唯无事无为，可以取天下，此三句标也。○河曰：以无事无为之人，使取天下为之主。○弼曰：以道治国则国平，以正治国则奇兵起也。以无事则能取天下也。上章云其取天下者，常以无事，及其有事，不足以取天下也。故以正治国，则不足以取天下，而以奇用兵也。夫以道治国，崇本以息末，以正治国，立辟以攻末，本不立而末浅，民无所及，故铃至於奇用兵也。○雱曰：以正治国，则天下自服，奚以有事为哉。盖天下神器，唯无为者能有之，故下云。
　　吾何以知其然哉？以此。
　　明皇曰：以此，下知之。○河曰：此，今也，老子言我何以知天意然哉，以今日所见知之也。
　　夫天下多忌讳，而民弥贫。
　　明皇曰：以政理国，动多忌讳，人失作业，故．令弥贫。○河曰：天下谓人主也，忌讳者，防禁也，令烦则奸生，禁多则下作相殆，故贫。○雱曰：事为之禁，则民扰而失业，故贫也，此乱之所始。
　　民多利器，国家滋昏。
　　明皇曰：利器，谓权谋，人主以权谋为多，不能反实，下则应之以诈谲，故令国家滋益昏乱。○河曰：利器者，权也。民多权则视者眇於目，听者惑於耳，上下不亲，故国家昏乱。○弼曰：利器凡所以利己之器也。民强则国家弱。○雱曰：有利器则必有机心，机心生则下难知，故国家昏也。
　　人多仗巧，奇物滋起。
　　明皇曰：人主以使巧为多，不能见素，下则应之以奢泰，故令淫奇之物滋起也。○河曰：人谓人君百里诸侯也，多知侠巧，谓刻画官观，雕琢服章，奇物滋起，下则化上，饰金铁玉，文绣彩色，日以滋甚。○弼曰：民多智慧则巧伪生，巧伪生则邪事起。○雱曰：古初之民，器用鄙朴，下逮末俗，制作弥精，巧思日生，风俗愈弊，非常之事，由此滋多。一本利作仗。
　　法令滋彰，盗贼多有。
　　明皇、王弼二本物作令。○明皇曰：无为既失，法令益明，窃法为奸#3，尽成盗贼，岂非多有乎？○河曰：法物，好物也，珍好之物，滋生彰着，则农事废，饥寒并至，故盗贼多有也。○弼曰：立正欲以息邪，而奇兵用，多忌讳欲以耻贫，而民弥贫。利器欲以强国者也，而国愈昏多，皆合本以治末，故以致此也。
　　故圣人云：
　　河曰：谓下事也。
　　我无为而民自化，
　　河曰：圣人言我修道承天，无所改作，而民自化成也。○雱曰：无为则体常，上体常则民亦体常，故自化。申上文利器之义。
　　我好静而民自正，
　　河曰：圣人言我好静，不言不教，民皆自忠正也。○雱曰：好静则复性，上复性则民亦复其性，故自正。申上文盗贼之义。
　　我无事而民自富，
　　河曰：我无得役征召之事，民安其业，故皆自富。○雱曰：无为好静，故能无所事，而民遂其生，夫岂多忌讳哉。
　　我无欲而民自朴。
　　明皇曰：无为则清静，故人自化。无事则不扰，故人自富。好静则得性，故人自正。无欲则全和，故人自朴。此无事取天下矣。○河曰：我常无欲，去华文，微服饰，民则随我为质朴也。○弼曰：上之所欲，民从之速也。我之所欲唯无欲，而民亦无欲而自朴也。此四者崇本以息末也。○雱曰：申上文奇物之义，窃尝论曰：圣人之治也，化之以无为，正之以好静，使各遂於富庶，而要其终也，复之朴而已夫。然则岂有利器奇物，而假法令以为制哉。凡民之所以毁朴趋伪，皆在於多欲也。上诚无欲，则民安得欲乎，此帝皇之极致也。一本自富在自正前。
　　其政闷闷者第五十八
　　其政闷闷，
　　河曰：其政教宽大，闷闷昧昧，似若不明也。
　　其民淳淳；
　　明皇曰：政教闷闷，无为宽大，人则应之淳淳然而质朴矣。○河曰：政教宽大，故民淳淳富厚，相亲睦也。○弼曰：言善治政者，无形无名，无事无正，可举闷闷然，卒至於大治，故日其政闷闷也。其民无所争竞，宽大淳淳，故曰其民淳淳也。
　　其政察察。
　　河曰：其政教急疾，言次於口，听央於耳也。○雱曰：察察，治已甚也。
　　其民缺缺。
　　明皇曰：政教察察有苛急，人则应之，缺然而凋弊矣。○河曰：政急民不聊生，故缺缺日以疏薄。○弼曰：立刑名，明赏罚，以检奸伪，故日察察也。殊类分析，民怀争竞，故日其民缺缺。○雱曰：缺如器物破缺，言不全也。
　　祸兮福之所倚，
　　河曰：倚，因也。夫祸因福而生，人遭祸而能悔过责己，修善行道，则祸去而福来。
　　福兮祸之所伏。
　　河曰：祸伏匿於福中，人得福而为骄恣，则福去祸来也。
　　孰知其极？
　　明皇曰：倚，因也。伏，藏也。上言其政闷闷，俗则以为无政理之体，人反淳淳然而质朴，此则祸为福之所因也。其政察察，而俗则以为有政理之衍，人乃缺缺然而凋弊，此福为祸之所藏也。○河曰：祸福相生，谁能知其穷极时。○雱曰：万物通乎一气，而一气之运，往而复返，终则有初，转徙如流，无有穷极，故祸福相代，如彼四时。圣人唯知其然，故事贵适中，不为已甚，若夫察察之政，欲崇正而禁奇，止妖而兴善，以尽天下之福，而不知奇正相生，妖善迭化，志欲为福，而不知福极为祸，故庄周寓言於才与不才之闷，然则推而为政，其亦在察与不察之闷乎。故曰其政闷闷，盖如上说，则其於善
　　恶是非，若有所不辨，是以小智睹之，意或不快也。此句与荒兮未央之语同，盖彼齐唯阿，此等祸福，理皆一致。
　　其无正邪？
　　明皇、王弼二本正下有邪字。○河曰：无，不也，谓人君不正其身，其无国也。○雱曰：言谁知善治之极乎，唯无正可举，无刑可名，闷闷然而天下大化，是其极也。○雱曰：大运不留，当时者为是，欲定奇正，而不知正不可常，则可谓知乎。虽然以为无正者，是以无正为正者也。邪者，疑辞，亦不定乎无正也。
　　正复为奇，
　　河曰：奇，诈也，人君不正，下虽正，复化上为诈也。○弼曰：以正治国，则便复以奇用兵矣，故正复为奇。
　　善复为妖。
　　明皇曰：祸福之极，岂无正邪，但众生迷执，正者复以为奇诈，善者复以为妖祥，故祸福倚伏，若无正尔。○河曰：善人皆复化上为妖祥也。○弼曰：立善以和物，则便复有妖，妖佞之患也。
　　人之迷，其日固久。
　　明皇曰：以正为奇，以善为妖，如此迷倒，其为日也固以久矣。○河曰：言人君迷惑失正以来，其日已固久。○弼曰：言人之迷惑，失道固久矣，不可便正善治以责。○雱曰：民失其性而不冥，夫道自有生以来，盖已如此，非一日之积矣，而为政者方乃事其察察，然而欲使天下毕协於吾一偏之正，既为不可，而又不知其所谓正者，未尝正也。圣人则不然，虽方廉且直，以道德之光烛天下，而体常混然不示人以逵，故民得安，常复朴而风俗淳淳也，岂日小补之哉。
　　是以圣人方而不割，
　　河曰：圣人行方正者，欲以率下，不以割截人也。○弼曰：以方导物，舍去其邪，不以方割物，所谓大方无隅。○雱曰：大方无隅，言混然也。若有割绝之逵，则与物分界矣。
　　廉而不剧，
　　明皇、王弼二本害作剧。○河曰：圣人康清，欲以化民，不以伤害人也。今则不然，正己以害人也。○弼曰：康，清康也。创，伤也。以清康清民，令去其污，不以清康创伤於物也。○雱曰：虽有康隅，不至於剧也。一本剧作秽，非。
　　直而不肆，
　　河曰：肆，申也，圣．人虽直，曲己从人，不自申之也。○弼曰：以直导物，令去其僻而不以直激沸於物也，所谓大直若屈也。○雱曰：直而肆则有其直，大直於理为直，而常委曲以从理。
　　光而不耀。
　　明皇曰：圣人善化，不割彼而为方，不创彼而为廉，不申彼而为直，不耀彼而为光，修之身而天下自化矣。肆，申也。○河曰：圣人虽有独知之明，常如暗昧，不以耀乱人也。○弼曰：以光鉴其所以迷，不以光照求其隐匿也，所谓明道若昧也。此皆崇本以息末，不攻而使复之也。○雱曰：光以烩物谓之耀，和其光归其明者，岂耀以烩物哉。
　　治人事天章第五十九
　　治人，
　　河曰：谓人君治理人民。
　　事天，
　　河曰：事，用也。当用天道，顺四时。
　　莫若啬。
　　明皇曰：音，爱也。人君将欲治人事天之道，莫若爱费，胧仓禀实，人知礼节，三时不害，则天降之嘉祥。人和可以理人，天保可以事天矣。○河曰：啬，食也。治国者当爱民财，不为奢泰，治身者当爱精气，不放逸。○弼曰：莫如犹莫过也。啬，农夫农人之治田，务去其殊类，归於齐一也。全其自然，不急其·荒病，除其所以荒病，上承於天命，下绥百姓，莫过於此。○雱曰：治人在乎正己，事天在乎尽性，此两者一於音而已。葆其精神，不以外耗内者，啬也。人之本真，充塞六极，无所不徧，而终至於不足者，侈有为而轻自用故也。唯啬也故能全吾所受命於天，而不多费於妄作，然则性其有不尽者乎，已其有不正者乎。孟子曰：尽其心，知其性，所以事天也。盖全其初之所命，则天心得矣。人则与我同其所受者也，我诚全则同者应矣，其於治也，何有哉。
　　夫唯啬，是以早复。
　　明皇曰：何以聚人？日财，故能俭爱，则四方之人将襁负而至，早服事其君矣。服，事也。○河曰：早，先也，服，德也。夫独爱民财爱精气，则能先得天道也。○弼曰：复，常也。○雱曰：动极而静，则其复晚矣。唯啬者不侈於费己，其去本也未尝远，故复静为早。一本复作服，非
　　早复谓之重积德。
　　明皇曰：夫能检啬，以是有德，人归有德，早事其君，故云重积德。○河曰：光得大道，是谓重积德於己也。○弼曰：唯重积德不欲锐速，然后乃能使早复其常，故曰早复谓之重积德者也。○雱曰：德不外耗，则积於内矣，积於内而资纳无穷，其为积也，积之又积者也。
　　重积德，则无不克。
　　明皇曰：圣人积德，四海归仁，则无有不能制服者矣。克，能也。○河曰：克，胜也。重积德於己，则无不胜。○雱曰：尽性之人，盖将生天生地，宰制造化，其於事物，何所不能。
　　无不克，则莫知其极。
　　明皇曰：人君之德，无有不能制御者，则无远不至，故四方莫知其穷极也。○河曰：无不克胜，则莫有知己德之穷极也。○弼曰：道无穷也。○雱曰：尽性则大矣，大而化之，则圣矣，化则无穷，故莫知其极也。
　　莫知其极，可以有国。
　　明皇曰：莫知其穷极，然后可以为有国。○河曰：莫知己德有极，则可以有社稷，为民致福。○弼曰：以有穷而往国，非能有国也。○雱曰：圣人糠秕土直，足以陶铸尧舜，其於有国也何有。
　　有国之母，可以长久。
　　明皇曰：有国而茂养百姓者，则其福祚可以长久矣。○河曰：国身同也，母，道也，人能保身中之道，使精气不劳，五神不苦，则可以长久。○弼曰：国之所以安，谓之母，重积德，是唯图其根，然后营末，乃得其终也。○雱曰：有国之母，所以有国者也，莫知其极者是。
　　是谓深根固柢，
　　河曰：人能以气为根，以精为蒂，如树根不深，则枝蒂不坚则落，言当深藏其气，固守其精，使无漏泄。○雱曰：人以性命为根，外乎此者，枝叶也，失性之人，盛枝叶以伤根，根伤则精气衰而蒂不固，此所以早毙也。夫唯音则不以外伤其根，根深则蒂固，蒂固则形连乎命而迟脱矣。柢，一本作蒂，音义同。
　　长生久视之道。
　　明皇曰：积德有国，则根深而蒂固矣。深固者，是长生久视之道。○河曰：深根固蒂者，乃长生久视之道。○雱曰：精神发见於目，故人死则目暝而无光，能啬以深根则蒂固，而根深其视久矣。
　　治大国章第六十
　　治大国若烹小鲜。
　　明皇曰：烹小鲜者不可挠，理大国者不可烦。烦则人劳，挠则鱼烂。○河曰：鲜，鱼。烹小鱼不去肠，不去鳞，不敢挠，恐其糜也。治国烦则下乱，治身烦则精散。○弼曰：不扰也，躁则多害，静则全真，故其国弥大，而其主弥静，然后乃能广感众心矣。○雱曰：烹鲜之衍，唯待其自熟，无所施其巧，搅而挠之则渍矣。治国之道亦然，大国小鲜者，明所治虽大，得其道则甚易为也。
　　以道花天下者，其鬼不神。
　　明皇曰：以道临莅天下，不求有妄之福，故鬼无以见其神明。○河曰：以道德居位治天下，则鬼不敢见其精神以犯人也。○弼曰：治大国则若烹小鲜，以道往天下则其鬼不神也。○雱曰：民不扰则得尽其性，民尽其性则天地之和应，而万物无不遂矣。故鬼亦安其处而不能为神也。人鬼殊道而每至於相干者，
　　阴阳之气有整而交失其所，故万物得乘衅矣。
　　非其鬼不神，其神不伤人。
　　明皇曰：上言其鬼不神，非谓鬼歇灭而无神，但有其神而不见怪以伤人也。○河曰：其鬼非无精神也，邪不入正，不能伤自然之民。○弼曰：神不害自然也，物守自然则神无所加，神无加则不知神之为神也。
　　非其神不伤人，圣人亦不伤人。
　　明皇曰：鬼见神怪则伤人，圣人有为则伤人，今鬼所以不见神怪而伤人者，盖以圣人无为清静故尔。○河曰：非鬼神不能伤害人，以圣人在位，不伤害人，故鬼不敢干之也。○弼曰：道洽则神不伤人，神不伤人则不知神之为神，道洽则圣人亦不伤人，圣人不伤人则亦不知圣人之为圣也，犹云非独不知神之为神，
　　亦不知圣人之为圣也，夫恃威网以使物者，治之衰也。使不知神圣之为神圣，道之极也。○雱曰：唯圣人不伤人，故天地之和应，而人鬼各遂，两不相伤也。
　　夫两不相伤，
　　河曰：鬼与圣人，俱两不相伤也。
　　故德交归焉。
　　明皇曰：鬼神伤人则害国亏本，圣人伤人则匮神乏#4祀，今两不相伤物，故德交归焉。○河曰：夫两不相伤，人得治於阳，鬼得治於阴，人得全其性命，鬼得保其精神，故德交归焉。○弼曰：神不伤人，圣人亦不伤人，圣人不伤人，神亦不伤人，故日两不相伤也。神圣合道交归之也。○雱曰：人归德於鬼，鬼归德於人。
　　道德真经集注卷之八竟
　　#1为：原无，据正统道藏本唐玄宗注补。
　　#2故：原作『政』，据正统道藏本唐玄宗御注本改。
　　#3奸：原作『其』，据正统道藏本唐玄宗注本改。
　　#4乏：原作『之』，据正统道藏本唐玄宗御注本改。
　　道德真经集注卷之九
　　明皇河上公王弼王雱注
　　大国者下流章第六十一
　　大国者下流。
　　河曰：治大国当如居下流，不逆细微。○弼曰：江海居大而处下，则百川流之。大国居大而处下，则天下流之。故曰大国下流也。○雱曰：如江海之於百谷。
　　天下之交。
　　明皇曰：下流者，谦德也。大国当下流开纳，则天下之人交至也。○河曰：大国天下士民之所交会也。○弼曰：天下之所归会者也。
　　天下之牝。
　　河曰：牝者，阴类也。柔谦和而不愠也。○弼曰：静而不求，物自归之。○雱曰：当以雌静受物，一本天下之交字。
　　牝常以静胜牡，
　　河曰：女所以屈於男，阴胜阳以安静，下先求之也。
　　以静为下。
　　明皇曰：天下之人交至者，归於谦德，则如牝以雌静，常为牡动所求，由以静为下。○河曰：阴道以安静为谦下。○弼曰：以其静，故能为下也。牝，雌也，雄躁动责欲，雌常以静，故能胜雄也。以其静复能为下，故物归之也。○雱曰：一本云以其静为之下。
　　故大国以下小国，
　　弼曰：大国以下，犹云以大国下小国。
　　则取小国。
　　河曰：能谦下之则常有之。○弼曰：小国则附之。
　　小国以下大国，则取大国。
　　明皇曰：大取小，以为臣妾。小取大，以为援助。○河曰：此言国无大小，能执谦畜人则无过失也。○弼曰：大国纳之也。故或下以取，或下而取。
　　明皇曰：以者，大取小。而者，小取大。○河曰：下者谓大国以下小国，小国以下大国，更以义相取。○弼曰：言唯修卑下，然后乃各得其所。○雱曰：天性非能下人，以好为之者，非欲取人，但天性自下人，而人自归之者。
　　大国不过欲兼畜人，
　　河曰：大国不失下，则兼并小国而牧畜之。
　　小国不过欲入事人。
　　明皇曰：大国执谦德而下小国者，不过欲兼畜小国为臣妾。小国赞贡赋以下大国者，不过欲入事大国为援助。○河曰：使为臣仆。两者各得其所欲，故大者宜为下。明皇曰：一求臣妾，一求援助，是两者各得其所欲，然大国者常戒於满盈，故特云大者宜为下。○河曰：大国小国各欲得其所，大国又宜为谦下。○弼曰：小国修下，自全而已，不能令天下归之。大国修下，则天下归之，故日各得其所欲，则大者宜为下也。○雱曰：均之有取，大　国以下小国，则为乐天，乐天者道　也，小国以下大国，则为畏天。畏乐　天者势也。
　　道者万物之奥章第六十二
　　道者，万物之奥，
　　明皇曰：万物皆资妙本以生成，是万物取给之所，故兴言云为万物之奥。奥，内也。○河曰：奥，藏也。道为万物之藏，无所不容也。○弼曰：奥犹爱也，可得庇荫之辞。○雱曰：大道深密，能庇覆万物，而万物之所伏藏。
　　善人之宝。
　　明皇曰：善人知守道者昌，失道者亡，故常宝贵之，而无息累也。○河曰：善人以道为身宝，不敢违。○弼曰：宝以为用也。○雱曰：善人之所宝，圣人则体之矣。一本作所宝。
　　不善人之所保，
　　明皇曰：保，任也，不善之人，不能宝贵至道，及有息难，即欲以身保任於道，自求免尔。○河曰：道者不善人之所保倚也。遭息逢急，犹自知悔卑下。○弼曰：保以全也。
　　美言可以市，
　　河曰：美言者独可於市耳，大市交易而退，不相宜善言美语，求者欲疾得，买者欲疾售也。
　　尊行可以加於人。
　　明皇曰：甘美其言，可以求市，尊高其行，可以加人，以况圣人，以甘美法味之言，尊高清静之行，以化不善之人，亦如市贾之售，相率而从善矣。故下文云。○河曰：加，别也。人有尊贵之行，可以别异於凡人，未足以尊道。○弼曰：言道无所不先，物无有贵於此也。虽有珍宝璧马，无以正之。美言之则可以夺众货之贾，故日美言可以市也。尊行之则千里之外应之，故曰可以加於人也。○雱曰：美言尊行，道之末流，而犹足以市且加於人，况道者乎。一本无於字。
　　人之不善，何弃之有？
　　明皇曰：不善之人，亦在化之而已，何弃遗之有乎？○河曰：人虽不善，当以道化之，盖三皇之前，何有弃民，德化淳也。○弼曰：不善当保道以免仿。○雱曰：市以利合者也，人性忌其上而不可加者也，苟有美言尊行，则虽利者可与交，而加人而人不忌矣。然则有道者，其於化人，何所不服哉，故於人之不善，无所弃也。
　　故立天子，置三公，
　　明皇曰：共教不善之人。○河曰：欲使教化不善之人。○弼曰：言以尊行道也。
　　虽有拱璧，以先驷马，不如坐进此道。
　　明皇曰：三公辅佐，虽以合拱之璧，先导驷乘之马以默之，犹不如坐进此无为之道於吾以化人尔。○河曰：虽有美璧先驷马而至，故不如坐进此道。○弼曰：此道上之所云也，言故立天子，置三公，尊其位，重其人，所以为道也，物无有贵於此者，故虽有拱抱宝璧以先驷马而进之，不如坐而进此道也。○雱曰：天子三公以化民为己任，有道则天下将自宾，璧马所以招贤，招贤为政之大者也，虽得贤而己不能进道，则民犹不服，故未若不求乎外，而进道之要也。
　　古之所以贵此道者何也？
　　明皇曰：何，问辞也。
　　不日求以得，
　　河曰：古之所以贵此道者，不日远行求索，近得之於身。
　　有罪以免耶？
　　河曰：有罪谓遭乱世暗君，安行刑诛，修道则可以解死，免於众耶也。○雱曰：求以得，故善人宝之，有罪以免，故不善人保之。
　　故为天下贵。
　　明皇曰：道在於悟，不在於求，不如财帛，故可日日求而得之，故云不日求以得。既悟则自无罪累，岂待有罪方求免邪？可以为天下贵尔。○河曰：道德洞远，无不覆济，全身治国，恬然无为，故可为天下贵也。○弼曰：以求则得，求以免则得免，无所而不施，故为天下贵也。
　　为无为章第六十三
　　为无为，
　　河曰：因成修，故无所造作。○雱曰：为道也。
　　事无事，
　　河曰：预设备，除烦省事也。○雱曰：事道也。
　　味无味。
　　河曰：深思远虑，味道意也。○弼曰：以无为为居，以不言为教，以恬淡为味，治之极也。○雱曰：味道也，此三事者，皆为道之常，为此道者，虽以无为为常，而不敢以无，故轻乎有物，但遇物以道，而及乎有物，则不敢忽也，故下文云。
　　大小多少，
　　河曰：陈其戒令也。欲大反小，欲多反少，自然之道也。○雱曰：畏事之小如大，真事之少如多，《庄子》曰：不忽於人。
　　报怨以德。
　　明皇曰：於为无为，於事无事，於味无味者，假令大之与小，多之与少，既不越分，则无与为怨者。逐境生心，违分伤性，则无大无小，皆为怨慧。今既守分全和，故是报怨以德。○河曰：修道行善，绝祸於未生也。○弼曰：小怨则不足以报大怨，则天下之所欲诛，顺天下之所同者德也。○雩曰：以直报怨者，事也。以德报怨者，德也。事则吉凶与民同息，故已上诸法，一不可废，若夫德则不见有物，安得怨乎。如上三事，体道者也，方其体道，故当如此尔。举怨而以德，则知无所不用德。
　　图难於其易，
　　河曰：欲同难事，当於易时未及成也。
　　为大於其细。
　　明皇曰：肆情纵欲者，於为无不难，於事无不大，今欲图度其难，营为其大，当须於性未散而分未越，则是於其易细也。○河曰：欲为大事，必作於小，祸乱从小来也。○雩曰：任德者虽以无为常，而及乎事物之际，常斋戒以临之，《书》曰：兢兢业业，一日二日万机。《庄子》曰：有而为易乎，昊天不宜，天下之祸，常生於所忽，戒乎其易与细，则终无尤矣。
　　天下之难事，必作於易，
　　河曰：从易生难。
　　天下之大事，必作於细。
　　明皇曰：明上文所以预图为也。○河曰：从细至着。○雩曰：易则发於所忽，细则从微至着。
　　故圣人终不为大，
　　河曰：处谦虚也。
　　故能成其大。
　　明皇曰：因云大事必作於细，将明圣人所以能成其大者，以不为其难事大事，故能成其尊大尔。○河曰：天下共归之也。○雩曰：圣人常修细务，以成大功，功业既成，所谓大人也。《诗》曰：小难尽废，则中国微矣。此亦明大治之在积小也。
　　夫轻诺必寡信，
　　河曰：不重言也。
　　多易必多难，
　　明皇曰：轻诺许人，必寡於信，动作多易，后必多难。○河曰：不慎息也。
　　是以圣人犹难之，
　　河曰：圣人动作举事，犹进退重难之，欲塞其源。○弼曰：以圣人之才，犹尚难於细易，况非圣人之才，而欲忽於此乎，故日犹难之也。
　　故终无难矣。
　　明皇曰：难为轻诺多易，故终无难大之事。○河曰：圣人终身无息难之事，犹避害深也。○雩曰：圣人非但慎微，可不生事，常以事为惮，而不轻易於有为，故终无难也。
　　其安易持章第六十四
　　其安易持，
　　河曰：治身治国，安静者易守持也。
　　其未兆易谋。
　　明皇曰：言人正性安静之时，将欲执持，令不散乱，次虽欲起心，尚未形兆，谋杜绝之，使令不起，并甚易尔。○河曰：情欲祸患，未有形兆时易谋止也。○雱曰：戒在事物之先，所谓为之於未有。
　　其脆易浮，
　　河曰：祸乱未动於朝，情欲未见於色，如脆弱易破除。○雱曰：一本浮作破。
　　其微易散。
　　明皇曰：欲心初染，尚自危脆，能绝之者，脆则易破。祸患初起，形兆尚微，将欲防之，微则易散尔。○河曰：其未彰着微小，易散去也。○弼曰：虽失无入有，以其微脆之故，未足以兴大功，故易也。此四者皆说慎终也，不可以无之故而不持，不可以微之故而弗散也。无而弗持，则生有焉，微而不散，则生大焉，故虑终之患，如始之祸，则无败事。○雱曰：救於已然之始，所谓治於未乱
　　为之於未有，
　　明皇曰：覆上易持易谋也，所以易者，为营为於未有形兆尔。○河曰：欲有为，当於未有萌芽之时，塞其端也。○弼曰：谓其安未兆也。
　　治之於未乱。
　　明皇曰：覆上易破易散也，所以易者，为除理之於未成祸乱尔。○河曰：治身治国，於未乱之时，当塞闭其门也。○弼周：谓闭微脆也。
　　合抱之木，生於毫末。
　　河曰：从小成大。○雱曰：长也。
　　九层之台，起於累土。
　　河曰：从卑立高。○雱曰：积也。
　　千里之行，始於足下。
　　明皇曰：此二者喻其不早良图，使后成患。○河曰：从近至远。○雱曰：进也此三者皆自近及远，从微至着，物化之理也。故圣人不敢造事物之端，以开天下，诚恐因而复大，去本日远，贻息将来也。故日化而欲作，吾将镇以无名之朴，然则圣人之虑息也不亦早乎。
　　为者败之，
　　河曰：有为於事，废於自然，有为於义，废於仁，有为於色，废於精神也。
　　执者失之。
　　明皇曰：凡情不能因任，营为分外，为者求遂，理必败之。於事不能忘遣，动成执着，执着求得，理必失之。○河曰：执利遇息，执道全身，坚持不得，推让反还。○弼曰：当以慎终除微，慎微除乱，而以施为治之，刑名执之，反生事原，巧辟滋作，故败失也。○雱曰：真常无所，有所则违，为之执之，皆属意作，吾有此意，民意日生，夫然岂所谓持其安而谋其未兆者。
　　是以圣人无为，故无败。
　　河曰：圣人不为华文，不为色利，不为残贼，故无败坏也。
　　无执，故无失。
　　河曰：圣人有德以教愚，有财以与贫，无所执藏，故无所失於人也。○雱曰：吾不败常失性，则天下亦尽。
　　其常性矣。
　　故民之从事，常於几成而败之。明皇曰：人之始从事於善者，常於近成而自败之。○河曰：从，为也。民人为事，常於功德几成而贪位好名，奢泰盈满，而自败也。○弼曰：不慎终也。○雱曰：事有常运，时至即成，《庄子》曰：美成在久，而民愚无知，昧於此理，躁而欲速，以人助天，故事已几成而每至自败，此则以人胜天，以故灭命，以事胜道之过也。
　　慎终如始，则无败事矣。
　　明皇曰：慎其终末，常如始从善之心，则必无过败之事。○河曰：终当如始，不当懈怠。○雱曰：事常自为，不假人力，如种苗者，但当深其根，去其害，则秋至而成，理可待也。
　　是以圣人欲不欲，
　　河曰：圣人欲人所不欲，人欲彰显，圣人欲伏光，人欲文饰，圣人欲质朴，人欲色，圣人欲於德也。○雱曰：不欲之欲，非无欲也，欲在於不欲耳，故不贵难得之货而已。
　　不贵难得之货；
　　明皇曰：难得之货，为性分所无者，今圣人於欲不欲，不营为於分外，故常全其自然，是不贵难得之货。○河曰：圣人不眩为服，不贱石而贵玉。○弼曰：好欲虽微，争尚为之兴，难得之货虽细，贵盗为之起也。○雱曰：圣人所谓无为无执者，故未至於释然都忘也，但不於性分之外，更生一切耳，且民饱食暖衣，性所不免，欲此而已，不为有欲。而离性之后，更贵难得之货，此乃愚人迷妄，失本已远故也。故圣人常欲不欲，以据其迷而反之性。
　　学不学，
　　河曰：圣人学人所不能学，人学智诈，圣人学自然，人学治世，圣人学治身，守道真也。○雱曰：不学之学，非无学也，所学在於不学耳，以复众人之所过故也。
　　以复众人之所过。
　　河曰：众人学问反，过本为末，过实为华，复之者，使反本也。○弼曰：不学而能者，自然也。喻於不学者过也。故学不学，以复众人之所过。○雱曰：众人逐末多事，圣人以不学之学，据其过而反之道。
　　以辅万物之自然，
　　河曰：教人反本实者，欲以辅助万物自然之性也。
　　而不敢为。
　　明皇曰：圣人不求过分之学，是於学不学，将以归复众人过分之学，以辅其自然之性，故不敢为俗学与多欲也。○雱曰：辅自然者，《庄子》所谓反以相天是也，为之则以人灭天矣，故不敢为。然则万物安乎性命之常，而事物无所兆矣，夫岂有脆之可浮，微之可散者哉。
　　古之善为道者章第六十五
　　古之善为道者，
　　河曰：说古之善，以道治身，及治国者。
　　非以明民，
　　河曰：不以道教民，明智巧诈也。
　　将以愚之。
　　明皇曰：人君善为道者，非以其道明示於人，将导之以和，使归复於朴，令如愚尔。○河曰：将以道德教民，使朴质不诈伪。○弼曰：明谓多见巧诈蔽其朴也，愚谓无知守真，须自然也。○雱曰：所恶夫愚者，不明乎理而抵冒法禁，今则不然，反常复朴，无事巧伪而已，《诗》曰：不识不知，顺常之则。
　　民之难治，以其智多。
　　明皇曰：君将明道以临下，人必役智以应上，智多则诈兴，是以难理。○河曰：以其智多故为巧伪。○弼曰：多智巧诈，故难治也。○雱曰：智则难知。
　　故以智治国国之贼；
　　明皇曰：以，用也。人君任用多智之臣，使令理国，智多必作法，法作则奸生，故是国之贼。○河曰：使智慧之人治国之政事，又远道德，妄作威福，为国之贼。○弼曰：智犹治也，以智而治国，所以谓之贼者，故谓之智也。民之难治，以其多智也，当务塞兑闭门，令无知无歌，而以智卫动民邪心，既动复欤巧卫防民之伪，民知其衍，防随而避之，思惟密巧，奸伪益滋，故日以智治国国之贼也。○雱曰：任察以治，则民争出於智诈矣。《庄子》曰：开人者贼生，此之谓也。
　　不以智治国，国之福。
　　明皇曰：若不用巧智之臣，但取纯德之士，使偃息蕃魏，弄丸解难，自然智诈日薄，淳朴日兴，人和年丰，故是国之福也。○河曰：不使智慧之人治国之政事，则民守正直，不为邪饰，上下相亲，君臣同力，故为国之福也。○雱曰：君人在乎法天，法天在乎体道，释道而智，非其任矣，若夫至人无思无为，而天下复朴者，福可胜言哉。《庄子》曰：闭天者德生，此之谓也。
　　知此两者，亦楷式。
　　明皇曰：役智诈则害於人，任纯德则福於国，人君能知此两者，委任纯德之臣，是以为君楷模法式。○河曰：两者谓智与不智者，智者能为贼，不智者能为福，是治身治国之法式也。○雱曰：楷一本作稽。
　　能知楷式，是谓玄德。
　　明皇曰：人君常知所委任，是谓深玄至德矣。○河曰：玄，天也，能知治身及治国之法式，是谓与天同德也。
　　玄德深矣远矣，
　　河曰：玄德之人深不可测，远不可极也。○弼曰：楷，同也，今古之所同，则不可废，能知楷式，是谓玄德，玄德深矣远矣。
　　与物反矣，
　　河曰：玄德之人与万物反异，万物欲益己，玄德施与人也。○弼曰：反其真也。○雱曰：物，事也，任德者，与事相反，而事卒以之治，比本末之说也。世人所见者浅近，徇末而昧於本，故但见事而不知德也。
　　然后乃至大顺。
　　明皇曰：玄德深＇远，能与物反，归复其本，令物乃至大顺於自然之性也。○河曰：玄德与万物反异，故能至大顺，顺天理也。○雱曰：方其任德之时，若反於事，而事终以治，反近情而顺大势故也。一本作乃复至於大顺。
　　江海为百谷王章第六十六
　　江海所以能为百谷王者，以其善下之也，
　　河曰：江海以卑，故众流归之，若民归就王。
　　故能为百谷王。
　　明皇曰：江海所以能令百川委输归蟹王者，以其善能卑下之，故百川朝宗矣。○河曰：以卑下故能为百谷王也。○雱曰：王者归往之义，能不物物，乃归矣。
　　是以圣人欲上人，
　　河曰：欲在民上。
　　以其言下之；
　　河曰：法江海处谦虚。
　　欲先人，
　　河曰：欲在民之前也。
　　以其身后之。
　　河曰：先人而后己也。
　　是以圣人处上而人不重，
　　河曰：圣人在民上为主，不以尊贵龙下，故民戴而不为重。
　　处前而人不害。
　　明皇曰：谦为德柄，尊用益光，以言谦下之，百姓忻戴，故处其上而人不以为重，以身退后之，百姓子来，故处其前而人不以为害也。○河曰：圣人在民前，不以光明蔽后，民亲之若久母，无有欲害之心也。○雱曰：一本有也字。
　　是以天下乐推而不厌。
　　明皇曰：以是不重不害之故，故天下之人乐推崇为之主，而不厌倦。○河曰：圣人恩深爱厚，视民如赤子，故天下乐推进以为主，无有厌也。○雱曰：圣人岂计利而为此哉，亦德而已矣，德下之则形上矣，德后之则形先矣，故常为天下贵也。
　　以其不争，
　　河曰：天下无厌圣人时，是由圣人不与人争先后也。
　　故天下莫能与之争。
　　明皇曰：圣人谦退，不与物争，天下共推，谁与争者？○河曰：言人皆争自为，无与吾争无为。
　　天下皆谓章第六十七
　　天下皆谓我道大，似不肖。
　　明皇曰：肖，似也。老君云：天下之人皆谓我道大，无所象似，我则答云。○河曰：老君言天下谓我德大，我则佯愚似不肖。
　　夫唯大，故似不肖。
　　河曰：唯独名德大者为身害，故佯愚似若不肖，无所分别，无所割截，不贱人而自贵。
　　若肖久矣，
　　河曰：肖，善也。谓辨惠也，若大辨惠之人，身高自贵，行察察之政，所从来久矣。
　　其细也夫。
　　明皇曰：夫唯我道至大，故无所象似。若如代问诸法，有所象似，则不得称大，久已微细也夫。○河曰：言辨惠者唯如小人也，非长者。○弼曰：久矣其细，犹日其细久矣，肖则失其所以为大矣，故夫日若肖久矣其细也。○雱曰：肖者有所似，道为万物祖，故体道者，物当似我，我岂似物乎。盖有所似则是象彼，则彼必大而我小矣。
　　我有三宝，
　　雱曰：凡此三宝，皆俗情所谓小，而乃至人之所以为大也。
　　宝而持之：
　　明皇曰：我道虽大，无所象似，然有此三行甚可珍贵，能常保倚执持，可以理身理国也。○河曰：老子言我有三宝，抱持而保倚。
　　一曰慈。
　　河曰：爱百姓若赤子。○雱曰：慈主於爱，爱物仁也，而独称慈者，仁则广德以覆下，於末为盛矣。老子方语其本，故不日仁而日慈。慈者父道，仁之本，而不假为者也。
　　二曰俭。
　　河曰：赋敛若取之於己也。○雱曰：俭之为德，寡欲也，贵本也，爱物也，一言而三善，至者其检乎，若孔子曰：礼与其奢也，宁检。盖圣人制礼将以为俭，而方其为礼也，不得独检，非礼则末，非老子则不知本，本乎本乎，圣人之道，於是为至乎。
　　三日不敢为天下先。
　　明皇曰：慈则广救，俭则足用，不敢为天下先，故乐推而不厌。○河曰：执谦退，不为倡始也。○雱曰：於《易》则谦是也，天地人神皆以谦为贵，故圣人宝之。
　　夫慈故能勇；
　　明皇曰：慈仁敏，故勇於救济也。○河曰：以为仁，故能勇於忠孝也。○弼曰：夫慈以陈则胜，以守则固，故能勇也。○雱曰：慈者不争而胜，勇莫大焉。
　　俭故能广；
　　明皇曰：节俭爱费，财用有余，故功施益广也。○河曰：天子身能节俭，故民日用广矣。○弼曰：节俭爱费，天下不匮，故能广也。○雱曰：区区以奢侈自广者，其狭甚矣，唯无以末伤本，无以外灭内者，至广也。
　　不敢为天下先，
　　河曰：不为天下首先。
　　故能成器长。
　　明皇曰：慈俭之德，谦益光，推先与人，人够不厌，故能成神器之长。○河曰：成器长谓得道人也，我能为道人之长也。○弼曰：唯后外其身，为物所归，然后乃能立成器，为天下利，为物之长也。○雱曰：此圣人之行，故但为器长而已，若道之长则未尝在物后也。
　　今舍其慈且勇，
　　河曰：今世人舍慈仁，但为勇武也。○弼曰：且犹取也。
　　舍其俭且广，
　　河曰：舍其俭约，但为奢华。
　　舍其后且先，
　　河曰：舍其后己，但为人先。
　　死矣。
　　明皇曰：今舍慈且勇，勇则害物。合检且广，广则伤财。含后且先，先则人怨。伤财害物，聚怨於人，是必死之道，故云死矣。○河曰：所行如此，动入死地。○雱曰：以人灭天，以事胜道，借使幸免，盖失所以生矣。三宝皆天德而本者也。
　　夫慈，以陈则正
　　弼曰：相□而不避於难，故正也○雱曰：正如正兵之正，正兵之言师整而不动也，爱民如子，则民爱之如父，不令而齐矣。彼倒戈攻于后，以此者上不慈故也。一本作以战则胜。
　　以守则固。
　　明皇曰：用慈以战，利在全众，用慈以守，利在安人，各保安全，故能胜固矣。○河曰：夫慈人者，百姓亲附，并心一意，故以战则胜敌，以守卫则坚固。○雱曰：战守主於杀伐，而尚以慈为德，则余事可知。
　　天将救之，以慈卫之。
　　明皇曰：以慈守，岂但人和，天道孔明，亦将救卫。战胜，天救也。守固，天卫也。是皆以慈故，故云天将救之，以慈卫之。○河曰：天将救　助善人，必与慈人之性，使能自营助也。○雱曰：三宝皆以慈为心，言天救卫之者，以其慈也。
　　善为士章第六十八
　　善为士者不武，
　　明皇曰：士，事也。善以道为理国之事者尚德，故云不武。○河曰：言贵道德不贵武力。○弼曰：士，卒之帅也。武，尚先陵人也。○雱曰：士非成德之称，故士之为言察也，武也。狱师曰士，取其察。卒帅曰士，取其武。夫以武为事者，德在乎不武，所以为之本也。故武者不失为士，而非德士也。为士之善，其以德乎。
　　善战者不怒，
　　明皇曰：事不得已，必须应敌，以慈则善，故不凭怒。○河曰：善以道战者，禁邪於胸心，绝祸於未萌，无所诛怒也。○弼曰：后而不先，应而不唱，故不在怒。○雱曰：武王一怒而安天下者，其事而已，德则未尝怒也。
　　善胜敌者不争。
　　明皇曰：师克在和，和则善胜，全胜之善，故不交争。○河曰：善以道胜敌者附近以仁，来远以德，不与敌争，而敌自服也。○弼曰：不与争也。○雱曰：不争之德，有时而争，争之者事也，德则未尝争也。
　　善用人者为之下。
　　明皇曰：。说以使人，令尽其力，必先下之，是为善用。
　　是谓不争之德，
　　河日：谓上为之下也。是乃不与人争之道德也。○雱曰：是德也，非事也，此言德经也，故常言德，它皆如此。
　　是谓用之力，
　　河曰：能身为人下，是谓用人臣之力。○弼曰：用人而不为之下，则力不为用也。○雱曰：天下皆助之，故不用力而胜强也。
　　是谓配天
　　河曰：能行此者，德配天也。○雱曰：不徇事而得德，故能尽性。尽性则人道备，故可以配天。
　　古之极。
　　明皇曰：善胜是不争之德，为下是用人之力，能如此者，可以配天称帝，是古之至极要道也。○河曰：是乃古之极要道也。○雱曰：一本此有也字，古之极者，大中之道也。
　　道德真经集注卷之九竟
　　道德真经集注卷之十
　　明皇　河上公　王弼　王雩注
　　用兵有吉闷章第六十九
　　用兵有言：
　　明皇曰：老君伤时王残人於兵，故托古以陈戒。有言者，谓下句。○河曰：陈用兵之道，老子疾时用兵，故托此设其义也。
　　吾不敢为主，
　　河日：主，先也，不敢先举兵。
　　而为客。
　　河曰：客者，和而不倡，用兵当承天而后动。○雱曰：造攻自呜条，为兵主者也。朕载自亳，为客者也。
　　不敢进寸而退尺。
　　明皇曰：主有动作，则生事而贪。无营为，则以慈自守。自守则全胜，生事则败亡。进虽少，不能无事，退虽多，不失谦让，故不敢进於寸，而退於尺。○河曰：侵人境界，利人财宝为进，闭门守城为退。○雱日：不勇於杀伐。
　　是谓行无行，
　　明皇曰：为客退尺，不与物争，虽行应敌，与无行同矣。○河曰：彼遂不止，为天下贼，虽行诛之，不行执也。○弼曰：彼遂不止。○雱曰：至仁之兵，有征无战，与无行同。
　　攘无臂，
　　明皇曰：攘臂所以表怒，善战不怒，带　故若无臂可攘。○河曰：虽欲大　怒，若无臂可攘也。
　　扔无敌，
　　明皇曰：仍，引也。引敌者，欲争不争，故若无敌可引。○河曰：虽欲仍引之心，若无敌可仍也。○弼曰：行谓行陈也，言以谦退哀慈，不
　　敢为物先，用战犹行无行，攘无臂，执无兵，仍无敌也，言无与之抗也。
　　执无兵。
　　明皇曰：执兵所以表杀，今以慈为主，故虽执兵，与无兵同。○河曰：虽欲执持之，若无兵刃可持用也。何者？伤彼之民，罹罪於天，遭不道之君，愍忍丧之痛也。○雱曰：虽有战之名，前无敌者，故与不战同。
　　祸莫大於轻敌，
　　河曰：夫祸乱之害，莫大於欺轻敌人，侵取不休，轻战贪财。
　　轻敌则几丧吾宝。
　　明皇曰：为祸之大，莫大於轻侮敌人，轻侮敌人者，则殆丧吾以慈之宝。○河曰：几，近也。宝，身也。欺轻敌人，近丧身也。○弼曰：言
　　吾哀慈谦退，非欲以取强，无敌於天下也。不得已而卒至於无敌，斯乃吾之所以为大祸也。宝，三宝也，故曰几亡吾宝。○雱曰：兵，凶器也，仁人之兵，虽所向无前而不敢轻敌，轻敌则丧其慈，丧慈则有不胜也。
　　故抗兵相加，
　　河曰：两敌战也。
　　哀者胜矣。
　　明皇曰：抗，举也。两国举兵以相加，则慈哀於人者胜。○河曰：哀者慈仁，士卒不远於死。○弼曰：抗，举也。若，当也。哀者必相惜，而不趣利避害，故必胜。○雱曰：哀怜之心慈也，慈故能勇，所以胜。一本作相若，亦通。若之言兵力相敌也。窃尝论之，《书》曰：威克厥爱允济，又曰：勖哉夫子，尚桓桓，亦何哀之有。而老子之言兵，独常如此者，论兵之道也。彼则兵之事也，圣人岂异意哉，而不同者，时而已矣。
　　吾－禹甚易知章第七十
　　吾言甚易知，甚易行。
　　明皇曰：老君云：吾所说言契理，故易知，简事，故易行。○河曰：老子言吾所言省而易知，约而易行也。
　　而天下莫能知，莫能行。
　　明皇曰：天下之人滞言而不悟，烦事而不约，故莫能知，莫能行。○河曰：人恶柔弱，好刚强也。○弼曰：可不出户窥牖而知，故曰甚易知也，无为而成，故曰甚易行也。惑於躁欲，故曰莫之能知也。迷於荣利，故曰莫之能行也。○雱曰：圣人顺性命之至，以为教言，不烦而简事，不奇而常反身，则知率性则合，苟欲知之行之，不亦甚易乎。凡天下之难事，皆起於合本逐末，与妄为构，故内外交乱，奇物滋出，而智不能胜也。夫唯异此，则一辞可尽，虽甚易知甚易行，而莫能知莫能行者，用心於末而务奇与难故尔。一本作人莫之能知能行。
　　言有宗，事有君。
　　明皇曰：言者在理，理得而言忘，故言以无言为宗。事者在功，功成而、不宰，故事以无事为君也。○河曰：我所言有宗祖根本，事有君臣上下，世人不知者，非我之无德，心与我反。○弼曰：宗，万物之宗也，君，万事之主也。○雱曰：言以理为归，事以道为主，知理与道，则言与事虽多，无难知者也。
　　夫唯无知，是以不吾知也。
　　明皇曰：夫唯俗人无了悟之知，是以不知我无言无事之教。○河曰：夫唯世人也，是我德之阁，不见於外，穷微极妙，故无知也。○弼曰：以其言有宗，事有君之故，故有知之人，不得不知之也。○雱曰：所知非至理，则所谓知者，非知也。自以为知而不知圣人，则可谓知乎。
　　知我者希，则我贵矣。
　　明皇曰：了知我忘知之意者希少，
　　则我不言之教者至贵。○河曰：希，少也。唯达道者乃能知我，故为贵也。○弼曰：唯深，故知之者希也。知我益希，我亦无匹，故日知我者希，则我贵也。○雱曰：道大则知者少，历万世而知者一人，是旦暮遇之也。一本作则我者贵。
　　是以圣人被褐怀玉。
　　明皇曰：被褐者，晦其外。怀玉者，明其内。故知我者希尔。○河曰：被褐者，薄外。怀玉者，厚内。匿宝藏德，不以示人也。○弼曰：被褐者同其尘，怀玉者宝其真也。圣人之所以难知，以其同尘而不殊，怀玉而不渝，故难知而为贵也。○雱曰：岂辨以相示乎。
　　知不知章第七十－
　　知不知，尚矣。
　　河曰：知道言不知，是乃德之上。○雱曰：不识不知，真知之极。
　　不知知，病矣。
　　明皇曰：了法性空，本非知法，於知忘知，是德之上。不知知法，本性是空，於知强知，是行之病。○河曰：不知道言知，是乃德之病。
　　弼曰：不知知之不足任，则病也。○雱曰：道不可知，且不足知，而彼乃昭然有知，是未尝知道也。未尝知道，而自以为知，则是妄见一切耳，其病大矣。
　　夫唯病病，是以不病。
　　明皇曰：夫唯能病强知之病．’是以不为强知所病。○河曰：夫唯能病，若众人有强知之病，是以不自病。
　　圣人之不病，以其病病，
　　河曰：圣人无此强知之病者，以其常若众人有此病也。
　　是以不病。
　　明皇曰：唯圣人所以不病者，以其病众生强知之病，是以不病。○河曰：以此非人也，故不自病，夫圣人怀通达之知，托於不知者，欲使天下质朴忠正，各守纯性。小人不知道意，而妄行强知之事，以自显着，内伤精神，灭寿消年也。○弼曰：病病者，知所以为病。○雱曰：病而
　　不自知，病者终莫悟矣。
　　民不田久威章第七十二
　　民不畏威，则大威至矣。
　　明皇曰：有威而可畏，谓之威。、言人於小有不。畏，拙於慎微，则至於大可畏。○河曰：威，害也。人不畏小害，则大害至，谓死亡也。畏之者，当爱精神，承天顺地也。○雱曰：民朴而生厚，则畏威。上失其道，多乎有为，以小其道，塞其生，枚民巧伪雕薄，而威不能服也。夫如是，则天诛所加，祸乱将起，故曰大威至。
　　无狭其所居，
　　明皇曰：神所居者，心也。无狭者，除情去欲，使虚而生白。○河曰：谓心居神，当宽柔不当急狭也。
　　无厌其所生。
　　明皇曰：身所生者，神也。无厌者，少思寡欲，使不劳倦。○河曰：人所以生者，为有精神，托空虚，喜清静，饮食不节，忽道念色，邪僻满腹，为伐本厌神。○弼曰：清静无为，谓之居，谦后不盈谓之生，虽其清静，行其躁欲，弃其谦后，任其威权，则物扰而民僻，威不能复制，良民不能堪其威，则上下大溃矣，天诛将至，故日民不畏威，则大威至。无狭其所居，无厌其所生，言威力不可任也。○雱曰：民性本自广大流通，而世教下衰，不能使之复朴，乃蹙其居之广而使狭，厌其生之通而使塞。夫唯狭其居，故民不淳而伪，唯厌其生，故民不厚而薄狭。圣人不然，使民逍遥乎天下之广居，而各遂其浩然之性，则其有干威者乎。《庄子》曰：稀韦氏之国，黄帝之囿，尧舜之官，汤武之室，此明世世下衰，渐狭其居也。彼圣人岂有优劣乎，而居乃渐狭者，所遭之时则然也。
　　夫唯不厌，
　　弼曰：不自厌也。是以不厌。明皇曰：夫唯人不厌神，是以神亦不厌人。○河曰：夫唯独不厌精神之人，洗心浊垢，恬怡无欲，则精神居之不厌也。○弼曰：不自厌，是以天下莫之厌。○雱曰：上不自厌其生而尽性，故民亦得尽性也。《庄子》曰：不厌其天，此之谓也。厌者，天厌之厌。
　　是以圣人自知，
　　河曰：自知己之得失。
　　不自见。
　　河曰：不自显见德美於外，故之於内。○弼曰：不自见其所知，以耀光行藏也。
　　自爱，
　　河曰：自爱其身以保精气。
　　不自贵。
　　明皇曰：自知其身，防可畏之事，自爱其身，无厌神之咎，不自见其能以犯息，不自贵其身以聚怨也。○河曰：不自贵高荣名於世。○弼曰：自贵则物狭厌居生。○雱曰：自见则矜我，自贵则贱物，此所以自狭其居，自厌其生，亦以狭民之居，厌民之生也。自知则明乎性，而不为妄。自爱则保其身，而不为非，夫然则岂至於干天之威也。
　　故去彼取此。
　　明皇曰：去彼见贵，取此知爱。○河曰：去彼自见自贵，取此自知自爱。
　　勇於敢章第七十三
　　勇於敢则杀，
　　河曰：勇敢有为，则杀身也。○弼曰：必不得其死也。
　　勇於不敢则活。
　　明皇曰：敢谓果敢，言人勇於果敢从事，则失於谦柔退让，必害於身，故云则杀。不敢者，则可以活身矣。○河曰：勇於不敢有为，则活其身。○弼曰：必济命也。○雱曰：勇敢者，任气生事，轻死以徇其所为，以事为道者也。勇不敢者，迫而后动，不先物以争功，以道为事者也。
　　此两者，
　　河日：谓敢与不敢也。
　　或利或害。
　　河日：活身为利，杀身为害。○弼曰：俱勇而所施者异，利害不同，故日或利或害也。○雱曰：人之所利，天实害之，故日天之君子，人之小人，人以为小人则固流俗之所后也，而天实先之。
　　天之所恶，
　　河曰：恶有为也。
　　孰知其故？
　　明皇曰：两者，敢与不敢也。或，有也。能知不敢者有利，敢者有害，当须勇於不敢，此勇敢之人。动有灾害，乃天之所恶，孰能知其故哉？○河曰谁能知天意之故而不犯。○众曰：下愚小智，但见众人之所利而不知天所恶也，故下文明天道之所以然，当视以为法。
　　是以圣人犹难之。
　　明皇日：圣人犹难为勇敢之事。○河曰：言圣人之明德，犹难者勇敢，况无圣人之德而欲行之乎。○雱曰：圣人与天合德，尚不敢轻诺多易也。
　　天之道，不争而善胜，
　　明皇曰：此下言天道谦虚，以戒人事勇敢。天不与物争，四时盈虚，物无违者，故善於胜。○河曰：天不与人争贵贱，而人自畏之。○弼曰：夫唯不争，故天下莫能与之争。○雱曰：天为群物之父，岂与赤子为敌乎，此所以善胜也。
　　不言而善应。
　　明皇曰：天何言哉？福善祸淫，曾无差武，故云善应。○河曰：天不言，万物自动以应时。○弼曰：顺则吉，逆则凶，不言而临应也。○雱曰：天何言哉，四时行焉，百物生焉，福善祸淫，酬醉万变，无一不至。
　　不召而自来，
　　明皇曰：天道不召物所从己，物不能违，自来顺天尔。○河曰：天不自来顺天尔。万物皆负阴而向阳。呼召，万物皆负阴而向阳。○弼曰：处下则物自归。○雱曰：见召於人，臣子之道。天为君父，孰能制之，运至则来，非有召也。
　　坦然而善谋。
　　明皇曰：天道玄远，繟然宽大，垂象示变，人可则之，故云善谋也。○河曰：繟，宽也，天道虽宽博，善谋虑人事，修善行恶，各蒙其报也。○弼曰：垂象而见吉凶，先事而设诫，安而不忘危，未兆而谋之，故曰坦然而善谋也。○雱曰：常易故坦然而险故善谋。一本作繟然。
　　天网恢恢，疏而不失。
　　明皇曰：天之网罗，虽恢恢疏远，刑淫赏善，毫分不失。○河曰：天所网罗，恢恢其大，虽疏远，司察人善恶，无有所失。○雱曰：天任理而不任意，其祸福也付之自为，如木有华，还当结实，岂或开而结之哉，而无一不如法者。今世之人，多疑祸福之应，械以小智，自私任意，而不知理，故但见一曲而不睹夫大政也，故知此道也，则世间善恶祸福，随其器之大小，各有迟速之度，要当报之，无有免者。且圣人为政尚贵闷闷，诚使天道之大，而察察其意，则其报复也，岂能周乎。
　　民常不畏章第七十四
　　民常不畏死，
　　河曰：治国者刑罚酷深，民不聊生，故不畏死也。治身者，嗜欲伤神，责财杀身，民不知畏之也。
　　奈何以死惧之？
　　明皇曰：纵放情欲，动之死地，习以为常，常无畏者，人君当以清静化之，奈何更立刑法，以诛杀恐惧之乎？○河曰：人君当宽刑罚，教民去情欲，奈何设刑法，以死惧之。○雱曰：上失其道，俗雕民困，民无所赖生，以抵冒法禁，而上犹以死惧之，然则所杀虽多，乱终不止，则秦以下是也。
　　若使民常畏死，
　　河曰：当除己之所残克，教民去利欲也。
　　而为奇者，吾得执而杀之，孰敢？
　　明皇曰：若使民人皆从清静之化，不敢溺情纵欲，常畏於死，而独为奇诈者，假令吾势得执杀此奇诈之人，孰敢即杀？故下文云。○河曰：以道教民，而民不从，反为奇巧，乃应王法执而杀之，谁敢有犯者。老子伤时王不先道德化之，而先刑罚。○弼曰：诡异乱群，谓之奇也。○雱曰：好生之德，洽于民心，而民重死，然后刑行而物服矣。
　　常有司杀者杀。
　　明皇曰：如此奇诈之人，天网不失，是常有天之司杀者杀之。○河曰：司杀者，天居高临下，司察人过，天网恢恢，疏而不失也。
　　而代司杀，是代大匠断。
　　明皇曰：人君好自执杀，必不得天理，是犹拙夫代大匠断木。○河曰：天道至明，司杀有常，犹春生夏长，秋收冬藏，斗杓运移，以节度行之，人君欲代杀之，是犹拙夫代大匠斲木，劳而无功也。○雱曰：君尊臣卑，各有常分，君以无为而任道，臣以有为而治事，道之与事，相去远矣。故典狱则有司杀，治木则有大匠，君不与焉，仰成而已。世皆知代断之非，而不悟代杀之失，《庄子》曰：上亦有为也，下亦有为也，是上与下同德。传曰：舜何为哉，恭己正南面而已。道实兼事，故君得兼臣，然君而事事，失其所以为君矣。臣之事事而杀伐，尤为非道，故深言之。盖经称不以兵强天下，而犹曰以道佐主者，诚以以道为主，则岂暇议彼哉。一本而作夫。
　　夫代大匠断，希有不伤其手矣。
　　明皇曰：拙夫代断，岂但伤材，亦自伤其手。人君任刑，代彼司杀，岂唯残害百姓，抑亦自丧天和也。○河曰：人君行刑罚，犹拙人代大匠斯，则方圆不得其理，还自伤代天杀者。夫纪纲不得其纪纲，还受其殃也。○弼曰：为逆顺者之所恶忿也，不仁者人之所疾也，故曰常有司杀也。○雱曰：代断伤手而已，代杀乃失其道也。一本无有字。
　　民之饥章第七十五
　　民之饥，以其上食税之多也，
　　河曰：人民所以饥寒者，以其君上税食下太多。
　　是以饥。
　　明皇曰：天下之民所以饥之不足者，以其君上食用赋税之太多故尔。○河曰：民皆化上为贪，叛道违德，故饥。○雱曰：张官职禄，制礼用财，将以富民也。而费多增税，末盛本衰，适使之饥而已。一本无也字。
　　民之难治，以其上之有为也。
　　河曰：民之不可治者，以君上多欲，好有为也。
　　是以难治，
　　明皇曰：天下之人所以难理化者，以其君上之有为，有为#2则多难，多难则诈兴，是以难理。○河曰：是以其民化上有为，情伪难治。○雱曰：任察生事，将以治民，而人困俗雕，巧伪弥出，愈难治矣。观上古与后世即其验也。
　　人之轻死，以其求生之厚也，
　　河曰：人民轻犯死者，以其求生活之道太厚，贪利以自危。
　　是以轻死。
　　明皇曰：天下之人所以轻其死者，以其违分求生太厚之故，是以轻死。○河曰：以求生太厚之故，轻入死地也。○雱曰：生者不有其生，则生常全，既过於厚，则求欲无已，触刑陷险，视死轻矣。此三者皆以其求，害其所以求，盖明无为之理。
　　唯无以生为者，是贤於贵生也。
　　明皇曰：自然之分足则生全，若养过其分则生亡矣。故夫唯无以厚其生为者，是贤於矜贵其生。○河曰：夫唯独无以生为务者，爵禄不干於意，财利不入於身，天子不得臣，诸侯不得使，则贤於贵生也。○弼曰：言民之所以僻，治之所以乱，皆由上不由其下也，民从上也。疑此非老子之所作。○雱曰：厚生必至於轻死，唯无以生为，乃常全矣。贵生者，但贤於轻死，未若无以生为之至也。此篇三事但明其一，则余二可知也。
　　人之生章第七十六
　　人之生也柔弱，
　　河曰：人生含和气，抱精神，故柔弱也。
　　其死也坚强。
　　河曰：人死和气竭，精神亡，故坚强也。
　　草木之生也柔脆，
　　河曰：和气存也。
　　其死也枯槁。
　　河曰：和气去也。
　　故坚强者死之徒也，柔弱者生之徒也。
　　明皇曰：生之柔弱，和气全也。死之坚强，和气散也。欲明守柔弱者，全生保年。为强梁者，丧身失性。○河曰：以其上二事观之，知坚强者死，柔弱者生也。
　　是以兵强则不胜，
　　明皇曰：见哀者胜，故知恃强者必败。○河曰：强大之兵，轻战乐杀，毒流怨结，众弱为一，强故不胜。○弼曰：强兵以暴於天下者，物之所恶也，故必不得胜。○雱曰：善胜者积小不胜以为大胜，今此以强为德，则其事必弱也。
　　木强则共。
　　明皇曰：本强大，故处於下。枝条柔弱，共生於上。盖取其柔弱者在上，强梁者在下，故下文云。○河曰：木强大，枝叶共生其上也。○弼曰：物所加也。○雱曰：伐而共之。
　　故坚强居下。
　　弼曰：大之本也。
　　柔弱处上。
　　河曰：兴物造功，大木处下，小物处上，大道抑强扶弱，自然之效。○弼曰：枝条是也。○雱曰：窃尝论之：阴阳道也，阴先而阳后，天地物也，天尊而地卑，故语德则柔弱足以胜刚强，计事则刚强足以制柔弱，世之人睹事而不明乎德，故所谓强者常至於与死为徒也。一本作强大处下。
　　天之道章第七十七
　　天之道，其犹张弓乎？
　　明皇曰：天道玄远，非喻不明，故举张弓以彰其用。○河曰：天道暗昧，举物类以为喻也。
　　高者抑之，下者举之，有余者损之，不足者与之。
　　明皇曰：张弓如此，乃能命中，是犹天道亏盈益谦，欲令人君法天字人，故示抑高举下之道。○河曰：言张弓和调之如是，乃可用。夫抑高举下，损强益弱，天之道也。
　　天之道，损有余补不足。
　　河曰：天道损有余而益谦，常以中和为上也。○雱曰：天道任理，故均。一本补作与。
　　人之道则不然，
　　河曰：人道则与天道反也。○弼曰：与天地合德，乃能包之，如天之道，如人之量，则各有其身，不得相均。如唯无身，无私乎自然，然后乃能与天地合德。
　　损不足以奉有余。
　　明皇曰：天道平施，裒多益寡，人则违天，翻损不足。○河曰：世俗之人，损贫以奉富，夺弱以益强也。○雱曰：人道任情，故不均。
　　孰能损有余而奉不足於天下者，其唯道乎。
　　明皇曰：谁能以己之有余，奉与天下之不足乎？独有道者能尔。○河曰：言谁能居有余之位，自省爵禄以奉天下不足者乎，唯有道之君能行也。○雱曰：有道者与天合道。一本云孰能以有余奉天下唯有道者。
　　是以圣人为而不恃，
　　明皇曰：圣人法天，称物均施，施平於物，而不恃其功。○河曰：圣人为德施，不恃其报也。
　　功成不居。
　　明皇曰：推功於物，不处其成。○河曰：功成事就，不处其位。○雱曰：一本居作处字。
　　其不欲见贤耶。
　　河曰：不欲使人知己之贤，匿功不居荣名，畏天损有余也。○雱曰：恃为处功则见贤，见贤则有余，是招损之道也。一本无邪字。
　　天下柔弱章第七十八
　　天下莫柔弱於水，
　　河曰：圆中则圆，方中则方，拥之则止，次之则行。
　　而攻坚强者，莫之能先，
　　河曰：水能怀山襄陵，磨铁消铜，莫能胜水而成功也。
　　其无以易之也。
　　河曰：夫攻坚强无以易於水。○雱曰：水方圆曲直随物万变，而初不易已，此所以终能胜物也。夫玉石坚强矣，而持以攻物，有时而碎者，以其可易耳。一本云天下柔弱莫过於水。
　　弱之胜强，
　　河曰：水能灭火，阴能消阳。
　　柔能胜刚，
　　河曰：舌柔齿刚，齿先舌亡。
　　天下莫不知，
　　河曰：知柔弱者长久，刚强者折伤也。
　　而莫之能行。
　　明皇曰：柔弱之道，胜於刚强，天下未有不知者，知有此道，不能行也。○河曰：耻谦卑，好强梁。○雱曰：得一者寡。一本作故柔胜刚，弱胜强。
　　是以圣人言：
　　河曰：谓下事也。
　　受国之垢，是谓社稷主；
　　河曰：君能受国之垢浊者，若江海不逆小流，则能长保其社稷，为一国君主也。○雱曰：垢未若不祥之甚，故但为社稷主。
　　受国之不祥，是谓天下王。
　　明皇曰：引万方之罪，是受国之垢浊。称孤寡不谷，是受国之不祥。其德如此，则社稷有奉，故天下之人归往矣。○河曰：君能引过自与，代民受不祥之殃，则可以王有天下。○雱曰：圣人所以能柔弱者，体水以为德也。受垢不祥，其纳污受辱之义乎，此可谓智者道尔。
　　正言若反。
　　明皇曰：受．国之垢，为社稷主，受国不祥，为天下王，是必正言初若反俗，故云正言若反。○河曰：此乃正直之言，世人不知以为反言。○雱曰：反於小知之近情，而合於大道之至正。
　　和大怨章第七十九
　　和大怨者，
　　明皇曰：与身为怨对之大者，情欲也。和谓调和也。此言人君欲以言教调和百姓，使无情欲，故日和大怨。○河曰：爨人者死，伤人者刑，以相和报。
　　必有余怨，
　　明皇曰：立教化人，不能无迹，斯迹之弊，还与为怨，故曰必有余怨。○河曰：任刑者，夫人情必有怨及於良人也。○弼曰：不明理其契，以致大怨已至，而德以和之，其伤不复，故必有余怨也。○雱曰：上礼为之而莫之应，则攘臂而仍之，天下始有怨矣。既不能反常复本，而方乃以联合欢，则怨必弥起。
　　安可以为善？
　　明皇曰：既有余怨，则不可以为善。○河曰：言一人呼嗟则失天心，安可以和怨为善也。○雱曰：意若为善，而不善之本也。
　　是以圣人执左契，
　　河曰：古者圣人执左契，合符信也。无文书法律，刻契合符以为信也。○弼曰：左契者，防怨之所由生也。
　　而不责於人。
　　明皇曰：左契者，心也。心为阳藏，与前境契合，故谓之左契尔。圣人知立教则必有逵，有述则是余怨，故执持此心，使令清静，下人化之，则无情欲，不烦诛责，自契无为。○河曰：但刻契之信下，责人以他事也。○雱曰：左契取於人，右契取人，左无事而右主权，故古者分契之法如此也。圣人执左契不从事於物，而物自来合，吾应其合者尔。所谓感而遂通天下之故也。然则圣人常受天下之责而无责人之心，是以终无怨。《庄子》曰：以得为在人，以失为在己，汤曰：万方有罪，罪在朕躬，此之谓也。记曰：献牛马者操右契，盖默者并券以进，是知左契乃受责者之所执。《史记》曰：操右券以责事。
　　故有德司契，
　　河曰：有德之君司察契信而已。○弼曰：有德之人念思其契，不令怨生，而后责於人也。○雱曰：下从事於物，而应物之合者。
　　无德司彻。
　　明皇曰：司，主也。彻，通也。言有德之君主司心契，则人自化。无德之主，则将立法以通於人，为法之弊，故未为善。○河曰：无德之君，背其契信，司人所失。○弼曰：彻，司人之过也。○雱曰：彻，通也，物物求通，其塞多矣。
　　天道无亲，常与善人。
　　明皇曰：司契则清静，立法则凋残，皇天无亲，唯德是辅，故人君者，常思化淳於无为，不可立法而生事。○河曰：天道无有亲疏，唯与善人，则与司契者也。○雱曰：唯天无亲，但善则与之，明天与圣人同道也。
　　小国寡民章第八十
　　小国寡民，
　　河曰：圣人虽治大国，犹以为小，俭约不奢泰。民虽众，犹若寡少，不敢劳之也。○弼曰：国既小，民又寡，尚可使反古，况国大民众乎，故举小国而吉也。○雱曰：小制国寡，聚民则淳厚，盖国大民众则利害相摩，巧伪日生，观都邑与聚落之民，质诈殊俗，则其验也。
　　使民有什伯之器而不用也。
　　明皇曰：什，仵也。伯，长也。此章明人含淳和，无所求及，适有人材器，堪为什件伯长者，亦无所用之矣。○河曰：使民各长部曲什伯，贵贱不相犯也。器谓农人之器，而不用征召，夺民良时也。○弼曰：言使民虽有什伯之一器，而无所用之，
　　当何患不足也。
　　雱曰：十人所共谓之什器，百人所共谓之百器。清静之治，务使民各遂其生理，而不妄兴作，终无连群聚众之事，故虽器有什伯而不用也。
　　使民重死，
　　河曰：君能为民兴利除害，各得其所，则民重死而贪生也。
　　而不远徙。
　　明皇曰：少思寡欲，不轻用其生，敦本无求，故不远迁徙也。○河曰：政令不烦，则民安其业。故不远迁徙，离其常处。○弼曰：使民不用，惟身是宝，不贪货路，故各安其居，重死而不远徙也。○雱曰：乐生遂性，故重死安土无求，故不远徙。无道之世，质薄事多，而利欲胜乎好生，末盛本衰，而贪求在乎分外，故触刑陷险，如履平地，而车辙足边交於四方，此亦乱之极也。虽有舟舆，无所乘之。河曰：清静无为，不作烦华，不好出入游娱也。
　　虽有甲兵，无所陈之。
　　河曰：无怨恶於天下。○雱曰：民自足於性分之内，则无远游交战之患。
　　使民复结绳而用之。
　　明皇曰：舟舆所以利迁徙，甲兵所以徇攻战，两者无欲，故无所乘悚。反朴还淳，复归于三皇结绳之用矣。○河曰：去文反质，信无欺也。○雱曰：事简民淳，故无用文契。
　　甘其食，
　　明皇曰：不贪滋味，故所食常甘。○河曰：甘其蔬食，不思食百牲也。
　　美其服，
　　明皇曰：不事文绣，故所服皆美。○河曰：美其恶衣，不贵五色。○雱曰：甘食美服，无事而富也。
　　安其俗，
　　明皇曰：不饰栋宇，故所居则安。○河曰：安其茅茨，不好文饰之屋。
　　乐其业。
　　明皇曰：不浇淳朴，故其俗可乐。○河曰：乐其质朴之俗，不转移也。
　　邻国相望，鹦犬之声相闻，
　　明皇曰：言其近。○河曰：相去近也。○雱曰：人遂其生，故繁息而乐。
　　使民至老死不相往来。
　　明皇曰：无求之至。○河曰：其无情欲。○弼曰：无所求欲。○雱曰：近而不交，无求於外也。此尽性之治，故民亦尽其性。窃尝考《论语》、《孟子》之终篇，皆称尧舜禹汤圣人之事业，盖以为举是书而加之政，则其效可以为比也。老子，大圣人也，而所遇之变，适当反本尽性之时，故独明道德之意，以收敛事物之散，－而一之於朴。诚举其书以加之政，则化民成俗，此篇其效也。故经之义终焉。杨子云为《法言》，亦终乎唐虞之言，盖有法乎孔孟与此书也，然子云之说，诚得施於天下，亦何足以与乎圣人之业，可谓有其意矣，而言之过也。一本无使字。
　　信言不美章第八十一
　　信言不美，
　　明皇曰：信言者，圣教也。信实之言，不钧於俗，故不美。○河曰：信言者，如其实。不美者，朴且质也。○弼曰：实在质也。○雱曰：信言要於道，道之出言，淡乎无味，何美之有。
　　美言不信。
　　明皇曰：美言者，代教也。甘美之言，动合於俗，故不信。○河曰：滋美之言者，孳孳华词。不信者，饰伪多空虚也。○弼曰：本在朴也。○雱曰：离道而语事物，故虽足以美浅闻之听，而非至论也。且言者风波也，何以美为。
　　善者不辩，
　　明皇曰：善者在行，无辩说。○河曰：善者以道修身，不彩文也。○雱曰：言近指远，不假繁辞。
　　辩者不善。
　　明皇曰：巧滞辫说，故不善。○河曰：辩者巧言也。不善者，舌致患也。土有玉掘其山，水有珠浊其渊，辫口多言亡其身。○雱曰：言以明
　　道而已，要不烦，何用多说。孔子曰：辞达而已。
　　知者不博，
　　河曰：知者谓知道之士，不博者，守一元也。○弼曰：极在一也。○雱曰：极当在乎至微，何事於博。
　　博者不知。
　　明皇曰：知者了悟也，博者多闻也。○河曰：博者多见闻，不知者失真要也。○雱曰：溺乎事物之众，而不能反约，愚之甚者，安在乎有知。
　　圣人无积，
　　明皇曰：积者执言滞教，有所积聚也。圣人了言忘言，悟教遗教，一无执滞，故云不积。○弼曰：无私自有，唯善是与，任物而已。○雱曰：圣道运乎无方，而我常无滞，故以至无而供万物之求，积而有之，则所得鲜矣，安能大而化之乎，此明知者不博。
　　既以为人己愈有。
　　河曰：既以为人施设德化，已愈有德。○弼曰：物所尊也。○雱曰：为人者，施於事业以治天下也，因其势而利之，则吾道不亏，而事业弥广矣。一本为作与，非。
　　既以与人己愈多。
　　明皇曰：此明法性无尽。言圣人虽不积滞言教，然以法味诱导凡愚，尽以与人，於圣人清静之性，曾无喊耗，唯益明了，故云愈有愈多。有，明自性，多，明外益。○河曰：既以财贿布施与人，而财益多，如日月之光，无有尽时也。○弼曰：物所归也。○雱曰：与人者，授之以道也，授人以道，如天生物，吾未尝费而物日以伙。既云无积，故又明其能赡足万物，盖唯无积，乃所以能足也。
　　天之道，利而不害。
　　河曰：天生万物，爱育之，令长大无所伤害也。○弼曰：动常生成之也。○雱曰：天者群物之宗，常以慈畜万物，岂有害之之意，此明信言不美。夫天理常夷美於此，则害於彼矣。
　　圣人之道，为而不争。
　　明皇日：举天道利物不害者，将明圣人之道施为弘益，常以与人，故不争也。○河曰：圣人法天，所施为化成事就，不与下争功名，故能全其圣功也。○弼曰：顺天之利，不相伤也。○雱曰：一气自运，万物必遂，圣人体大运以有为，行迟速於常度，岂有心於争乎。夫唯如此，故於立言垂法，亦因时乘理，适可而已，非为辩也。然而终以此句者，诚欲体道德之说，莫尚於为而不争。老子经意终於第八十篇，此篇总序其作经之意，亦由南华尽於庄子之死，而更有《天下》一篇，兼明道术之是非，以自积着书之迹。
　　道德真经集注卷之十竟
　　#1不：原本无，据正统道藏本唐玄宗御注本改补。
　　#2『有为』二字原脱，据正统道藏本唐玄宗注本补。
　　#3受：原作『为』，据正统道藏本唐玄宗御注本改。
　　释音
　　櫰而羊切。蹙居月切。昧音妹。贷吐代切。螫失亦切。攫俱缚切。怀子垒、又子委切。嘎一迈切。蒂常音。难乃旦切。脆七岁切。辟音避。繟音固。恢苦回切。陟角切。赂音路。愈任与切。纯杜本切。
　　后序
　　老氏之书，传於世也久矣，其言微，其旨远，而莫能极。学者非明白洞达。穷道德性命之理，未易测其津涯也。夫老氏岂欲为甚高之论，以取惑於世，盖至道之极，窈冥昏默，虽圣人犹且不能名方。道术既散之际，苟不示其发髴，明其大略，则天下后世，有愚而不灵者，荡然无所适，茫然无所守，不知大道之本原，而为倒置之民也。於是不得已强而为之言以明。夫道大焉，弥满六合而无外，小焉，入乎纤介而无间，其玄则为众妙之门，其粗则治家治国治天下，无乎不在。昔之为注者有三，曰河上公，日明皇，日王弼，夫三家之说，其间不能无去取，然各有所长，要其归宿，莫非究大道之本。近世王雱深於道德性命之学，而老氏之书，复训厥旨，明微烛隐，自成一家之说，则八十一章愈显於世。然世之学者，以老氏为虚无无用之文，少尝加意，陈言鄙论自以为得，殊不知大道之本，由老氏而后明，老氏之经，由数家而后知，非俗学者所易闻也。
　　太守张公，深达夫道德性命之理，以文章作人，以经卫训多士，常患夫执经者不知道，乃命黉舍之学者，参其四说，无复加损，刊集以行於时，而广其教，俾夫承学之士，知老氏之书非徒为虚诞之辞，极深研精，皆足以造乎至理，其真以治身，其绪余土直为天下国家，则学者岂日小补之哉。迥承教下风，幸得以亲炙，故祇请以书岁月，且不泯其传。
　　时元符元年十月一日，前权英州军事判官梁迥谨序。
　　
