道德真经藏室纂微篇
　　经名：道德真经藏室慕微篇。宋陈景元编撰。十卷。据杨仲庚序，是书朴理宗宝佑六年（公元一二五八年）刊行。底本出处：《正统道藏》洞神部玉诀类。
　　道德真经藏室纂微篇卷之一
　　碧虚子陈景元纂
　　道经
　　上篇明道以常道为宗。常道者，虚心以待物者也。
　　道，可道，非常道。
　　夫道者，杳然难言，非心口所能辩。故心困焉，不能知。口辟焉，不能议。在人灵府自悟尔，谓之无为自然。今标道者，已是强名，便属可道。既云可道，有变有迁，有言有说，是曰教典。何异糟粕，尝试举扬，且从训释曰：道，通也。万物得之，无所不通。亦曰：道，蹈也。取道路以为称。《说文》曰：一达谓之道。先贤令人体而行之，故日道也。至于仁、义、礼、智、信，皆道之用。用则谓之可道。可道既彰，即非常道。常道者，自然而然，随感应变核物不穷，不可以言传，不可以智索，但体冥造化，含光藏晖，无为而无不为，默通其极耳。严君平曰：可道之道，道德彰而非自然也。今之行者，昼不操烛，为日明也。日明者，不道之道常也。操烛者，可道之道彰也。夫着於竹帛，镂於金石，可传於人者，可道之道也。若乃可传而不可受，可得而不可见，自本自根，未有天地，自古以固存，神鬼、神帝，生天生地者，常道之道也。五千文之蕴发挥自此数言，实谓玄之又玄，神之又神也。
　　名，可名，非常名。
　　道者，体也。名者，用也。用因体生，名自道出。既标其名，即可称用。称用既立，故曰可名。可名既着，即非常名。常名者，谓应用无方，支离其德也。严君平曰：可名之名，功名显而非素真也。列子居郑圃四十年，人无识者。国君、卿大夫视之犹众庶，此真守常名者也。
　　无名，天地之始。
　　无名者指道而言也。万化未作无以强名。及妙本之始，既降，浑沦之朴，将离，则易之太极生两仪也。严君平曰：无名，无朕，与神合体，天下恃之，莫知所以变於虚无，为天地始，此体道者也。
　　有名，万物之母。
　　有名者指天地而言也。天施地化，茂养万物。亭之毒之，如母养子。　故曰有名，万物之母。夫大道杳冥，岂系乎有名无名哉。圣人约用立教，以明本迹同异尔。凡日新之道，皆日无名，是故始万物者，为无名。成万物者，为有名也。严君平曰：有名者之为化也。尊道德，贵神明，师太和，则天地，故为万物母，此用道者也。
　　常无欲，以观其妙；常有欲，以观其徼。
　　欲者，遂境生心。妙者，要又微之极也。徼，边隅也。大道边有小路，曰徼。又归也。夫虚无之道，寂然不动，则曰无欲。感孕万物，则曰有欲。无欲观妙守虚无也。有欲观徼谓存思也。尝谓真常即大道也。无欲有欲，即道之应用也。道本无物，物感道生，形而上者谓之道。形而下者谓之器。上士知微知章，睹其未然，已尽其妙，故曰常无欲，以观其妙。中士因循任物，见其群村，乃得其用，故有万不同真理难测，但觇其边徼耳。又解曰：夫人常体大道之微，守清静之要，复性命之极，不为外物所诱，则志意虚澹，可以观道之要妙，造徼之至极。严君平曰：心如金石，形如桔木，默默隅隅，志如驹犊者，无欲之人，复其性命之本也。有欲之人，食遂境物，亡其坦夷之道。但见边小之缴，迷而不返，丧失真原。先贤或以谓无欲者，体道内观化及群品无所思存，忘其本迹也。有欲者，从本起用施于可道，立教应物，成济众务，见物所终了知归趣，前以约身为说，后以化民为言，修身治国此两者同。理无不备也。
　　此两者同
　　此两者谓可道可名，无名有名，无欲有欲也。俱蕴于寂然不动湛尔之源，体用未彰，善恶都泯，故云同也。
　　出而异名。
　　出谓从本降述可道渐分，虽起自一人之心，而五常之用殊别，贤愚有隔有变，万端寿夭存亡，其名各异也。
　　同谓之玄，玄之又玄，
　　玄者深妙也，冥也，天也。所谓天者，自然也。言此无名有名，无欲有欲，皆受气於天，察性於自然，中和浊辱，形类万状，盖由玄之又玄，神之又神，所谓自然而然也。若乃通悟深妙，洞达冥默者，是谓有玄德也。
　　众妙之门。
　　谓道域也。夫大道旷荡，无所制围，无门无房，四达皇皇也。约身而论，出则同众人，入则为妙本，举教言则众真讲妙而出，群圣蕴妙而归，化导无方，湛然惟一，独立不改，是日知常。既有出入之由，故曰门耳。庄子曰：有乎生，有乎死，有乎出，有乎入，入出而无见其形，是谓天门。天门者，无有也。万物出乎无有，斯亦谓众妙之门也。
　　有妙道然后万物生焉。生万物者，其唯妙道乎。用道者，其唯圣人乎。圣人之道，日新其变，应用无方，故曰常也。出处有边，欲异而为，故曰可也。可道必名，名必有知，故次之以天下皆知。
　　天下皆知美之为美，斯恶已；皆知善之为善，斯不善已。
　　美善生於妄情，以情之所好为美，情之所恶为恶，纵己妄情，非恶而何。以己之所是为善，己之所非为不善，纵己是非，安有美乎。庄子曰：是非吾所谓情也。吾所谓无情者，言人之不以好恶内伤其身，常因自然而不益生也。此谓止於实当也。夫圣人岂无美善，盖有而不矜，同於无也。不矜则德全，同无则害远，德全害远，美善尽矣。若以美善化天下，使知其美之为美，盖未尽善也。《经》曰：上德不德，下德不失德。是矣。且天下善人少，而不善人多，若矫其治迹，窃而侮之，斯为恶矣。君平曰：昭昭不常存，冥冥不常然，荣华扶疏，始於仲春，荠麦阳物，生於秋分，冬至之日，万物滋滋，夏至之日，万物愁悲，谓其盛必有衰，美必有恶，阴阳尚尔，况於人乎。斯戒其矜夸美善者也。
　　故有无之相生，难易之相成，长短之相形，高下之相倾，音声之相和，前后之相随。
　　此六事因矜美善动入有为。有为既彰，偏执斯起，残贼互生，物失其性，故结以圣人无为，而玄德不去。夫有无之性，本不相生，今言有必出於无，论无必生於有，故曰有无之相生也。难易之法，本不相成。譬如陶者易於治埴，必难於治木。匠人易於治木，必难於治坛。彼此相易，则难就，各守其工，则易成，故曰难易之相成。长短之相，本不相形，见鹤而知兔经之短，观兔而识鹤经之长。以此相因，物皆如是，故曰长短之相形。高下之名，本不相倾，名位不足，故有倾夺之心。若处高而不骄贵，故无下之者。在下而不卑辱，故无高之者。若企羡交驰，则遍相倾覆，故曰高下之相倾。音声之呜，本不相和，是犹天籁自呜自已。而世谓音律声气合成歌曲，以相和呜，故曰音声之相和。前后之时，本不相随，有如日夜相代，昨夜是今日之前，今日乃昨夜之后。又如前后行步之逵，举足下足，何先何后，迁易也。君平曰：无以有亡，有以无形，难以易显，易以难彰，寸以尺短，尺以寸长，山以谷摧，谷以山倾，音以声别，声以音停，先以后见，后以先明，故无无则无以见有，无有则无以知无，无难无以知易，无易无以知难，无长无以知短，无短无以知长，无山无以知谷，无谷无以知山，无音无以知声，无声无以知音，无先无以知后，无后无以知先。凡此数者，天地之验，自然之符，陈列暴慢，然否相随，终始反覆，不可别离，神明不能遁，阴阳不能违。由此观之，帝王之事，不可以有为为也。
　　是以圣人处无为之事，行不言之教。
　　此言上古无为之君，不以美善治天下，而天下自治也。无为者，非拱默闲堂也，谓美善都忘，灭情复性，自然民任其能，物安其分，上下无扰，故也行不言之教者，以身帅导，正容悟物，随时举事，因资立功，理契言忘之谓也。
　　万物作而不辞。
　　作，动也。圣人在宥天下，无事无为，故百姓耕而食，织而衣，含铺而熙，鼓腹而游，乐其性分而动，皆饮无为之化也。故圣人任之而不辞，夫民可使由之，而不可使知之。此乃上德不德之风也。
　　生而不有，为而不恃，功成不居。
　　万物自生，卓然独化，不为己有。群品营为，各适其性，不恃己德。功成事遂，道洽於物，心游姑射之山，不居万民之上。此圣人之全德也。
　　夫唯不居，是以不去。
　　夫圣人功同造化，使万物咸得其极，而忘名忘己也。不居者，不以位为己有，故民莫觉莫知，是以其道不丧，其德不去也。《鸿烈解》曰：楚不将子发攻蔡，瑜之，宣王郊迎，列田百顷，而封之执圭。子发辞不受，曰：治国立政诸侯入宾，此君之德也。发号施令师未合而敌遁，此将军之威也。兵陈战而胜敌者，此庶民之力也。夫乘民之功劳，而取其爵禄，非仁义之道也。故辞而弗受。此功成不居之谓也。
　　知则善恶互生，高下之倾，不能逃也。难易对陈，长短之才，无由隐也。长短彰则争尚贤德，故次之以不尚贤。
　　不尚贤，使民不争。
　　夫人君之谦下雌静，不矜尚己之贤能，则民之从化，如风靡草柔，逊是守何有争乎。《经》曰：我无为而民自化，我好静而民自正。又解曰：人君静，大臣明，刑不避贵，泽不隔下，贤、不肖各当其分，则士无争矣。若人君依违，大臣回佞，虽尚贤求士，外忠内僻，情毒言和之才至，至则奸伪生而交争起。君平曰：盛德者为主，微劣者为臣，贤者不万一，圣人不世出，夫天生之贤、匪，由尚出也。又曰：譬如使驽马、碎骝并驰於夷道，鸿鹄、鹑鴳双翼於青云，则贤、不肖可知矣。此乃自然，非由尚也。
　　不贵难得之货，使民不为盗。
　　难得之货，谓金玉珠犀也。言上化清静，民务耕识，藏金於山，捐珠於渊，不利货财，不近贵富，则民无责盗之心矣。又解曰：骊龙夜光之珠，金玉锦绣之玩，君王不贵，臣民无贪，盗贼於何而有。语曰：苟子之不欲，虽赏之不窃也。《鸿烈解》曰：引神农之法，曰丈夫力壮而不耕，天下有受其饥者。妇人当年而不识，天下有受其寒者。故身自耕，妻自识，以为天下先，其导民也。不贵难得之货矣。
　　不见可欲，使民心不乱。
　　可欲者，谓外物惑情，令人生可尚爱欲之心也。而日不见者，非远绝不见也，谓不以见为见，而为无为也。若乃人君见外物，而无可尚爱欲之心者，是不为色尘所染乱，则性原清静恬澹，而复其真一矣。人君能守乎真一则使民心不乱，而淳朴之风可致矣。君平曰： 世不尚贤，则民不趋，不趋则不争，不争则不为乱。世不贵货，则民不欲，不欲则不求，不求则不为盗。世绝三五，则民无喜，无喜则无乐，无乐则不淫乱。此自然之数也。《鸿烈解》曰：令尹子佩请饮楚庄王，王许之。子佩疏揖北面立於殿下，昔者君王许之，今不果往，意者臣有罪乎。庄王曰：吾闻子具於强台。强台者，南望料山以临方皇，左江而右淮，其乐忘心死。若吾薄德之人，不可以当此乐也。恐留而不能反，故曰不见可欲，使心不乱。传奕《音义》曰：古本作使民心不乱，河上公开元御本
　　作使心不乱，亦通。
　　是以圣人之治，虚其心者圣人之治，先治其身，然后及于家国也。虚其心者，谓无邪思也。不役心逐暗泊，然内寂嗜欲，顿消神物，自定则其心虚矣。庄子曰：虚室生白吉祥止，止谓心虚，则纯白自生福庆留止也。
　　实其腹。
　　圣人道德内充，五神安静，怆怕自足，贵爱不生，故日实其腹。
　　弱其志。
　　志者心之事。事在心日志，欲令举心行事，当守谦静柔弱，则道全矣。
　　强其骨。
　　骨者体之干。夫淳和足则体润，精神壮则骨强，亦自然之理也。
　　常使民无知无欲。
　　圣人所以常修身虚心者，欲令百姓反朴守淳，悦然自化也。语曰：苟正其身矣。於从政乎何有。
　　使夫知者不敢为也。
　　民虽有贵尚之知、饰伪之边者，然已被其清静之风，淳朴之化，而自灰心，槁体不敢兴动，有为之欲心也。
　　为无为，则无不治矣。
　　为无为，犹言行无为之道也。无为者，谓不越其性分也。性分不越则天理自全，全则所为皆无为也。物物无为，则贵尚贵求之心，泯然都忘，故淳风大行，谁云不治。
　　尚己贤能则民从，而争盗纵此欲心则乱生乎。彼唯圣人治之以虚冲，故次之以道冲。
　　道冲，而用之或不盈。
　　盈古本作满。冲，虚也。又中也。或不定之辞。又常也。言道以冲虚为用，夫和气冲虚，故为通用。王者得冲虚之用，故万乘遗其富。匹夫得冲虚之用，故环堵忘其贫。身在庙堂之上，心同岩穴之下，躬服刍牧之陋，不异轩冕之华，此深得冲虚之用，而不盈满也。君平曰：为冲者不冲，为和者不和，不为冲和，乃得冲和。冲以虚为宅，和者无为家，能虚能无，至冲有余，能无能虚，常与和俱，斯真得大道，冲和之用而不盈满者也。中者所用在於和也，或者不敢建，言其道也。
　　渊兮似万物之宗。
　　渊，深静也。兮者，深欺咏道之词也。明此，冲虚之道，不亏不盈，体性凝湛，深不可测，故谓之渊也。夫不测之理，非有非无，难以定名，故寄言似也。群生日用，注酌湛然，体含万象，善恶斯保，动植咸归，故为万物之宗。
　　挫其锐，解其纷，
　　挫，抑止也。又折其锋曰挫。锐，铦利也。又进也。解，释散也。纷，多扰也。言铦利进趣功名之人，当念道冲虚，抑止贪妄，而不自见也。或愤憍奔驰，内外纷扰，能体道渊静，释缚解纷，湛尔澄清，以复其性。纷，河上公作忿，曰结恨也。谓阴贼瞋恚，忿恨牢结，若存道冲和，乃涣然冰释也。
　　和其光，同其尘，湛兮似或存。
　　虚极之道，以冲和为用，其所施用，无乎不可。在光则能和，与光而不别。在尘则能同，与尘而不异。应物则混於光尘，归根则湛然不染，寻其妙本杳然而虚，约其施为昭然而实，故曰湛兮似或存。
　　吾不知谁之子，象帝之先。
　　吾者，老氏自称也。象，似也。我观至道杳冥，冲用不测，匠成万物。今古常存道，既无祖无宗，谁敢言孙言子，彷佛深思似出乎天帝之先矣。
　　用道虚冲，则渊兮不满，和光同尘，故为万物之所宗。寻其宗而先乎天地，故次之以天地。
　　天地不仁，以万物为刍狗。圣人不仁，以百姓为刍狗。
　　刍，草也。谓束刍为狗。古人用以祭祀除被不祥用，已而弃之。言当用之时不甚爱，及乎弃之，亦不为僧也。故刍狗因神明而成，神明无用於刍狗也。无用则无私，无私则无恩，是以天地无恩，而大恩生，圣人不仁，而天仁成。不仁者，谓无情於仁爱，非薄恶之谓也。故天地无情，视万物如刍狗，不责万物之报。圣人无情，视百姓如刍狗，不责百姓之报。盖天地之自然也。君平曰：天高而清明，地厚而顺宁，阴阳交通，和气流行，怕然无为，万物自生焉。天地非倾心移意，劳精神，务有事，凄凄恻恻，流爱加利，布恩施厚，成遂万物，而有以为也。此所谓天地不仁，以万物为刍狗也。明王圣主，秉道统和，清静不改，一以变化，神明默达，与道同仪，天下应之，万物自化。圣人非竭智尽能，扰心滑志，损精费神，不释思虑，徨徨显显，仁生事利，领理万民，而有以为也。此所谓圣人不仁，以百姓为刍狗也。
　　天地之间其犹橐钥乎。虚而不屈，动而愈出。
　　橐者，鞯也。谓以橐鼓风而吹火也。钥者，笛也。言大地之间虚空无为，生物无私，以喻圣人之心，虚廓渊静，应世不逆，若橐之怀风鼓之，以成器物，钥之舍声吹之，而调音律，应用不绝，而终不可屈也。以况圣人无私无心，而不事爱利也。君平曰：天地释虚无而事爱利，则变化· 不通，物不尽生。圣人释虚无而事爱利，则德泽不普，海内不并，恩不下究，事不尽成，何则仁爱之为术也。有分而物类之仰化也。无穷操有分之制，以授无穷之势，其不相赡，由川竭而益之以冱也。又曰：叽虱动於毛发，则寐为之不安。蚊虻着於皮肤，则精神骚动，思虑不通。外伤蜂蔓之毒，则中心为之惨痛，末害於耳目，而百节为之不用。此言爱利存于胸中，岂得无屈挠纯和耗蠹血气乎。
　　多言数穷，不如守中。
　　多言者，谓多有兼爱之言也。多则施行难褊，故数穷屈而不遂，若法天地之虚静，同橐钥之无心，抱守中和，其自然皆足矣。亦在乎不言之教也。《鸿烈解》曰：王寿负书而行，见徐冯於周。徐冯曰：事者应变而动，变生於时，故知时者无常行。书者言之所出也。言出於知者，知者藏书。於是王寿乃焚其书而舞曰：多言数穷，不如守中。
　　天地运处而无私，中含虚而不屈者，由其神也。故次之以谷神。
　　谷神不死，是谓玄牝。
　　夫大人以太虚为空谷，以造化为至神，空谷、至神乃道之体用，岂有死乎。不死之理既甚深冥，又能母养，故曰玄牝。或谷喻天地，神喻大道。今说者以山谷响应为喻，不其小哉。且人能怀豁无方，法太虚之广，存任神真，资造化之灵，自然形与道合，何死之谓乎。如是，则冥然茂养，物受其赐，故曰玄牝。河上公《章句》：谷音育，训养也。人能养神则不死。神谓五藏之神，肝藏魂，肺藏魄，心藏神，肾藏精，脾藏志。人能清静虚空，以养其神，不为诸欲所染，使形完神全，故不死也。若触情耽滞，为诸境所乱，使形残神去，何道之可存哉。
　　玄牝之门，是谓天地根。
　　夫太虚造化，万类由之以出入。既有出入之名，故谓之门。根者，本也。天地虽，大，不能逃其有形，有形之类，咸以虚空太和为其根本，故曰天地根。河上公曰：不死之道在於玄牝。玄，天也。於人为鼻。牝，地也。於人为口。天食人以五气，从鼻入，藏於心，五气清微为精神聪明音声五性，其鬼曰魂。魂者雄也。主出入人鼻，与天通，故鼻为玄也。地食人以五味，从口入，藏於胃，五味浊辱为形骸骨肉血豚六情，其鬼曰魄。魄者雌也。主出入人口，与地通，故口为牝也。根者元也，言鼻口之门，乃是通天地之元气所从往来也。上言谷神不死者，劝人养神之理。此日玄牝之门者，示人炼形之衍也。故形神俱妙者，方与道同也。夫人有身有神，则有生有死。有生有死不可言道也。流动无常，岂得言静也。若乃空其形神，忘其物我，是以出无根，故气聚不以为生，入无窍，故气散不以为死。不死不生，其谷之神也。生死无常；其浮动之物也。幽深雌静，湛然不动，其玄牝之谓也。
　　绵绵若存，用之不勤。
　　绵绵，不绝之貌，此结上养神炼形之义也。夫养神则深妙冥极，清静虚空，绵绵若存，感物而起，无有绝时。炼形则呼吸太和，导接血气，饮难终之泉，咀延年之草，使其支节宣畅而不勤劳，此方可与天地同根，众妙共门也。
　　太虚其谷，造化其神，牝养万物，绵绵不死，故次之以天长地久。
　　天长地久。
　　标也。天以气象广覆，古今不倾，故称长也。地以形质厚载，终始永固，故言久也。结喻成义，在乎下文。
　　天地所以能长且久者，以其不自生，故　能长生。
　　结义也。夫天所以长清，地所以久宁者，以其覆载万物，长育群村，而皆资禀於妙本，反其冲虚，复其杳冥，不自矜其生成之功，而守其常德，故能长生也。又解曰：天地万物，卓然独化，咸察自然，而不求饶－益其生，故能长生，此垂诫也。是以圣人后其身而身先，外其身而身存。
　　圣人无为，身在庙堂，而心游姑射，法天地之覆载，而均养无私，大有处谦而不敢为天下先。其百姓欣戴而不重乐，推而不厌，故身先也。又能忘功忘名，外身寡欲。其天下爱之，如父母，神明佑之，若赤子。故身存也。
　　非以其无私邪，故能成其私。
　　天地生育万物，而圣人外已全民，皆不以仁恩自恃，岂有自私之心乎。实无私也。无私故能长能久，以其长久，故如能成其私者也。李约曰：夫能不私於己，而私於人，人之私未必成，而己之私已成矣。《鸿殊解》曰：公仪休相鲁，而嗜鱼，一国献鱼，公仪休不受。其弟子谏曰：夫子嗜鱼，不受何也。答曰：夫唯嗜鱼，故弗受。夫受鱼，而免於相，虽嗜鱼，不能自给鱼，无受鱼，而不免於相，则能长自给鱼。此明於为人为己者也。故曰：非以其无私邪，故能成其私。河上公、严君平本作以其无私。王弼古本作不以其无私邪。开元御本作非以其无私邪。互有其义，读者详之。
　　圣人后身外身能公於己而私於人，善柔顺而利物，故次之以上善若水。
　　道德真经藏室慕微篇卷之一竟
　　道德真经藏室纂微篇卷之二
　　碧虚子陈景元纂
　　道经
　　上善若水。
　　上善者，标人也。若水者，举喻也。夫志人虚怀无欲，应变随时，不逆诸绿，处善忘善，故曰上善。水能方圆凝释，深浅浮沉，顺道涵虚，咸有其理。唯至人兼而通之，故曰若水。且水蕴三能之近道，七善之利物，谓下文也。
　　水善利万物而不争，处众人之所恶，故几於道。
　　此三能之近道也。水性平静，散润一切。天无水则阳旱，地无水则尘飞。利泽万物，故曰善利，此一能也。天下柔弱，莫过於水，去实归虚，背高趋下，壅之则止，次之则流，听从於人，故曰不争，此二能也。人之情恶，处下流好居上位，而水则就卑受浊，处恶不辞，令物洁白，独纳污辱，处众人之所恶，此三能也。几，近也。夫水利物，则其仁广大，不争，则其德谦光，处恶，则其量忍垢。举水性之三能，唯至人之一贯德行如斯，去道不遐，故曰近尔。又解曰：水为气，毋王於北方，其数六。北方者，阳德之始，阴气之终也。生数一与道同也，道亦谓之一。道，一者无一之一，水，一者有一之一也。无一之一为道之体，有一之一为道之用，明水者，道之用，故曰几於道也。
　　居，善地；心，善渊；与，善仁；言，善信；政，善治；事，善能；动，善时。
　　至人所居，善执谦下，顺物自然，化及乡党，如水在地，善就卑下，滋润群物，故曰居善地，此一善也。至人之心，善保虚静，洞鉴幽微，湛然通彻，如水渊澄，波流九变，不失明静，故曰心善渊，此二善也。至人若与，善行仁慈，惠及天下，不怀亲爱，如水膏润，善能升降，无不沾济，故曰与善仁，此三善也。至人之言，善守诚信，不与物期，自然符契，如水景物，妍丑无差，流满辄移，行险不失，故曰言善信，此四善也。至人从政，善治於民，正容悟物，物自顺从，如水清平，善定高下，涤荡群物，使无尘秽，故曰政善治，此五善也。至人临事，善能任物，随器授职，不失其村，如水柔性，善事方圆，能随形器，无用不成，故曰事善能，此六善也。至人动静，善观其时，出处应机，能全其道，如水之动，善随时变，冬凝夏液，不差其节，故曰动善时，此七善也。
　　夫唯不争，故无尤矣。
　　唯，独也。此结上三能七善之辞也。至人之所用心行事，出处语默，皆全于妙道，合乎物宜，而常守雌静不与物争，物既不争，安有尤过之地。又尤，怨也。言天下独有不争之人，无所怨尤之者。
　　道体虚无，而水数一，唯至人用之，则几於道，又不盈而善持，故次之以持而盈之。
　　持而盈之，不如其已。
　　盈，满也。已，止也。夫执持盈满之物，而不知谦损者，必见其倾覆矣。慎其倾覆之祸，不如早图休止，此垂械也。严君平作殖而盈之，谓积其财宝也。
　　揣而锐之，不可长保。
　　揣，度也。又治也。锐，铦利也。言人但知铦利欲心，而贪趣富贵，殊不知揣度妄情，思治侨恣，祸患之来，不可长保。君平曰：富贵之於我，犹登山而长望也。令势之於我，犹奔电之忽过也。言不可长保也。《鸿烈解》曰：白公胜得判国，不能以府库分人。七日，石乞入曰：不义之得，又不能布施，患必至矣。不能与人，不若焚之，元令人害。白公弗听也。九日，叶公入，乃发太府之货，以与众出高库之兵以赋民，因而攻之，十有九日，而擒白公。夫国非其有也，而欲有之，可谓至贪矣。不能为人，又无以自为，可谓至愚矣。譬白公之音也，何以异於臬之爱其子也。故曰持而盈之，不如其已，揣而锐之，不可长保也。
　　金玉满堂，莫之能守。
　　此明盈难久持理之必然也。夫金玉满室，徒为润屋，然而巨盗至，则负匮揭筐担囊而趋，虽有智者，莫之能守。故象有齿而焚身，鸡畏牺而断尾，禽兽尚如此，人何不思之。严君平、王弼本作金玉满室。
　　富贵而侨，自遗其咎。
　　遗，与也。富则人求之，故便欺物。贵则人下之，故好陵人。欺陵日恣，殃咎必来，非自与而何。君平曰：金玉之与身，而名势之与神，若冰若炭，势不俱存。故名者神之秽也，利者身之害也。养神之秽，积身之害，损我之所成，而益我之所败，得之以为利，失之以为害，则彼思虑迷，而趣舍悖也。又曰：益我货者，损我神，生我名者，杀我身。患生於我，不由於人。福生於我，不由於天。陆希声曰：持大器而满盈，虽惧之，不如早止。居大位而亢极，虽忧之，不如早退。揣势利而锐意，虽得之，不可永保。贪金玉而满堂，虽有之，不能长守。贵而侨则得其祸，富而侨则益其过，憍生乎心，答自於己，岂可怨天尤人乎。
　　功成，名遂，身退，天之道。
　　此结义也。夫大功既成，显名已遂，而不知休退者，何人哉。高乌尽而良弓藏，狡兔死而猎狗烹，势使然也。惟体天道之盈虚，知进退存亡者，至人哉。
　　外物盈满，理必伤生，与其锐心於富贵，不若抱一而无咎，故次之以载营魄抱一。
　　载营魄抱一，能无离乎。
　　道家以阳神曰魂，魂乐生，阴鬼曰魄，魄好杀，魂则游，魄则静。《白虎通》曰：魂者云云也，营者不定貌，故谓魂为营也。旧说载，乘也。营，魂也。又谓营，护阳气也。魂为阳精，魄为阴灵。阳精喜动游，故仙书有拘留之衍。阴灵喜浮惑，故仙书有制伏之法。使其形体常乘载阳精、阴灵，抱守太和纯一之气，令无散离，永保长年矣。夫道之抱一如镒之含明，明岂离鉴乎。此教人养神也。今解曰：人欲抱一之卫，当令心无散离，若无散离者，即是乘载魂魄抱守纯一之道也。能如婴儿乎。下皆以此义释之。
　　专气致柔，能如婴儿乎。
　　旧说曰专，一也，任也。气者冲和妙气，又自然之气也。夫人卓然独化，禀自然冲和妙气，气降形生，自无染杂。若乃专任冲妙，知见都忘，气自纯和，形自柔弱，不为众恶所害，是得婴儿之全和也。此教人养气也。今解曰：能如婴儿乎者，言人欲专气致柔之卫，当如婴儿纯和，若能如婴儿纯和，即是得专气致柔之卫也。
　　涤除玄览，能无疵乎。
　　旧说曰涤，洗也。除，遣也。玄览，心照也。疵瑕，病也。人当洗涤尘垢，除遣五情，内外清虚，心照万事，瑕疵之病，莹然不生，此教人修心也。自此上三事约人修身，自此下三事劝人治国。经曰：修之身，其德乃真，修之天下，其德乃溥也。今解曰：人欲洗心除垢冥察内外之事，能自省己躬，无疵瑕之病，即是涤除玄览之法也。
　　爱民治国能无为乎。
　　旧说曰治国者，爱民如赤子，临政不可苛虐，赋役不可伤性，务农简事使民各遂其业，而安其生，斯无为之化也。今解曰：人君欲爱养万民令不伤天性，治国务农，使无繁细当能清静无为，即是爱民治国之术也。
　　天门开阖，能为雌乎。
　　天门者，自然之门也。自然生太极，太极生天地，天地生阴阳，阴阳生万物，万物生死由之而往来，故谓之天门。开谓散施，阖谓歙敛，开则生成，阖则衰灭，虽生万物，而未见其生生者，虽死万物，而未见其死死者，生生死死，而莫见其形，得不谓之自然乎。能体自然，其唯大人乎。大人量包宇宙，气含阴阳。所为雌静，则生死王衰不入于胸中。雌静者，自然之妙用也。此戒治身治国者，当以雌静是守。旧说曰：天门者，北极紫官之门也。天有北极，星在紫官之内，宫内又有五帝，迭相休王，故门有开阖也。开则为泰，阖则为否，故春时青帝门开，余门皆阖，四时之例如此。且五运终始，历数之变，兴废不常，唯圣人知天知命，常守雌静，则不为变动所倾，故永亨元吉也。或以治身论者天门谓鼻、口也。开阖谓喘息呼吸也。言人雌静柔和，则气息深远，绵绵微妙，致其精神，恬然自在无为也。今解曰：天门开阖休王者，乃历数之常，唯能雌静谦下，故阴阳不能移，寒暑不能变也。
　　明白四达。能无知乎。
　　旧说日明，谓慧照也。治身者虽有慧照之心，聪明通达，若无见闻。治国者其德明白如日月之照，四达海内，当塞聪蔽明，能如无知。使天下百姓日用不知，是谓有道。今解曰：欲得智慧，明白四达。天下者先须收视反听，常守无知，即是明白四达之原也。
　　生之畜之，生而不有，为而不恃，长而不宰，是谓玄德。
　　言修身治国，能行上六事，即如道之生，物不塞其原，任其自成。而已德之养，物不禁其性，任其自成。而已德万物卓尔，独生圣人，岂有乎哉。群类各自营为，圣人何恃乎哉。物自长养，圣人安所主宰乎哉。斯乃忘功忘物，洞入冥极，是谓玄德也。王弼曰：玄德者，有德而不知其主，出乎幽冥者也。
　　抱一不离专气，致婴儿之和，和则物归如辐之辏毂，故次之三十辐共一毂。
　　三十辐共一毂，当其无，有车之用。
　　此明有无功用，相资而立。《周礼考工记》说：车盖圆以象天舆，方以法地，三十辐以象一月之数。夫月之县天，流行不息，车之辗地，运转无穷。是故车以象月，三十日共一月，亦犹三十辐共一毂耳。当其毂中空虚，轮得以转行。车中空虚，人所以载其上。故其空无之处，是有转行容载之用也。君平以谓太古圣人之牧民也，因天地之所为，不事乎智巧。饮则用瓢，食则用手，万物齐均，无有高下。及至王者有为，赋重役烦，百姓罢极，上求不歌，贡献辽远，男女负戴，不胜其任。故智者作为推毂，驾马服牛负重政远，解缓民劳。后世相承，巧作滋生，雕琢斑毂，朱轮饰以金银，加以翠玑，一车之费，足以贫民，是以老氏伤创作之害道德，明为善之生祸乱也。故举车器室三事，说有无利用之相资，因以垂戒云。
　　埏埴以为器，当其无，有器之用。
　　埏，和也。值，黏土也。谓工人范和黏土，陶成形器，取其器中空无之处，是有盛受诸物之用也。君平以谓道德衰废之时，忧患攻其内，阴阳贼其外，民人薄弱，赢瘦多疾，是故水火齐起，五味将形，生熟不别，乾渍不分，故智者埏土为器，以熟酸咸，遂至田猎奢淫，残贼群生，制胎杀壳，以顺君心，雕琢珠玉，以为盂盘，朴散为器，一至於斯。
　　凿户牖以为室，当其无，有室之用。
　　凿，穿也。半门日户。门傍窗，谓之牖。门户窗牖，亦通称也。古者穴处，谓穿凿穴中之土，以覆其上，为户牖居室也。取其室中空无之处，故人有安存出入之用也。君平以谓人心既变，万物怨恨，虫蛇起，毒蚕作，禽兽害人，於是岩穴之中，不足以御息难，全性命，终天年。故智者为作居室，上栋下宇，穿窗候望，坚关固闭，开阖疾利，蜂虫不得入，禽兽不得至，而后遂至华台危阁阿房之殿，大关守险，筑城为固，士卒疲倦，死者无数。然而上世以为治，后世以为乱者，此乃有无利用相因之弊，盖在乎人尔。
　　故有之以为利，无之以为用。
　　此解上三事，明有无相资俱不可废，故有之以为利，利在乎器也。无之以为用，用在乎空也。夫器之为利也，必存其外，外资空用而成。空之为用也，必虚其内，内藉器利而就。故无藉有以为利，而有籍无以为用也。无则同乎道，有则成乎器。形而上者曰道。道，无形也。道虽无形，必资有，以彰其功。形而下者日器。器，有体也。器虽有体，必资无，以成其用。故器非道不能应用，道非器不能显功。亦如毂中有辐，器中有物，室中有人，咸因无以利有，因有以用无也。若夫治身，则神为存生之利，虚为致神之用，故无能致用，有能利物，利物在乎有，而致用在乎无，无者虚静之谓，有者神明之谓也。神明则妙有，虚静则至无。妙有之利，在乎存生；至无之用，在乎致神。存生致神之利用，不出乎妙有至无也。
　　车器之设，用无而利有，用无是空，利有是色，故次之以五色。
　　五色令人目盲，五音令人耳聋，五味令人口爽。
　　五色之设，本以彰五行之象，黼黻文章，别尊卑之饰，斯则五色之用也。而后世为锦绣之丽，青黄悦目，逐物外迁，伤精丧明，不能彻视无色之色，非盲而何。五音之设，本以彰五行之声，金石丝竹，通天地之气，斯则五音之用也。而后世作郑卫之声，淫哇悦耳，耽营不已，荡性塞聪，不能冥听无声之声，非聋而何。五味之设，本以彰五行之和，盐梅调适，养人伦之损，斯则五味之用也。而后世有熊掌之嗜，刍豢美口，饕餮无驮，浊神秽真，不能内尝无味之味，非爽而何。爽，亡也。差，失也。
　　驰骋田猎，令人心发狂。
　　田猎者，国之常礼，以讲武事，示民时也。天子诸侯，每岁三田，一为乾豆，祭祀宗庙也。二为宾客，交二国之好也。三充君之庖食以时也。时之不田，则曰不恭。田不以时，则谓之暴天物。故春搜、夏苗、秋弥、冬狩。若不遵法度，驰骋逐境，禽荒无节，暴物伤农，登崖踰险，心神发乱，非狂而何。
　　难得之货，令人行妨。
　　金银珠玉，难得之货。人若责取无驮，采求不已，则道行妨伤，而身多劳辱也。君平曰：五色重而天下盲，五音调而天下聋，五味和而天下哈，田猎兴而天下狂，珠玉贵而天下劳，币帛通而天下倾。是故五色者陷目之锥，五音者塞耳之椎，五味者斩舌之铁，田猎狂惑之帅。利远方之货，天下之所以违也。贵难成之物，天下之所以微也。凡此数者，变而相生，不可穷极，难明而易灭，难得而易失也。殃祸之间，危亡之室也。求之以自贼，居之以自杀也。此上戒君王，而下训兆民也。
　　是以圣人为腹不为目，故去彼取此。
　　圣人谓有道之君也。有道之君，任声色之外驰，养浩然之内景。腹者，受物养实其腹，则不逐物，故内全而神王，是以圣人法之而为腹也。目者，着色役乱其目，则逐物移，故外盲而精丧，是以圣人戒之而不为目也。去彼取此者，令人去目之逐物，取腹之内全也。
　　耽悦声色，则戮辱及之，不贵难得之货，而宠荣可待。故次之以宠辱。
　　宠辱若惊。
　　宠者，谓富贵庆赏诸吉也。辱者，谓贫贱刑罚诸凶也。达道之士，以形骸为逆旅，生死如赘痈，不荣通，不丑穷，知轩冕之去来，外物之寄托耳，岂有宠辱系怀而惊恒哉。此言宠辱若惊，谓中人耳。中智之士，处安而虑危，得宠而知辱，故皆如惊。世俗趋末则惊辱，中智观本故惊宠，故曰宠辱若惊。
　　贵大患若身。
　　贵者，尊爱之称。大患者，轩冕宝货，外物养身之属也。至人知身非我有，而尚外之，况尊爱他物乎。今世人谓轩冕宝货，可以资生，故贵之
　　如身，而不知身与物，皆是大息之本，不足贵也。
　　何谓宠辱，宠为上，辱为下。
　　开元御本作宠为下。言人得富贵，庆赏者恃宠而侨盈，则生祸。因宠获祸，则宠为辱本，故曰宠为下。河上公本作宠为上，辱为下。於经义完全理无迂阔，下文解之，其义详矣。皇甫谧本亦作宠为上，辱为下。言以得为上，以失为下也。
　　得之若惊，失之若惊，是谓宠辱若惊。
　　结义也。夫世俗据其富贵，操之则栗，舍之则悲，未达得失之非我，故皆惊慑也。中智之士，知祸福循环，譬如紏缠得其宠荣，必有悴辱，故戒之持胜，如失之惊也。《列子》曰：赵襄子使使攻翟，取二邑而有忧色，谓元积德而有重功，不可不戒惧也。孔子闻之，曰：赵氏其昌乎，此得之若惊也。
　　何谓贵大患若身，吾所以有大患者，为吾有身，及吾无身，吾有何患。
　　何谓者再问答张本，以起后义也。吾者泛举自称。夫人所以有大患者，谓其有身也。且人之身，无毛羽以御寒暑，必将资物，以为养性全生之具，而贪生太厚者，动入死地，故大息随之。是由封执尘累，矜其有身也。若能外其身，不以身为身，忘其心，不以心为心，冥乎造化，同乎万物，使行若曳枯木，坐若聚死灰，则向之宠辱大患，何绿及之。故曰：及吾无身，吾有何患。《齐物论》子茶谓颜偃曰：今者吾丧我，汝知之乎。夫遗照坐忘，尚诸患莫侵，况体合自然者乎。无者忘也，外也。或以无身为灭坏空寂者，失老氏之宗旨矣。
　　故贵以身於为天下，则可以托天下。爱以身於为天下，则可以寄天下。
　　自无身而上，泛论士民惊执宠辱，致其大患也。自贵爱而下，专说王者未能兼忘天下，故有寄托之名耳。然寄托之说，实非上德之君，若乃游心於澹，合气於漠，顺物自然而无容私者，则可复太古之风矣。陆希声曰若以得失动其心物，我存乎怀，则宠辱不暂宁，吉凶未尝息，安足为天下之正，居域中之大乎。唯能贵用其身，以为天下，爱用其身，以为天下者，则是贵爱天下，非贵爱其身也。夫如是，则得失不在己，忧患不在身，似可以大位寄托之，犹不敢使为之主，而况据而有之哉。此大道之行，公天下之意也。开元御本作故贵以身为天下，若可寄天下，爱以身为天下，若可托天下。御注曰：此章首标宠辱之戒，后以寄托结成者，夫宠辱若惊，未忘宠辱，贵爱以为，未忘贵爱。故以辱校宠，则辱不如宠，以贵方爱，则贵不如爱。惊宠辱者，尚有宠辱介怀，存贵爱者，未为兼忘天下。故初则使惊宠如辱，后欲令宠辱俱忘，假寄托之近名，辩兼忘之极致，忘宠辱则无所复惊，忘身则无为患本，忘天下则无寄托之近名。王弼本作故贵以身为天下者，则可以托天下矣，爱以身为天下者，则可以寄天下矣。弼注曰：无物以易其身，故曰贵，如此乃可以托天下也。无物以损其身，故曰爱，如此乃可以寄天下也。不以宠辱荣患损易其身，然后乃可以天下付之也。正经今取《庄子· 在宥篇》所引为定，王弼本次之，注解辅嗣，希声为优，疑开元御本校勘时以别本增损，有失古意。
　　宠辱皆惊，未免樱拂其心，唯违者顺道无形，故次之以视之不见。
　　视之不见名日夷。
　　夷，古本作几，几者，幽无象也。《易》曰：几者，动之微。虽有此义，今存而不论。
　　听之不闻名曰希。搏之不得名日微。此三者不可致请，故混而为一。
　　道之难状难说也，如是，圣人不得已而强为之名耳。且道非色不可以目视而见，故於无色之中，能色众色，因而詺之日夷。夷者，平也，谓漠然平夷无涯泪貌，在色而无色也。道非声不可以耳听而闻，故於无声之中，能声众声，因而铭之日希。希者，疏也，如物之希疏，无击触之声，在声而无声也。道非形不可以手搏而得，故於无形之中，能形众形，因而詺之日微。微者，妙也，微妙无质破，在形而无形也。唯至人以神视可见无色之色，而出於众色。以气听可闻无声之声，而出於众声。以心察可得无形之形，而出於众形。言此希夷微三者皆道之应用强名，岂可以为实有，而得致诂责问哉。故当混合而冥为至一耳。君平曰：夫鸿之未成，剖其卯而视之，非鸿也，然其形声首尾皆已具存，此是无鸿之鸿也。而况乎未有鸿卯之时，而造化为之者哉。由此观之，太极之原，天地之先，素有形声端绪，而不可见闻，亦明矣。不以视视者能见之，不以听听者能闻之，不以循循者能得之，不以言言者能辫之，是故无形之形，天地以生，谓之夷。无声之声，五音以始，谓之希。无绪之绪，万端以起，谓之微。此皆先贤举其进道之方也。若夫能忘其视听，真其循搏，混一都无，则至矣尽矣，不可以加矣。
　　其上不皦，其下不昧，绳绳不可名，复归於无物。
　　夫形色之物，皆有涯分，不能出其定方。唯道超然出於九天之表，而不为明，存乎太极之先，而不为高，使其学者居上，与日月齐照，而其光不皦。沈然没於九地之外，而不为暗，流乎六极之下，而不为深，使其学者在下，与瓦号同寂，而其明不昧。而绳绳运动，无穷无绝。生育万物，而道不属生，物自生尔。变化万物，而道不属化，物自化尔。万物自生，自化，自形，自色，而不可指名於道也。既而寻本究原，归於杳冥，复於沈默，斯乃道之运用生化之妙数也。故曰：绳绳不可名，复归於无物。绳绳，接连不绝之貌，又无际也。
　　是谓无状之状，无物之象，是谓惚怳。
　　夫归於无物者，非空寂之谓也，谓於无形状之中，而能造一切形状。於无物象之中，而能化一切物象。欲言有邪，而不见其形，是即有而无也。欲言无邪，而物由之以成，是即无而有也。有无不定，是谓惚怳。惚无也，言无而非无。怳也，言有而非有。故曰惚怳尔。
　　迎之不见其首，随之不见其后。
　　夫道先乎天地，长於上古，湛然何来，莫知其始，故迎之不见其首。而又终古不息，后乎亿劫，寂尔常存，莫知其终，故随之不见其后。此使人廓其灵台，而法其道体也。
　　执古之道，以御今之有，能知古始，是谓道纪。
　　古道者，无形无名，天地之原，万物之宗也。即视不见，听不闻之道也。老氏使其治身治世者，执持上古无为自然之道，制御即今有为烦挠之俗，归乎淳风，复乎太始，使各正性命，不迁其德，是谓知道之纲纪也。
　　视听莫请，怳惚无状，能执持古道以御今之有为者，其唯善士乎。故次之以古之善为士者。
　　道德真经藏室慕微篇卷之二竟
　　道德真经藏室纂微篇卷之三
　　碧虚子陈景元纂
　　道经
　　古之善为士者，微妙玄通，深不可识。
　　言上古善以自然之道治身、治国而为士者，其德用渊微，神明远妙，智照望冥，精诚通达，是以体貌深厚，孰能知识老哉。故道大似乎不肖，列子居郑而人莫识，此乃古之善为士者也。
　　夫唯不可识，故强为之容。
　　有道之士，德量深远，难可知识，恐后世无以为师法，故强为说其容状，指陈表仪，谓下文也。
　　豫若冬涉川，
　　豫，犹豫也。言有道之士，顺从自然，弗逆万物，不为福先，不为祸始，然而举事退藏，辄加重慎，虽履坦途，常忧没溺，有如寒冱之月，揭涉长川，其心豫然而疑难，恐沈於不测之渊也。
　　犹若畏四邻，
　　有道之士，常履虚无而不敢有为，故出处而深思犹然，而畏慎谨於去就，而虑幽明之司察，有如世人避禁，而畏四邻之窃知，此戒之深也。
　　俨若客，
　　有道之士，俨然端谨，心无散乱，如宾对主人，曷敢造次，言无事无为也。如束郭顺子正容悟物，使人意消，故田子方师仰之李舍光居于暗室，如对君父，故司马子微激赏之此，可谓能俨若客也。
　　涣若冰将释，
　　有道之士，外虽矜庄，内心闲放其智，智如春冰之释，涣然伴散，凝滞都亡。
　　敦兮其若朴，
　　敦者，淳厚貌。朴者，质素貌。又形未分日朴。言有道之士，天资淳厚，质素未分，语默恬和，无文饰也。
　　旷兮其若谷，
　　旷者，宽大之称。谷者，含虚之窍。言有道之士，德淳厚而不显，器宽大而含容，任善恶之去来，如空谷之应答而常虚也。
　　浑兮其若浊。
　　杂波流日浑，不分明日浊。言有道之士，内心清静，外杂波流，若浊水之不明，曷分别乎妍丑。已上七事，治国则民不识不知，复乎太古，修身则和光同尘，冥乎至道。
　　孰能浊以澄，静之徐清。
　　言有道之士，心同渊泉，即其浊以澄，静之则徐复其清矣。
　　孰能安以久，动之徐生。
　　言有道之士，支离其德，当其安以久，而动之则徐全其生矣。旧说云至人外示混浊不异，凡流内本澄清，同乎道体，徐徐而登，假于清真也。复为学人，恐安此徐清之道，久而不迁，住於诸境，故勉之令动别求胜法，逮及徐徐渐生，不住诸相，以至生生不绝也。一本作孰能浊以静之而徐清。孰能安以动之而徐生。
　　保此道者不欲盈。夫唯不盈，故能弊不新成。
　　言人保守此徐清徐生之道者，善能谦以自牧，安其虚静。夫唯不盈者。再举独有至人，不矜恃盈满，故能常守弊陋，虽有新成之功，而能持胜不动，更求进向，复增上善，不住小成，斯乃圣人之深趣也。
　　善士师古，识量深微，敦朴空旷，得幽谷虚极之道，故次之以致虚极。
　　致虚极，守静笃。
　　致，得也。言人能心无爱欲，得冲虚之道，参杳冥之极，复能常守清静，则德化淳厚矣。《列子》曰：莫如静，莫如虚，静也，虚也，得其居也。《西升经》曰：人能虚空无为，非欲於道，道自归之。严君平曰：道德虚无，故能禀授。天地清静，故能变化。阴阳反覆，故能生杀。日月进退，故能光曜。四时始终，故能育成。释虚无则道德不能以然，去清静则天地不能以存，往而不反，则阴阳不能以通，进而不退，则日月不能以明，终而不始，则万物不能以生。是故有而反无，实而归虚，心无所载，志无所彰，无为如塞，不忧如狂，抱真履素，捐弃聪明，不知为首，空虚为常，则神明极而自然穷矣。动作反身，思虑复神，藏我於无心，载形於无身，不便生者，不以役志，不利天者，不以滑神，事易而神不变，内流而外不化，覆视反听，与神推移，上与天道，下与世交，神守不扰，生气不劳，趣拾屈伸，正得中道。
　　万物并作，吾以观其复。
　　人生而静，天之性。今言致虚极守静笃者，使人修之，复於妙本也。非止於人。盖万物之并动，作者未有不始於寂然，而发於无形，生於和气，而应於变化，及观其复也，尽反於杳冥，而归於无朕，以全其形真也。《易》曰：复，其见天地之心乎。天地之心谓寂然至无也。君平曰：天地反覆，故能久长。人复寝寐，故能聪明。飞乌复集，故能高翔。走兽复止，故能远腾。龙蛇复垫，故能章章。草木复本，故能青青。化复则神明得位，与虚无通，魂休魄息，各得所安，志宁气顺，血豚和平，此皆暂尔复静，犹能精神，况久归至道者乎。
　　夫物芸芸，各归其根。归根曰静，静日复命，复命曰常。
　　芸芸，茂盛貌。谓草木植物之类也。或作云云，动作貌，众多貌，谓飞走动物之类也。以义推之，动植虽殊，咸归其根。虚者冲漠之谓，静者寂怕之谓，冲漠寂怕者，乃动植之根本也。且无者有之本，静者躁之君，动之极也，必归乎静，有之穷也，必复乎无。草木之根重，静处下，则长生。花叶轻，动居上，则凋落。物尚如斯，何况人乎。故圣人举喻，使民息爱欲之心，归乎虚静之本，则可以复其性命之原矣。性命之原，即杳然冥然，视不见而听不闻者也。此唯明哲之自悟尔。能悟之者，则行住坐外不离乎虚静寂寞，而应变不迁，是得常道，而复命者也。　
　　知常曰明。不知常，妄作凶。
　　此言常道之难，如此知犹悟也。悟常道者，神变无方，性无所不通，气无所不同，不知万物之为我，我之为万物，故能蹈水火，贯金石，反山川，移城邑，乘虚不坠，触实不破，千变万化，不可穷极，此神合常道者也。其次则毓质不衰，颜如处子，住世千载，驮而上仙，此形同常道者也。其次则语默有法，出处合时，动与阳同波，光而不曜，静与阴同德，用晦而明，世累莫干而身无咎，此能用常道者也。若以治体为宗，则用常道为上矣。故日知常日明。或作日明者，言日益明达，此有渐之说也。既悟常道，当如上说。或不悟常道者，反以神变为妖，长生为诞，虚极静笃，为空旷归根，伤命为灭亡，不知强知，不识强识，举心伪妄动，作皆凶易，所谓不常其德，或承之羞，故日妄作凶。
　　知常容，容乃公，公乃王，王乃天，天乃道，道乃久，没身不殆。
　　夫知常道者，应用万物，善救无弃而无所不包容也。包容动植，於己无私，则襟怀荡然，而至公矣。至公无私，则德用周普天下，无不归往者矣。王，往也。人既归往，天将佑之，理同自然，於物无逆，是曰真人。而能出有入无，冥乎大通，久与道合，莫知穷极，则水火不能害，金石不能残，世息莫侵，有何危殆。
　　致虚守静，归根复命，是知常。知常之人道同大上，故次之以太上。
　　太上，下知有之。
　　太上者，谓太古之上，无名号之君也。所谓上德不德者也。其德无上可加，故曰太上，虽有君位，而不以尊自称，任物自然，各正性命，故其教无为，其治无迹，随时举事，因资立功，百姓日用而不知其道，但知有君上而已。谓帝何力於我哉。庄子曰：至德之世，不尚贤，不使能，上如标枝，民如野鹿，端正而不知以为义，相爱而不知以为仁，行而无迹，事而无传，此太上之世也。
　　其次，亲之，誉之。
　　上德既衰，仁义章显，故天下被其仁者，亲而附之，怀其义者，誉而举之。庄子曰：及至圣人，整趸为仁，踶跂为义，而天下始疑矣。疑则亲誉生焉。又曰：舜有膻行，百姓悦之，故三徙成都。尧闻其贤，举之登庸，因而禅位，此亲之、誉之也。
　　其次，畏之，侮之。
　　仁义失而刑法立，刑法立则禁令严，禁令严而民畏之。夫禁令虽严，而权诈为事者，民从其化，而为欺罔，民欢罔则侮上之深者也。《鸿烈解》曰：太上仁化，谓太上下知有之也。其次使不得为非，谓亲之、誉之也。其次赏贤而罚暴，谓畏之、侮之也。
　　信不足，有不信。
　　心有爱之谓诚，言可复之谓信，信全则天下安，信失则天下危。今既权诈聿兴，欺罔并起，君信不足于下，故下有不信之心应之。夫上之化下也，如明镒之接形容，而理无差焉。王弼曰：御体失性，则疾病生，辅物失真，则疵衅作，信不足焉，则有不信，此自然之道矣。
　　犹其贵言。
　　自亲而下已丧太上无为之化，不能复淳古之风，犹其贵重言教，执守陈迹，以为化方，虽然失道远矣，不犹愈於忽言不信，而致犯上作乱者乎。
　　功成事遂，百姓谓我自然。
　　夫有道之君，垂拱无为，故功业成而不有，怆默清静，故事务遂而忘知。民皆淳朴，无所妄为，谓我自然而然也。亲誉畏侮之心於何而有哉。旧说信不足，有不信，覆释畏之、侮之，犹其贵言，覆释亲之、誉之，功成事遂，百姓谓我自然，覆释太上下知有之类乎，胶柱调弦，今不从焉。
　　太上无为至德不显，及其仁爱亲之、誉之，则大道废，故次之以大道废。
　　大道废，有仁义；
　　大道即太古无为之道。废，犹隐也，又陵替不行也。人心不淳，则大道隐废。至德不行也。然后七爱渐生，义利浸长，故朴散以为器，斯则大道废有七义也。庄子曰：鱼相忘乎江湖，人相忘乎道卫，此喻大道之世也。及其兼爱为仁，裁非为义，故仁义生乎不足，是犹泉涸鱼相与处於陆，相咐以泾，相濡以沬，不如相忘於江湖，此谕大道废有七义也。
　　智慧出，有大伪。
　　夫敦殷隐废，则智慧出，智慧出，则大伪生，理势然也。庄子曰：马之真性，齕草饮水翘足而陆，喜则交颈相靡，怒则分背相踶，马智已此矣。及至伯乐治之，前有橛饰之息，后有鞭策之威，加之以衡厄，齐之以月题，马乃介倪、閵扼、鸷曼、诡术，窃辔之智生矣。夫太古之时，民居不知所为，行不知所之，含馆而熙，鼓腹而游，民能已此矣。及至圣人，屈折礼乐以饬天下之形，县跂仁义以慰天下之心，而民乃智诈渐毒，颌滑坚白，解垢同异之辫生矣。此所谓智慧出，有大伪也。
　　六亲不和，有孝慈。国家昏乱，有忠臣。
　　六亲，父子兄弟夫妇也。《礼记》曰：大道之行也，不独亲其亲，不独子其子，至仁忘亲也。志亲者，抚诸侄如己子，事伯叔如己父，六亲无有不和，孝慈於何而彰，如是则众之奉我亲，亦如我之奉众亲矣。是以上下和睦，而亲亲相忘也。若在长失均平之教，居幼有高下之心，故违於大顺，则六亲不和，而慈爱养亲之迹见矣。且圣人均平，则四海一家，游心姑射之山，杳然忘其天下矣。此则君上无为，而苍生自化，於何而有抉目剖心之臣哉。是故瞽晚顽而舜称大孝，鲁哲严而参称能养，夏桀立而龙逢彰，商纣亡而比干显，斯不得已而为之，非乐然也。
　　大道废而仁义彰，智慧出而大伪作，欲复淳风，在乎绝灭圣迹，弃去智诈，故次之以绝圣弃智。
　　绝圣弃智，民利百倍；
　　圣者谓制度法象功用陈迹之圣也。绝之者欲复其浑朴也。河上公曰：五帝画象，仓颌造书，不如三皇结绳无文之治也。智者谓权变谋虑揣摩纵横之智也。弃之者欲归於无为也。经曰：以智治国，国之贼。夫不显功用陈迹之圣，不用揣摩纵横之智，则奸完不生，祸乱不作，民如童蒙，专事农业，则利民何止乎百倍。庄子曰：去小知则大知明。又曰：善人不得，圣人之道不立。盗跖不得，圣人之道不行。故须绝弃之民，始获其利也。
　　绝仁弃义，民复孝慈；
　　仁者爱物，则人亲之。义者宜物，则人誉之。而仁义之弊在乎亲誉，亲誉既行，则趺尚奔竞之心生，而性命之和失矣。性命之和失，则孝慈之行何由而有。今使绝而弃之，是欲人全性命，而复孝慈也。
　　绝巧弃利，盗贼无有。
　　巧者雕斯刻削机械扃鐍之谓也。利者珠玉斗斛权衡符玺之谓也。夫机械扃鐍权衡符玺之属，於小则能守备，於大则不可御寇。今日绝弃之者，是犹擿玉毁珠焚符破玺，使民朴鄙，而盗自止也。
　　此三者，以为文不足，故令有所属。
　　属，继也。三者谓绝圣弃智、绝仁弃义、绝巧弃利。言此三者虽欲不用，而复其淳古之风，然纪之为文，垂之为教，尚未明白於理不足，故人多有疑难之者。别令有所属继，使韦心涣然如冰之，释在下文。
　　见素抱朴，少私寡欲。
　　见素谓守其纯素，不杂文饰，圣迹智谋，自然绝矣。抱朴谓归其朴厚，不徇矜夸，仁义之情，自然弃矣。少私谓守分至公，不好外美，而机巧自然绝矣。寡欲谓节俭制情，泊然安静，而浮利自然遗矣。夫圣智之迹，可以救近而不知伤远，仁义之情，可以济急而不知违真，巧利之器，可以助小而不知害大，故圣人明而不显，知而不用，唯以见素抱朴为怀，少私寡欲为念，如是治国而民跻富寿复于古风，修身则槁体灰心咯然丧耦矣。圣边绝则机智自忘，仁义绝则慈孝亲睦，斯由学者之弊，故次之以绝学无忧。
　　绝学无忧。
　　夫道者杳然难言，岂学者可得而进，故可传而不可授，可得而不可具。轮扁之侠，非不传也，盖无受侠之质也。况圣人之道乎。今之学者，但糟粕而已矣。所言绝学，非谓其绝灭不学也，谓守自然之性，不越分外而学也。犹如凫经虽短，续之则忧。鹤经虽长，断之则悲。夫离朱师旷，天生聪明，后之学者，或政眇塞性之长短，岂跂慕矜夸所能逮哉。去其跂慕，则无忧乐，盖禀其自然之气，得乎圣人之心，是以真曷足求而妄不足除也。世之务学而有忧者，垂首剌股，所趣不过虚名，映雪聚萤，所逐止存浮利，以政宠辱皆惊，忧乐两陷，何其迷哉。
　　唯之与阿，相去几何，善之与恶，相去何若。
　　唯者，恭膺也。阿者，慢应也。以名教言之，则唯恭而阿慢，以诚理论之，唯阿皆膺声也。而世之执者，使变阿为唯，或以唯异阿，是未明唯阿之同出乎一声，相去何远也。若忘世之执，则无唯阿之分。善者，吉之称。恶者，凶之名。学而履之者，善也。不学而悖之者，凶也。夫道杳然虚极，渊兮沉静，岂系学与不学哉。今为善者无近名，名极则害身，为恶者无近刑，刑极则残生，放善之与恶非道之实，乃外物耳。既皆外物，则相去奚异哉。唯其绝学者，虽有圣智，而不自知，况善恶唯阿乎。或说云：变俗学为真学，变阿为唯，变恶为善，如反掌耳。上之言至理也。此之言世教也。若以此辩，又何以异乎唯阿哉。古本作美之与恶，如上章，天下皆知美之为美，斯恶已。
　　人之所畏，不可不畏。荒兮，其未央哉。
　　至人真心妙道，绝学无忧，虽忘善恶於胸中，必顺唯阿於形外，善恶之戒，不敢不畏，其唯蕴道之深者乎。小夫则不然，慕善而不行善，畏恶而不去恶，驮溺世学，往而不反，荒废真性，未尝有中止之时。央，中也，止也。
　　众人熙熙，如飨太牢，如春登台。
　　熙熙，悦乐之貌。春台，时物之华。此举俞也。世人因学政伪，逐境失真，汨没於爱欲之波，熙熙悦乐，如饿夫之临飨太牢，志无肌足，驰聘乎许冕之途，欣然观望，若游子之登赏春台，心迷不反也。
　　我独怕兮，其未兆，如婴儿之未孩，乘乘兮，若无所归。
　　怕，寂也，又安静无为貌。兆者，形状之初。孩，笑貌。乘乘，运动貌。夫至人之心，寂然安静，无为虚怆，莫知其形状之迹，虽处乎嚣尘之间，观物之迁变，瞳然若婴儿之不能分别笑耦也。既而随世混迹，与物同波，乘众人之所乘，行不崖异浩然都任，若无所归趣也。又解乘乘，若虚舟之东西，而，无所归止也。怕，一本作魄。王弼作廓。乘乘，王弼作儡儡，一本作魁魁。
　　众人皆有余，而我独若遗，我愚人之心也哉，沌沌兮。
　　沌沌，不分貌。夫人心有所系，触境如归，饕餮於富贵之间，谓其心有余乐矣。是以至人枇糠世务，缠缴绅修，知轩冕之去来，如寄故独忽之若遗忘耳。此乃心宇沌沌而莫分，磅砖万物以为一愚人之心，固欲辫其美恶矣。一本作纯纯者，质朴无欲貌。我愚人之心也哉，犹云我岂愚人之心也哉，言非愚人之心，实无分别，则至人之心险然若此也。
　　俗人昭昭，我独若昏。
　　昭昭，光耀自街貌。夫世俗为学，而日益浮丽，自谓昭昭，光耀街常才艺，是以至人智周万物，未尝矜夸，如同昏暗也。
　　俗人察察，我独闷闷。忽兮若海，漂兮似无所止。
　　察察，严明貌，又苛急貌，又矜持貌。闷闷，宽裕貌。或作惛惛者，昧昧貌。夫世俗因学为政，制度严明，立法苛急，矜持有为，故民不聊生，是以至人体天法道，因循任物，在宥天下宽裕昧昧，民乃全其真也。庄子曰：至道之极，昏昏默默，然虽昏默不分，晦冥难测，而万物归之，莫知其所往，百姓用之，不知其所竭，善下广纳，莫测其深，故曰若海。而又应变之道，莫定其方，若流波漂扬，无所止着。一本作忽若晦寂兮似无所止，言至人容仪忽然晦昧，尸居其心，寂静无所击萦，此壶丘子林之波流九变也。二义俱通，今从上说。
　　众人皆有以，我独顽似鄙。我独异於人，而贵食母。
　　以，用也。世人崇尚学业，不能无为，而有所施用，故曰有以。至人行若曳槁木，居若聚死灰，不外饰其形，故独似顽鄙尔。夫至人出处，语默非欲异於人，而自然与人异，何也，贵用其道尔。用道者，体与造化冥，故曰我独异於人，而贵食母。食，用也。母，道也，本也。或说食，养也，母，神也。神能生身，故曰母。世人贵有欲以丧形，至人贵无欲以养神，故异於人。又曰：母，气也。世人嗜好滋味，而至人贵食和气，所以异於人也。或曰老氏以和光同尘为务，此篇何独彼我之说云云，曰此岂至人之本意哉，盖不得已而言也。夫至人所行，．何尝有异，自是世俗动静相反，因垂言立教，故有彼此云尔。
　　失礼之忧因学而有沌沌若昏，德容光大，故次之以孔德之容。
　　孔德之容，唯道是从。
　　孔，甚也，大也。容，状也。从，顺也。至人冥於道者也。常道无名，唯德以显之，至德无本，顺道而成之，夫大德之人於诸相，岂可见邪，唯有顺道之容，髡髴是其状矣。
　　道之为物，唯倪唯惚。
　　夫道杳然难言，故纸听不能闻见，何物之可谓邪。今言物者，盖因强名以究妙理也。夫大德之人，能从顺于道，道既无形，何从之有。既无其形，又不可名，当何以为从乎。唯叩其怳惚者，则可以影响，其象罔耳。怳似有也，在有非有，惚似无也，居无非无。居无非无，即空是色也。在有非有，即色是空也。有无不可测，复假借于象物，以明道也。
　　惚兮怳，其中有象，怳兮惚，其中有物。
　　象者，气象。物者，神物，即庄子之所谓真君，今之所谓性者也。夫道，怳惚不定，谓其无邪，惚然自无形之中，悦尔变其气象，将为万物之朕兆也。谓其有邪，怳然自有象之初，惚尔而化归於无有也。然而至无之中，有神物焉。神物者，阴阳不测，妙万物以为言者也。千变万化，无所穷极，经营天地，造化阴阳，因气立质，而为万类，治身治国，炼粗入妙，未有不由神物者也。
　　窈兮冥兮，其中有精。其精甚真，其中有信。
　　窈，深远貌。冥，寂墨貌。夫道，怳惚不能定，象物不能见，又窈兮深远，冥兮寂墨，问者不知其体，应者不明其理，然而中蕴纯粹之精，畜乎自然之信。其精非伪，故曰真。其化应时，故曰信。犹乌足之为跻螬，人血之为野火，朽瓜为鱼，贤女为石，虽动植之类万殊，未有不精感而变信至而不化者也。非至德，孰能通於此。
　　自古及今，其名不去，以阅众甫。吾何以知众甫之然哉，以此。
　　阅，度也，又披也。甫，本始也。夫道，上自往古，下及来今，湛然常存而不去形，虽不见名常在焉。以喻至人得道长年，故能阅度万物之本，始知其皆始於道，故阅之以成其形质也。又设问我何以知万物皆资禀於道，生死终始之然哉。答以道之怳惚窈冥，常在不去，故能应变为治，清静无为，度阅万物之迁移，未有不资禀于道者，以此也。
　　大德之人，从顺於道，顺道则曲全，故次之以　曲则全。
　　道德真经藏室慕微篇卷之三竟
　　道德真经藏室纂微篇卷之四
　　碧虚子陈景元纂
　　道经
　　则全，枉则直，洼则盈，弊则新，少则，多则惑。
　　夫圣贤之士，博通古今，钩深致远，廓然见独，而蟠曲才能，未尝显耀者，欲远害全身也。聪达明察，功业显着，心直如矢，志端如弦，常枉己屈伏，而不自伸者，此则大直之士也。又解至人不与物逆，物来枉已，则屈伏以受之，彼必内省知非，则直自归之，故曰枉则直也。夫陵原川谷之变，高下不常，川谷洼下则水就而满之，陵原高峻则雨剥而颓之，人之谦下则众仰而归之，以致其光大，故曰洼则盈。人有贤才而能支离其德，弊薄其身，则众共乐推，而其道日新矣，故曰弊则新。夫少者简易之谓。《易》曰：易简而天下之理得矣。《西升经》曰：子得一，万事毕。多者博学之谓。庄子曰：文灭质博溺心。《列子》曰：路多岐则亡羊，学多方则丧道也。
　　是以圣人抱一，为天下式。
　　《经》曰：道生一。一者，道之子，谓太极也。太极即混元，亦太和纯一之气也。又无为也。圣人抱守混元纯一之道，以复太古无为之风，可以为天下法式。何以谓一，为无为也。《经》曰：天得一以清，地得一以宁。庄子曰：天无为以之清，地无为以之宁。以此可明矣。自曲则全下六事，尚有对治之迹，此云抱一，无为，可以兼包之，故为天下式。
　　不自见，故明。不自是，故彰。不自伐，故有功。不自矜，故长。
　　此四事，皆无为之识。夫圣人无为，何尝显见己之才能，则天下自然称其明矣。河上公曰：圣人虽明，不自见千里之外，乃因天下之目以视之，故能明达。夫能用天下之目者，亦不自显见之意也。音训虽异，其旨略同，且圣人虚静，何尝自是而非人，盖彼我都忘，则天下自然称其是，而其德彰矣。圣人恬怆，何尝自伐取其德美，则天下自然称其功业矣。圣人寂莫，何尝自矜大其贤贵，则天下自然称其有道而长存矣。
　　夫唯不争，故天下莫能与之争。
　　《鸿烈解》曰：赵简子死，未葬，中牟入齐。已葬五日，襄子起兵攻之，围未合而城自坏者千丈，襄子击金而退。军吏谏曰：君诛中牟之罪，而城自坏，是天助我，何故去之。襄子曰：吾闻之叔向曰：君子不乘人於利，不迫人於险，使之治城，城治而后攻之。中牟闻其义，乃请降。故曰：夫唯不争，故天下莫能与之争。
　　古之所谓曲则全者，岂虚言哉？诚全而归之。
　　夫圣人纯一，无为，何尝有争竞之心哉。《经》曰：含德之厚，比於赤子，毒虫不螫，猛兽不据，攫乌不搏，虫兽尚尔，况於人乎。然而上古有此曲全之语，岂今日之寓言哉。人能行之，诚有全德之美，而归之于身，此再三劝励之深旨也。
　　曲全抱一，不矜不伐，不矜伐则希言，故次之以希言自然。
　　希言自然，飘风不终朝，骤雨不终日。
　　《易》曰：吉人之辞寡，躁人之辞多，贵其希疏而戒其不常也。言希疏则合自然。夫至人有问即应，接物即言，动静以时，故合自然。以谕风雨时若，则利乎万物，暴卒不常，则为害。飘，猛烈也。骤，暴急也。从旦至哺，为终朝。自早及暮，为终日。夫山泽相通为此飘风，阴阳喷激作此骤雨，盖由阴阳失节，和气不洽而致此，故不能长久也。以况於人，语言违戾，喜怒不常，其於纯和，宁不丧乎。
　　孰为此者，天地。天地尚不能久，而况於人乎。
　　设问谁为此飘风骤雨者乎。答是天地之所为也。夫形之大者，莫过乎天地，气之广者，莫极乎阴阳。阴阳相击，天地交错，而为猛风、暴雨，尚不能崇朝终日，何况人处天地之间，如毫末之在马体，况敢纵爱欲任喜怒，暴卒无节，趣取速亡，不亦悲乎。
　　故从事於道者，同於道；德者，同於德；失者，同於失。
　　从，为也，顺也。夫道，虚无自然安静简易之谓也。言人为事，当从顺于道，希言爱气，永保天和，岂可若飘风骤雨而不久长也。然而顺道者，动与阳同波，静与阴同德，聚则成形，散则成气，出有入无同於妙道行乎。德者，内全诸已，不丧精神，外济于物泽及蒿莱，功成不居，同於上德趣向。失者，以嗜欲为乐，缰锁为荣，茶然痕役，而心不悔，甘乎死地，同於丧失也。
　　同於道者，道亦得之。同於德者，德亦得之。同於失者，失亦得之。信不足，有不信。
　　言气类相感有如此也。夫体冥妙道者，非但民之乐推，而大道之君亦得其人矣。功合上德者，非但民之仰戴，而至德之士亦得其人矣。心溺于丧失者，非但尸魄之欣乐，而失丧之徒亦得其人矣。盖各以类应也。是以信乎道者，得其道。信乎德者，得其德。不信于道，轻忽于德，故道亦不应，德亦无称。天下岂有信之者哉。故曰：信不足，有不信。
　　希言寡辞自然同道，道同德洽而无跨跂，故次之以歧者不立。
　　跂者不立，跨者不行。
　　跂者，举踵而望，又进貌。跨者，夹物也，又超略貌。夫饕餮冒进之夫，跂望非分欲求宠荣，虽苟得之，有若延颈举踵，何能久立乎。而又才力卑劣，欲超略胜人，众共蔽之，使不得言，跨步夹物，心欲速达，何由得行乎。
　　自见者不明，自是者不彰，自伐者无功，自矜者不长。
　　曲则全，第二十二章，明圣人无为不自矜伐，而未尝彰显。此章言小夫则不然。自见己之才美贾衒而蔽人，其於事也，岂得明乎。自是而非彼，美己而恶人，其於理也，岂得彰乎。仁不济物，义不裁非，自取名誉，以为光耀，其於治也，岂有功乎。矜大己能，以压愚下，其於道也，岂得长乎。
　　其於道也，曰余食赘行，物或恶之，故有道者不处。
　　附形日赘疣之类也。已上自矜等行，其於无为常道，犹弃余之食，适使人恶，附赘之形，适使人丑。凡物尚恶之，况有道之士，曷尝厝身处之乎。跨跂赘行，有道不处，其迹混成，故次之以有物混成。
　　有物混成，先天地生。
　　有物混成者，道之宗也。故视之不见，听之不闻，搏之不得。夫至理湛然而常存，故谓之有物。真道万派而莫分，故谓之混成。然混成不可得而知，万物由之以生，故曰有物混成也。先天地生者，道之元也。《经》曰：吾不知谁子象帝之先。庄子曰：夫道在太极之先，而不为高，在六极之下，而不为深，先天地生，而不为久，长於上古，而不为老，此皆标道之大体也。
　　寂兮寥兮，独立而不改，周行而不殆，可以为天下母。
　　寂者，无声。寥者，无形。既云有物混成，寻其形声，窗真空洞，无象无质，故曰寂寥。夫大块卓然，无物可比，且形影因待，犹言独化，况妙道廓然，何物能偶，故曰独立。物虽千变万化，出生入死，而妙道未尝迁革，故曰不改。且道之用也，散则冲和之气褊于太无，敛则纯精之物藏于黍粟，周流六虚，应用不穷，故曰不殆。物无大小，皆仰於道，得之则全，离之则顶，生之成之，咸有所赖，故曰为天下母。
　　吾不知其名，字之曰道，强为之名曰大。
　　夫大道无形，故纸听莫闻，搏取不得，既无形声端绪，故不知其名。然而前称有物，则有体用，体用既彰，通生万物，就用表德，字之曰道，包含天地，其体极大，故强为之名曰大。
　　大曰逝，逝曰远，远曰反。
　　逝，往也。凡物之大，皆有边际，唯道无穷。无极往，无涯畔，故大曰逝。愈逝愈远，莫究其源，故逝曰远。虽远出八荒之外，而收纸反听湛然於方寸之间，若鉴之明应而不藏，故远曰反。反，复也。往而还复，没而复生，阴而复阳，皆道之化也。
　　故道大，天大，地大，王亦大。域中有四大，而王居一焉。
　　道为天地之始，旷荡无不制围，万物得之则生，士民怀之则尊，故曰道大。天者颠而在上，运动不息，覆物无穷，故曰天大。地者凝而在下，寂然不动，柔顺安静，厚载无穷，故曰地大。王者清静无为，化被万物，黔黎之首，不敢与天地道为比，故云亦大也。域中四大，谓道天地王也。域者，限也。夫道大包宇宙，细入秋毫，或超象外，或处域中，自地而上，皆属于天，不叉高远苍苍之谓也。天在地外，地处天内。王者人伦之尊，居九州之问，皆处于域中。故曰域中四大也。而王者参天地之道，秉万物之权，於四大之中，预其一焉。庄子曰：莫神於天，莫富於地，莫大於帝王，帝王之德，配天地，可不慎乎。
　　人法地，地法天，天法道，道法自然。
　　此戒王者，当法象二仪，取则至道，天下自然治矣。夫王者守雌静则与阴同德，所载无私，是法地也。又不可守地不变。将运刚健则与阳同波，所覆至公；是法天也。复不可执天不移。将因无为，与道同体，其所任物，咸归自然，谓王者法天地则至道也。非天地至道之相法也，宜察圣人垂教之深旨，不必专事空言也。
　　混成之道，是谓强名，强名四大，王居其一，王者以重制轻，故次之以重为轻根。
　　重为轻根，静为躁君。
　　夫草木花叶轻脆而居标枝者，则为风霜之所零落，根本坚重而处于深下者，则物莫能伤而长存。以况治身治国，当以厚重为根本。夫龙蛇蟠屈沉静，则能变化升腾，虎豹威猛躁动，故遭射猎夭亏，以况治身者，心安静则万神和悦，故无嗜欲奔躁之患。治国者，君无为则百姓乐康，故无权臣挠乱之忧也。
　　是以君子终日行，不离辎重。
　　辎，屏车，又大车也。重者，重其行事也。夫至人君子，未尝容易其言行，凡所行又具辎车，所言必重其事，言行尚尔，况於至道，岂敢须臾离乎。或以辎训静者，亦戒其静与重也。又解行迈之人，未尝远离其辎车重载者，以其衣食之资所在也。苟远而弃之，则有委困道途之患。以况君子，若离道之重静，以行轻躁其於身，患岂为细哉。
　　虽有荣观，宴处超然。
　　荣观，纷华貌。宴，安也。言至人君子，常怆怕其心，不以纷华荣观为美，无为宴安，超然远寄，遗其骄侈，此亦守重静之旨也。一本作荣馆、燕合者，谓不乐荣华之馆，宴安于小舍，而超然远适也。　
　　奈何万乘之主，而以身轻天下，轻则失本，躁则失君。
　　奈何犹如何，伤叹之辞也。言为万乘之尊，处大宝之位，岂可不守重静，轻身纵欲哉。夫为臣而不镇重，则失其身本，而亡其职分。古本作轻则失本，人君不守无为清静，躁动扰民，则失其君位，而丧其天和矣。旧说曰：人君轻易烦扰，则民离散，谁与为臣。人臣饰诈干禄，躁求权势，坐招窜拯，不得事君。二义俱通。
　　重静之法，唯君子善行，故次之以善行无辙迹。
　　善行，无辙边。善言，无瑕谪。善计，不用筹策。善闭，无关楗而不可开。善结，无绳约而不可解。
　　善行者，顺自然而行也。《阴符经》云：观天之道，执天之行，谓观自然之道，元所观也。执自然之行，无所执也。夫无观无执，盖得之於心，则不出户而无辙迸也。善言犹庄子之卮言，酌中之言，日新之变，合於自然，涯分而无过溢之谈。如是则无瑕疵谪责之过也。善计者，谓守一无为，因任万物，使长短广狭大小多少各尽其分，而不损其自然之村器也。庄子曰：一与言为二，二与一为三，自此以往，巧历不能得，而况其凡乎。此贵夫无为而去其筹策也。《阴符经》曰：八卦甲子神机鬼藏阴阳相胜之衍，昭昭乎进乎象矣，此皆有为机变休咎之学也。至人游心於物之初，任万物之自治而不为万物所役，计已之身，即知于彼，故不用筹策。善闭谓心无为也，心无为者，虽声色在前，而诸境不入于纸听，此不用关楗而莫能开也。横曰关，立日楗。善结者谓以道约事也。至人简易无为，善以道绳约贪纵，自然结缚情欲，而修然清静,无劳解释也。
　　是以圣人常善救人故无弃人，常善救物，故无弃物，是谓袭明。
　　密用曰袭，圣人谓能行五善之圣人也。夫圣人体合自然，心冥至一，故能刍狗万物为而不恃，因人贤愚就之职分，使人性全形完，各得其用，故无弃人。又能随其动植，任其材器，使方圆曲直不损天理。至于瓦甓梯牌，咸有所施，故无弃物。常善者谓蕴其常道而能明悟任物也。《鸿烈解》曰：昔者公孙龙在赵之时，谓弟子曰：人而无能者，龙不能与游。有客衣褐带素而见曰：臣能呼。公孙龙顾谓弟子曰：门下故有能呼者乎。对曰：无有。公孙龙曰：与之弟子之籍。后数日，往说於王，至於河上，而杭在一泛，使善呼之一呼而杭来，故圣人之处世，不逆有侠能之士，故曰无弃人。
　　故善人，不善人之师。不善人，善人之资。
　　善人者，谓有道之士也。《经》曰：立天子，置三公，此将以教不善之人也。故日善人，不善人之师。设有不善之人，善人亦资取役，使以渐化导之。《经》曰：善者，吾善之。不善者，吾亦善之，得善。信者，吾信之。不信者，吾亦信之，得信。此以德化摄伏不善人，为资给役用也。《鸿烈解》曰：楚将子发，好求技道之士。楚有善为偷者，往见曰：闻君求技道之士，臣偷也，愿以技斋一卒。子发闻之，衣不给带，冠不暇正，出见而礼之。左右谏曰：偷者，天下之盗也，何为礼之。君曰：此非左右之所得与。无几何，齐兴兵，伐楚，子发将师以当之，兵三却。楚良贤大夫皆尽其计而悉其诚，齐师愈强。於是市偷进请曰：臣有薄技，愿为君行之。子发曰：诺，不问其辞而遣之。偷则夜解齐将军之帐而献之。子发因使人归之，曰：卒有出薪者，得将军之帷，使归之於执事。明日又复往取其簪。子发又使归之。齐师闻之大骇，将军与军史谋曰：今日不去，楚军恐取吾头，遂还师。无技细而能薄，在人君用之耳。
　　不贵其师，不爱其资，虽知大迷，是谓要妙。
　　夫圣人虽游心於自得之场，不可不立其师资也。虽立师资，复恐贵尚其师，恰爱其资，泥於陈迹，不至远达，故再举不贵其师，不爱其资也。夫人虽因师发蒙，寻其至理，出自天性，是日独化。故伯乐不能御驽骀为骐骥，良匠不能伐柠砾为栋梁，将使人忘其企慕，然后可造至道之极。故列子师老商、友伯高而得风仙，既而日：不知夫子之为我师，若人之为我友，此真忘其师资者也。圣人虽知小夫执滞，言教又以此言，大为迷谬，然而垂训上士，使彼我俱忘，乃至言要妙之道也。
　　善行善言，所以救人、救物也。为师为资，所以知柔、知刚也。故次之以知其雄。
　　知其雄，守其雌，为天下溪。为天下溪，常德不离，复归於婴儿。
　　雄，尊强也，先也。雌，卑弱也，退也。夫知己之尊，显出人之先，纵之则强梁生，而祸患至矣。乃处身卑微，守其柔弱，谦退下位，而天下归服，如水之流入深溪，既心宇如溪，是能保其常德不离于身，去刚躁之欲心，复性归於婴儿也。婴儿者，谕其怕然淳和，是非都泯也。
　　知其白，守其黑，为天下式。为天下式，常德不武，复归於无极。
　　有道之士，心宇如溪，则虚室生白，昭昭明了，乃守其渊默，持之自晦，使光而不耀，此可为天下之法式矣。人取以为法式者，是见其常德，无所差武，将与道真极也。
　　知其荣，守其辱，为天下谷。为天下谷，常德乃足，复归於朴。
　　有道之士，虽为人所法式，当守卑辱持胜自污，则天下归心，如水之投谷，器量如谷，是德充而无名，复归於道朴，朴谓隐材藏用也。
　　朴散则为器，圣人用之，则为官长，故大制不割。
　　复於道朴，则浑沦宝冥视听无得，此乃体冥真理也。若於治道，则当散而为器。河上公曰：万物之朴散，则为器，用若道，散则为神明，流为日月，分为五行也。夫人真心之散，则为念虑，念虑一动，则百行彰而庶事生。庶事者，村器也。圣人就其材器，因其贤能，而用为百官之元长，故能大制群物，任之自然，而不割伤也。陆希声曰：於乎大道，废有仁义，大朴散而为器，圣人能用其器，故可以为群村之帅。夫唯大道不器，故能用此成器，大制不割，故能宰此群物。若未冥於道，而欲用天下之器，见制於物，而欲宰天下之材，吾必见其殆矣。
　　知雄守雌，谦德如溪谷之就下，知白守黑，自晦为天下之法式。法式施用，将欲有所取焉，故次之以将欲取天下。
　　将欲取天下而为之，吾见其不得已。
　　夫道无为自然也。虽秋毫之小而尚由之，况天下乎。今若不由其无为自然，而恃其果敢，将欲力取天下大器，而自纵有为者，非徒失道，吾必见其不得死已。已者，死也。
　　天下神器，不可为也。为者败之，执者失之。
　　神器者，大宝之位是。天地神明之器也。人乃天下之神物也。庄子曰：闻在宥天下，不闻治天下也。在之也者，恐天下之淫其性也。宥之也者，恐天下之迁其德也。天下不淫其性，不迁其德，有治天下者哉。此谓不治天下也。不治天下者，是以因循无为，任物自然，故天下安而神物宁也。不任无为自然而有所为者，犹拙夫斲木，虽加其工，所败多矣。故七窍凿而混沌死，鞭策威而马力竭，岂非为者败之乎。而又执而不移，自谓圣治，非唯丧至理，亦将自失其真。
　　故物或行或隳，或陶或吹，或强或羸，或载或隳。
　　此八事，谓外物不可必也。夫世有诚心行其事者，有伪意而随之者，诚心则治，伪意则乱，治则自然，乱则有为也。或有呴之为温，谓赞誉成人之美者，或有吹之为寒，谓毁訾致人之恶者，又解呴温谕富贵，吹寒谕贫贱，犹春夏之长养，秋冬之肃杀，世事代谢，亦复如是。或有见强而扶之者，或有见赢而抑之者，或有扶之使强者，或有抑之致赢者，此人情之倾夺也。或有载而安之者，或有隳而危之者，自此已上，并是失於自然，专任有为果敢，欲有所取，而致斯弊也。
　　是以圣人去甚，去奢，去泰。
　　甚、奢、泰，皆过当越分之谓也。是以治天下之圣君，知祸兮福所倚，福兮祸所伏，拾乎有为，归乎无欲，去造作之甚者，复于自然，去服玩之奢者，复于纯俭，去情欲之泰者，复于清静，虽甚、奢、泰之三名，乃无为自然之一体，因兹奢泰，致其为之，故老氏特垂深戒也。
　　将欲必败，强赢倾夺，纵已奢泰，不若以道佐人，故次之以道佐人主。
　　道德真经藏室慕微篇卷之四竟
　　道德真经藏室纂微篇卷之五
　　碧虚子陈景元纂
　　道经
　　以道佐人主者，不以兵强天下，其事好还。
　　以，用也。夫贤臣用自然之道，辅佐圣君者，当先明天而道德次之，道德已明而仁义次之，仁义已明而分守次之，分守已明而形名次之，形名已明而因任次之，因任已明而原省次之，原省已明而是非次之，是非已明而赏罚次之，此用道辅佐圣君之术也。是以执大象天下往往而不害安平泰。夫兵者凶器，战者危事，岂可示强兵于天下。兵之兆在心。怀患未发兵也，疾纸作色兵也，傲言推校兵也，侈斗攻战兵也，此四者鸿细之争也。且人以暴陵物，物必伤之，是谓兽穷即搏，故曰其事好还。
　　师之所处，荆棘生焉，大军之后，必有凶年。
　　师旅所居之处，叉多害物，侵民妨稼，致田荒室露，荆棘乱生，又大军一过，诛戮无涯，生死之冤感伤和气，阴阳凶变必水旱继生。治身解则多事为师旅，烦恼为荆棘，嗜欲为大军，疾病为凶年，随义纵横，渊旨莫尽。
　　故善者果而已，不敢以取强，果而勿矜，果而勿伐，果而勿侨。
　　夫兵之害物也，神人共恶之。然而明王圣主，未尝去者，其所自来上矣。庚桑子曰：原兵之所起与始有人俱。又曰：有以咽药而死者，欲禁天下之医非也。有以乘舟而死者，欲禁天下之船非也。有以用兵丧其国者，欲禁天下之兵非也。兵之不可废，譬水火焉。善用之则为福，不善用之则为祸，是故怒笞不可偃於家，刑罚不可偃於国，征伐不可偃於天下。古之圣王，有义兵而无偃兵也，故以道辅佐人主者，当守雌静，不敢以兵强天下，不得已而应之，故曰善用也。果，勇也。言善用师者，勇於济难而已，不敢以兵刃取强於天下也。虽有果敢济难之勇，勿矜其能，勿伐其功，勿憍其心，是谓善用者也。
　　果而不得已，是果而勿强。物壮则老，是谓不道，不道早已。
　　言虽果敢济难止敌，然皆不得已也。但当以除暴为事，非用果以为强也。夫草木之生也柔脆，其壮极则枯落。人之幼也柔弱，其壮极则衰老。以喻用兵壮武则暴兴，暴兴则败矣。既败，则不得谓之有道。非道之事不可法则，而行不如早止也。故义兵主，应兵胜，忿兵死，骄兵灭。善用兵者，次定果敢，不矜不忿，不贪不骄，不得已而后应之，义在除敌救人，非恃力好战也。治身解曰人之枯槁，因不行道，不行道者，早死而已矣。
　　佐主当以道德，不可以佳美强兵，故次之以夫佳兵。
　　夫佳兵者不祥之器，物或恶之，故有道者不处。
　　佳者，好也，尚也。夫好尚兵戈以为服玩者，是尚不善之器用也。且兵戈之属，伤人形神，唯凶顽者乐为也。凡物尚或恶之，况有道之士曷尝处之乎。
　　君子居则贵左，用兵则贵右。
　　天地之道，左阳而右阴，阳主德生，主柔弱，阴主刑杀，主刚强。故君子平居则以有德者居左，戎事则以有勇者居右。
　　兵者不祥之器，非君子之器。
　　此重迭而言，是经解经也。夫兵既主杀，主刚强，以伤害为用，是谓不善之器也。君子以无为自然为心，道德仁义为用，兵只可以为武备，固非君子常用之器也。
　　不得已而用之，恬檐为上。
　　夫蛮夷猾夏，寇贼奸宄，故有道君子不得已而用之，然未尝为起戎之首，故不敢为主而为客，不敢进寸而退尺，皆不得已也。盖义兵以克定祸乱应敌为用，非食土地利财宝也。庄子曰：市南宜僚弄丸而两家之难解，孙叔敖甘寝秉羽而郢人投兵，斯所谓不战而善胜，恬憺为上也。又解不乱日恬，夷心日憺，事至而不动挠者，此治身之法也。
　　胜而不美，而美之者，是乐杀人。夫乐杀人者，不可得志於天下。
　　天地之大德曰生，人物之所以共贵也。今不能以德怀来，而兴师用兵，杀伐求胜，岂有道者之所佳美哉。《列子》曰：赵襄子使家臣攻翟，胜之而有忧色，此贤主持胜也，故曰胜而不美。然而有美之者，是好乐杀人也。乐杀人者，非但人不归附，亦将有杀之者矣。此凶暴好杀之士，不可使得志於天下。苟得志，必逆天之德，纵行诛戮，天岂佑哉。
　　吉事尚左，凶事尚右。偏将军处左，上将军处右，言以丧礼处之。
　　左为阳主生，故居常则尚左，吉也。右为阴主死，故丧礼则尚右，凶也。《礼记·檀弓》曰：夫子与门人立拱而尚右，二三子亦尚右。夫子曰：二三子之嗜学也。我则有姊之丧故也。二三子当复尚左。夫上将军专杀则处右，偏将军不专杀故处左，言用兵之道，同於丧礼。今上将军居右者，是以丧礼处置之也。
　　杀人众多，以悲哀泣之，战胜，则以丧礼处之。
　　夫义兵者不得已而战也。战胜，则杀人多，胜而不美，故悲哀而伤泣之。上将军居右，右位主丧，故也。
　　兵者不祥之器，不得已而用之，君子所贵，唯道之常，故次之以道常无名。
　　道常无名。朴，虽小，天下不敢臣。侯王若能守，万物将自宾。
　　夫道於大不终，於小不遗，包罗万有，贯穿毫微，虚中藏实，阳内含阴，所谓道，非常道，名，非常名，故曰道常无名。既而无名，即非器用，器用．未彰，乃谓之朴。道朴微妙，故视之不见，听之不闻，是谓之小。夫世之材器，有明可以役其纸，有聪可以役其听，有心可以役其志，有勇可以役其力，有辫可以役其词，有巧可以役其事，此诸有名，皆无为者之所役使，唯道朴无名，故天下莫敢臣。夫侯王若能执守无为之本，恍然在上，宝然虚怀，则外物不能累其真，嗜欲不能滑其神，万物将自宾，四民无不服矣。
　　天地相合，以降甘露，人莫之令，而自均。
　　天无为则阴气降，地无为则阳气腾，两无为相合，则和气并甘露垂而嘉祥生，此乃侯王道矣。天地德洽神明也。《经》曰：我无为而民自化，我无歌而民自朴，此皆不待命令，而自然从化均平也。
　　始制有名。名亦既有，夫亦将知止，知止，所以不殆。
　　始者，道也，无名也，即道常无名也。有名者万物之器用也。夫道始无名，能制御有名之物，是为朴，散则为器，圣人用之则为官长。名器者，亦尽为王者之所有，名分既立，尊卑是陈，不可越于上下，故亦将知所止，足能知止，足是自知曰明，既明且哲，岂有危殆乎。河上公本作天亦将知之，言人能法道行德，天亦将知之，随注解释义理相通。
　　譬道之在天下，犹川谷之与江海。
　　道之在天下，无所不徧，上则清都紫 府，下则瓦譬稊牌，顺之则昌，逆之则亡，侯王能守清静无为，则上感和气，下得民心，本末相洽，无不被其泽矣。是犹川谷之流，与江海源通，顺之则浸润万物，逆之则滂湃为沙也。
　　守道则万物宾服，能自知而知人也，故次之以知人者智。
　　知人者智，自知者明。
　　知人而分别之谓智，故知言之所以知人也，是谓适人之智，而不自知也。自知而默守之谓明，故知而不言所以知天也，是谓自适其明而已，此超乎智之上也。
　　胜人者有力，自胜者强。
　　胜人者不常胜之道也。不常胜之道曰强。强而有力遇不及己者则胜，至於如己者则殆矣。自胜者常胜之道也。常胜之道曰柔。柔能自谦，物必推先，谓不胜而自胜，不任而自任，常安无殆，非强而何。
　　知足者富，强行者有志。
　　知足者谓止其欲也。欲心不侈，俭啬自足，可谓富矣。强行者谓勤而行之也。勤行必获，可谓有志节矣。庄子曰：曾子居卫，缊袍无表，颜色肿呛，手足胼胝，三日不举火，十年不制衣，正冠而缨绝，捉衿而肘见，纳履而踵次，曳维而歌商颂，声满天地，若出金石，天子不得臣，诸侯不得友，故养志者忘形，养形者忘利，致道者忘心矣。斯所谓知足者富，强行者有志也。
　　不失其所者久，死而不亡者寿。
　　所者谓天之所受寿夭、穷达、贵贱、贫富也。保其常理，安之於命，不．以得丧动其怀，是能久矣。如是则当生不以生为乐，知修然而来，遇死不
　　以死为忧，知修然而往，直顺命以待终，不残生以自丧，故曰寿也。严君平曰：不知人则无以通事，不通事则无以交世，不自知则无以知天，不
　　知天则无以睹未然，不胜人则无以在上，不在上则无以为王，不自胜则无以自得，不自得则无以得人，不知足则无以知富，不知富则无以止欲，
　　不强行则无以顺道，不顺道则无以得意，动作非任无以得和，不得和则无以久生，不久生则无以畜精神，精神不积无以得寿。故立身经世，兴
　　利除害，接物通变莫广乎知。人摄聪畜明，建国子民，达道之意，知天之心，莫大乎自知。柄政履民，建法立仪，设化施令，正海内臣诸侯莫贵
　　乎胜。人奉道德，顺神明，承天地，和阴阳，动静进退曲得人心莫崇乎自胜。治家守国，使民佚乐，处顺恭谨，慈孝畏法，莫高乎知足。游神明
　　於昭昭之间，恬憺安宁，尊显荣华莫善乎得意。任官奉职，事上临下，成人之业，继人之后，施之万民莫过乎可久。天地所贵，群生所恃，居之不厌，乐之不止，万福并兴，靡与争宠莫美乎寿。陆希声曰：知出於外谓之智，如日火之外光。知反於内谓之明，如金水之内景。用弱以胜人之暴为有道之力，守柔以自胜其躁为有德之强，知足於利欲者，不亡其大业，故谓之富强。行仁义者，可至於盛德，故谓之有志。动而不失其所常，故可久，身死而道不亡，故谓之寿。
　　知人则胜人，自知则知天，已而不失其所，死而不亡，泛然无系、得其道欤，故次之以大道泛兮。
　　大道泛兮，其可左右。
　　泛兮，无系着貌。夫道至高无上，至深无下，平乎准而直乎绳，圆乎规而方乎矩，包裹宇宙而无表裹，洞同覆载而无所该。泛泛兮满乎太空，而无所系着者，其唯道之体乎。或可于左，或可于右，皆逢其源，而无所不周者，其唯道之用乎。
　　万物恃之以生而不辞，功成不名有。
　　恃，赖也。夫天恃道之阳气，而运转于上，地恃道之阴气，而安处于下，天地至大，犹恃赖道以为用，况万物之繁，何莫由之以生乎。且大道无情，生育天地，其於万物岂有辞劳哉。而又大道无形，造物无物，万物虽有恃赖之名，寻其生也。卓然独化，物化而自生，故无因代辞谢之迹。圣人功业成而不名已有者，是法道之用也。
　　爱养万物而不为主，常无欲，可名於小
　　夫道能覆育群品，而不望其报，故圣人以仁爱畜养万类，使各遂其性长而不宰。《经》曰：常无欲以观其妙，妙则无所不入，可以名其朴为小矣。一本作衣被万物，衣被为覆育也。
　　万物归之不为主，可名於大。
　　夫道覆载万物，无不制围，万物归之而无不同，同之而不为主。庄子曰：不同，同之之谓大，大则无所不容，可名道为大。
　　是以圣人终不为大，故能成其大。
　　圣人执道，自谦而称孤、寡、不谷，是终不为大也。万国归之，乐推不厌，是能成其大也。杜光庭曰：圣人爱民恤物，巨细申恩，若可名於小矣。任物遂性，归功於天，又可名於大矣。法道施化，布德及人，鼓以淳和之风，被以清静之政，忘功不有，不自尊高，故其盛业可大，圣德可久，以其不为大，故能成此尊大也。修身之士，泛然无着，若云之无心，水之任器，可左可右，随方随圆，不滞於常，物来斯应，鉴物斯广，不伐应用之心，利物虽多，不矜兼济之德，仁逮蠢动，未始为私，众善归宗，不为之主。是能彰非小非大之德，无自尊自伐之称，可以契全真之大道矣。
　　大道泛兮，而左右逢其源，万物归之，其由执大法法象也，故次之以执大象。
　　执大象，天下往，往而不害，安平泰。
　　大象，大法也。八卦九畴之谓也。太古之君，天下无为也，天德而已矣。逮乎圣人设卦观象，吉凶明而变化生，故有得失进退也。夫鸿荒乍变，执守大法以治天下，天下之淳朴去矣。往，去也。淳朴初去，而大法可扶，故往而不害。往而不害者，是由随时而举事，因资而立功，量材授职，不伤性分，故天下安而平泰矣。严君平曰：道无形，故天地资之以生。道无有，故阴阳资之以始。道无法，故四时资之为业。道无象，故万类资之以往。故大法无法，大象无象，大无不无，大有不有，为生於不生，为否於不否，故道无为而天地成，德无事而万物处，夫何为哉。不无不有，不为不否，道自得於此，而万物自得於彼矣。斯所谓天德而已矣。使道变化待有为而后然，则其所然者寡矣。待有事而后施功，则万物所蒙者鲜矣。斯所谓有得失进退也，故下文云。
　　乐与饵，过客止。
　　此举喻也。夫音乐之和，人必为之少留。锣饵之美，客必为之暂止。乐之佚也，耳满而过焉。饵之饫也，舌味而爽焉。客之止也，主倦而厌焉。夫法之初兴，民皆亲之、誉之，及其弊也，则畏之、侮之。庄子曰：仁义，先王之还庐也，止可以一宿，而不可以久处，观而多责，此言法之用也。随世污隆，滞而久之，理必败矣。既败，岂有往而不害哉。既受其害，则奚足言其安平泰也。
　　道之出口，淡乎其无味。
　　夫乐佚饵饮，则过爽随焉。大法一弊，则畏侮彰焉。若夫道之出口，淡然无味，所谓信言不美也。清静无为，则民乐其性，故含馆鼓腹而游乎，混茫则不知其所之矣。岂有和悦之声，甘美之味，审听咀嚼哉。
　　视之不足见，听之不足闻，用之不可既。
　　夫法象有为，属於纸听则穷矣。自然无为，而声色莫能究也。故曰视之不见，听之不闻，自古及今，其名不去。百姓日用而不知此，用之不可既也。
　　无象之象，则无所执，无执，则用之不既，若执而有之，岂免歙张与夺，故次之以将欲歙之。
　　将欲歙之，必固张之。将欲弱之，必固强之。将欲废之，必固兴之。将欲夺之，必固与之。是谓微明。
　　此章先贤解者多端，皆不条理，其说或引孔子曰：可与适道，未可与立，可与立，未可与权以明之者，或引国家权变为辞，近乎纵横之说，亦未可据，此乃与阴符天机合矣，在乎高识变通者密用尔。陆希声曰：夫圣人之渊处，莫妙於权实，实以顺常为体，权以反经为用，权所以济实，实所以行权，权实虽殊，其归一揆。老氏既以实导人，立知常之教，又以权济物，明若反之言，《易》所谓曲成万物而不遗，范围天地而不过者也。《鸿烈解》曰：齐桓公好味，易牙烹其子而饵之。虞君好宝，晋献公以璧马钓之。胡王好音，秦穆公以女乐诱之。是皆以利见制於人也。严君平曰：道德所经，神明所纪，天地所化，阴阳所理，实者反虚，明者反晦，盛者反衰，张者反弛，有者反亡，生者反死，此物之性而自然之理也。故反覆之便，屈伸之利，道以制天，天以制人君，人君以制臣，臣以制民，含气之类，皆以活身。虎豹欲据，反匿其爪，豺狼将食，不见其齿，圣人去意以顺道，智者反世以顺民，忠言逆耳以舍其正，邪臣将起务顺其君，知此而用之，则天地之间六合之内皆福也。不知此而用之，则闺门之内骨肉之间皆贼也。故子之与弟时为虎狼，仇之与伟时为父兄，然中有否，否中有然，一否一然，或亡或存，故非忠虽亲不可信，非善虽近不可亲，此贤人之所嗟叹，而圣智之留心也。庄子称徐无鬼见魏武侯，先相狗马，然后劳君之神形，而结以政治，斯乃智者歙张之权也。若以此理而推之，则微明之旨见矣。
　　柔弱胜刚强。
　　夫柔之胜刚，弱之胜强，其道之理欤，就此而论权变之用，明矣。
　　鱼不可脱於渊，国之利器，不可以示人。
　　国家之权谋，利物之大器也。夫鱼脱离於渊泉，则蚁能苦之，国家之权谋泄于下，则小夫得以玩弄，况奸雄乎。《阴符经》曰：天有五贼，见之者昌，岂可轻以示人乎。又解鱼脱於渊，不可复得，权失於臣，不可复收。韩非曰：势重者人主之渊也，臣者渊之鱼也。古人难以直言，故托之於鱼。赏罚者，利器也。君操之以制臣，臣得之以拥主，故君先见所赏，则臣术之，以为德君，先见所罚，则臣帮之，以为威国之利器，可不慎乎。《鸿烈解》曰：昔者司城子罕相宋，谓宋君曰：夫国家之安危，百姓之治乱，在君行赏罚。夫爵赏赐与，民之所好也，君自行之。杀戮刑罚，民之所怨也，臣请当之。宋君曰：善。寡人当其美，子受其怨，寡人自知不为诸侯笑矣。国人皆知杀戮之制，专在子罕也。大臣亲之，百姓畏之，居不至期年，子罕遂却，宋君而专其政，此鱼脱於渊，而利器移於下也。
　　歙张与夺之术，是谓微明。明则鱼脱於渊，微则入於常道，故次之以道常无为。
　　道常无为，而无不为，侯王若能守，万物将自化。
　　夫道之常也，湛寂不动，故曰无为。应物而动物，皆自用，故曰无不为。侯王若能常以虚为心，以无为身，持守而不挠者，万物将自从其化也。《经》曰：我无为而民自化。
　　化而欲作，吾将镇之以无名之朴。
　　夫天下之善人少而不善人多，是以圣人之德化常善救人，假有不从其化而欲动作背道者，圣人亦自宽宥，将以无名道朴镇抚之，使其清静无为也。
　　无名之朴，亦将不欲，不欲以静，天下将自正。
　　道本无迹，假淳朴以为言，而滞迹之流，执淳朴之有，而为后世之弊，圣人忧其弊之不救，亦将不欲存此无名之朴，则天下晚然自定，入於道常无为而无不为也。陆希声曰：首篇以常道为体，常名为用，而极之以重渊。此篇以无为为体，无不为为用，而统之以兼忘，始末相贯，而尽其体用也。
　　道常无为，是谓常道，常道应变，而无不为也。
　　道德真经藏室慕微篇卷之五竟
　　道德真经藏室纂微篇卷之六
　　碧虚子陈景元纂
　　德经
　　下篇明德，以不德为元，不德者，忘德以应用者也。
　　上德不德是以有德；
　　德者，得也。内得於心，外得於物常得而无丧，利而不害，物得以生谓之德也。本由蕴道故有德，有德而无名，道之深也。有德而有名，道之浅也。道有深浅，故德有上下。所谓上德者，至德也。至德者，深矣，远矣，与物互矣，人不见其迹，则谓之不德，以其含光匿耀，支离所为，使百姓日用而不知，其德全矣，故曰有德也。
　　下德不失德是以无德。
　　下德者，迹用渐彰至一朵散，因循任物，物保其安己，天下称之，归美于已远於至德也不丧，己远於至德也， 故曰无德也。
　　上德无为，而无以为；
　　夫有上德者，性受自然之至妙，命得元气之精微，神贯天地，明并日月，无思无虑，心自无为，忘功忘名迹，无以为用也，谓无用己为而自得也。古本作上德无为而无不为，言上德之人，心既寂默，性亦恬憺，纵心所好，不违自然，任性所为，不逆万物，故无为而无不为。
　　下德为之，而有以为。
　　下德降於上德者也，性受自然之平淡，命得元气之纯和，神配阴阳，明效日月，民皆仰戴，咸共乐推，故曰有以为。古本作下德为之而无以为，言下德之人心存仿像，执守冲虚，应物临机，不敢造次，故曰无以为。
　　上仁为之，而无以为；
　　仁者博施兼爱，皆可为也。可为而无偏私，故言上仁。有心济乎群品，故言为之。功成不居，事遂不宰，故无以为也。
　　上义为之，而有以为。
　　义者宜也。有所宜必有所亏，处于事类而无所不宜，故曰上义。有宜有利，故为之。其所为者，皆由裁非断割，而有以为也。
　　上礼为之，而莫之应，则攘臂而仍之。
　　攘臂，谓攘除衣袂以出臂也。仍，引也。夫礼者，履也，谓履道而行，辫上下，定责贱，谦恭和柔使无争心，斯礼之本也，故称上焉。玉帛交驰，威仪相答，击跽曲拳，进退顾揖，此礼之文也，故为末焉。庄子曰：大礼与天地同节。又曰：以礼为翼者，所以行於世也。古圣制礼，使人定心气，整容貌，故曰为之。然而中下之士，丧本崇末，曲说烦多，不能应答，故曰莫之应。此失礼之微者也。而有鲍然作色奋臂，仍引指陈去就为争竞之端，又失礼之甚者也。老氏举浑沦分散，一至於此，在下文也。严君平曰：虚无无为，开导万物，谓之道人。清静因应，无所不为，谓之德人。兼爱万物，抟施无穷，谓之仁人。理名正实，处事之宜，谓之义人。谦退辞逊，恭以守和，谓之礼人。此五者，皆可道之陈迹，非至至者也。至至者一尚不存，安有其五。
　　故失道而后德，失德而后仁，失仁而后义，失义而后礼。
　　夫道德仁义礼，五者之体，不可致诘，故混而为一，一既分矣，五事彰而迹状着，故随世而施设也。道者德之体，德者道之用。离体为用，故失道而后德。德者，得也。物得以生谓之德，有生必爱，故失德而后仁。仁者，亲也。亲爱物宜，故失仁而后义。义者，宜也。宜则谦恭，故失义而后礼。礼者，履也。履道成文，简直则易行，烦曲则壳乱也。失者，亡也。末盛而本亡，自然之理也。严君平曰：帝王根本，道为之元，德为之始，道失而德次之，德失而仁次之，仁失而义次之，义失而礼次之，礼失而乱次之，凡此五者，道之以一体，而世主之长短也。故所为非其所欲，所求非其所得，不务自然而务小薄也。夫礼之为事，中外相违，华盛而实亏，末隆而本衰，礼薄於忠，权轻於威，信不及义，德不逮仁，为治之末，为乱之元，诈伪所起，忿争所因，谓下文也。
　　夫礼者，忠信之薄，而乱之首。
　　夫忽道德仁义，而专以礼教为用者，岂非忠信之薄，而乱之首乎。若乃尊道德七义，而兼用礼教者，是礼之上也，则何往而不治哉。庄子曰：圣人行不言之教，道不可致，德不可至，仁可为也，义可亏也，礼相伪也，此与乱之首义同。
　　前识者，道之华，而愚之始。
　　夫修崇礼教者智也，智为先见，故曰前识。识既先物，安能忘怀，故以智治国国之贼，岂非道之华而愚之始乎。若乃藏识藏智，何思何虑，则反其质素矣。礼烦则乱，智变则诈，此必然之理也。
　　是以大丈夫处其厚，不处其薄，居其实，不居其华，故去彼取此。
　　大丈夫者，有道之士也。文子曰：大丈夫恬然无思，憺然无虑，行乎无路，游乎无怠，出乎无门，入乎无房，属其精神，偃其知见，漠然无为，而无不为也。夫如是，则所处自然朴厚，合乎上德也。居忠信而务诚实，曷尝华绮诈伪哉。是故去彼礼义之浅末，取此道德之大本也。古本四句并作处字。
　　有妙道然后万物生焉。天地之大德曰生，物得以生谓之德，不德之德故曰上也。在德不失，故曰下也。上下虽殊而各得其一，故次之以昔之得一。
　　昔之得一者：天得一，以清；地得一，以宁；神得一，以灵；谷得一，以盈；万物得一，以生；侯王得一，以为天下正；其致之一也。
　　昔者，往古也。一者，元气也。元气为大道之子，神明之母，太和之宗，天地之祖，结为灵物，散为光耀，在阴则与阴同德，在阳则与阳同波，居玉京而不清，处瓦号而不溷，上下无常，古今不二，故曰一也。藏乎心内则曰灵府，升之心上则曰灵台，寂然不动则谓之真君，制御形躯则谓之真宰，卷之则隐入毫窍，舒之则充塞太空。《西升经》曰：子得一而万事毕，人能虚心待之一自归已。庄子曰：气也者，虚而待物者也。唯道集虚。又曰：虚室生白吉祥止止。夫天者，纯阳之气也。且天得之，故能刚健运动，穹窿广覆，垂象清明，万物资始焉。地者，纯阴之质也。且地得之，故能信顺柔弱，盘砖厚载，安宁不动，万物资生焉。神者，妙万物以为言也。且神得之，故能通变无方，反覆不穷，正直灵响，应物无尽焉。谷者，汉之绝深者也。且谷得之，故能气运水注，盈满不竭焉。万者，数之大。物者，形之可见也。物得之，故能生生成成而不歇灭焉。侯者，五等之爵。王者，君之通称。得之，故能永有大宝，无思不服，而为天下正焉。夫上五事能致清宁灵盈，生者皆由君道正使然也。正者，得其冲一之谓。冲一，失则凡物丧亡，在下文也。开元御本作其政之无一也，二字於义阙焉。此取古本为正。严君平本无万物得之以生并下文万物无以生将恐灭十四字，以人为万物之灵，侯王为人之君，故总而言之也。有之则文句备，略之则义未阙，於理亦通。
　　天无以清，将恐裂；地无以宁，将恐发；神无以灵，将恐歇；谷无以盈，将恐竭；万物无以生，将恐灭；侯王无以贵高，将恐蹶。
　　无以者，致械之辞也。天者，阳之德表君象，言天无以清，自恃若恃之，则失至明之道，致阴阳缪戾，纪纲弛绝，冲一不运，将恐有开裂之兆。且阳气之亢也，必为灾衰，冲和之散也，必致开裂。故《阴阳书》曰：天裂者，阳气不足，君德衰微也。自此以下，皆垂诫之辞也。夫地者，阴之德表臣象，言地无以宁，自恃若恃之，则失安静之道，致刚柔卷折，山川崩缺，冲一不守，将恐有发泄之应。且阴气之极也，必有水沴，冲和之消也，必致发泄。故《 阴阳书》曰：地震者，阴气有余，臣道失职也。夫神者，灵变也。凡物精通皆有其神，阴阳不测者也。言神无以
　　灵，自恃若恃之，则失至变之道，致祸生怪，祆祥勃兴，冲一不居，将恐有废歇之时也。故神失道则伤民，民被伤则反毁之，毁之无神，非歇而
　　何。谷者，虚以待物者也。言谷无以盈，自恃若恃之，则失流润之道，致崩夷之忧，冲一不通，将恐有枯竭之隔，枯竭则系於邦国，故洛枯而夏
　　亡，河竭而商丧也。物有形质当任迁，言物无以生，自恃若恃之，则失顺从之道，致循逆生性，冲一散去，将恐有灭亡之期。王者贯三才而为
　　主，统万物而有之，当谦以自牧，寄托群才也。言侯王无以贵高，自恃若恃之，则失清净之化，百官失职，万民不归，致蹶败之虞，颠仆之祸。
　　自此已上，虽叔天地等事，会归戒于侯王。侯王尚耳，况黎庶乎。
　　故贵以贱为本，高以下为基。
　　自此以下，结成其义也。夫贵者，岂自贵哉。必由贱者所奉，然后贵耳。此以贱为本也。高者，岂自高哉。必绿下者所戴，然后高耳。此以下为基也。
　　是以侯王自谓孤、寡、不谷，此其以贱为本邪，非乎。
　　孤、寡、不谷三者，皆人之鄙恶，而侯王以为称者，谦以自牧，不矜其尊也，岂非以贱为本邪，而云非乎，言实以贱为本耳。
　　故致数誉，无誉。
　　有道之君，忘名忘己，天下数誉，而不加劝。天下数非，而不加沮。恶识所以贵不贵哉。开元御本作故致数舆，无舆。言就舆数，则有轮棘箱轴群材之名。无有名为舆者，合之则舆矣。就国求之，则有士农工商万民之号。无有名为国者，合之则为国矣。忽群材舆何以成，弃万民国何以存，此重戒侯王，令爱民也。
　　不欲琭琭如玉，落落如石。
　　琭琭，玉貌。落落，石貌。言有道之君，不欲显耀，琭琭如玉，冥心韬光，落落如石，此能守冲一之道，为天下正者也。古本作若玉若石，传奕、徐铉取之。
　　得一贵高，以贱为本，自称孤寡，反复谦下，故次之以反者道之动。
　　反者道之动，
　　反者，复也，变也。虚静者，物之本。物之将生，先反复虚静之原，及其变也，出虚静而动之，是先反而后动。故曰《易》复卦曰：刚反动而顺以行，是以出入无疾，此之谓也弱者道之用。
　　既反虚静为道之动，则柔弱雌静，实道之用也。
　　天下之物生於有，有生於无。
　　有，一也。一者，元气也。言天下万物皆生於元气。元气属有光而无象，虽有光景出于虚无。虚无者，道之体也。《列子》曰：有形者生於无形，则天地安从生。又曰：形动不生形，而生影。声动不生声，而生响，无动不生无，而生有。是故物生於有，有生於无，而万物莫不独化也。严君平曰：天地生於太和，太和生於虚冥，是谓反复虚静之原也。
　　物之将动，先反乎虚静之原，能虚静动用者，其唯上士乎。故次之以上士闻道。
　　上士闻道，勤而行之。中士闻道，若存若亡。下士闻道，大笑之。不笑，不足以为道。
　　夫上士者，受性清静，恬憺寂漠，虚无无为，纯粹而不杂，静一而不变，闻乎道也，人观其迹，真以为勤行而实无勤行也。斯所谓天然县解矣。中士者，受性中庸，世所不用也。则就薮泽处闲旷，吐故纳新，熊经凤骞，养形保神而已，及乎为世用也，则语大功，立大名，礼君臣，正上下，为治而已，此之谓若存若亡也。下士者，受性浊辱，目欲视色，耳欲听声，口欲察味，志气欲盈，闻其恬憺无为，则大笑而非之，若不为下士所非笑，则不足以为上道也。严君平曰：鹑鴳高飞，终日驰骛，而志在乎蒿茅。鸿鹊大举，经历束西，而志在乎陂池。鸾凤翱翔万仞之上，优游太清之中，磨薄日月，高览远逝，栖息八极，乃得其宜。三者殊便，皆以为娱。故无穷之源，万寻之泉，乃神龙之所归，而小鱼之所去也。高山大丘，深林巨壑，乃鸿鹄虎豹之所喜，而鸡狗之所恶也。是以损聪明废智虑，反真归朴，游於太素，轻物傲世，淖然不污，喜怒不婴於心，利害不栖於意，贵贱同域，抱德含和，大圣之所尚，乃上士之所务也，中士之所眩，乃下士之所大笑也。陆希声日：形而上者之谓道，通乎形外者也。形而下者之谓器，正其形内者也。上士知微知着，通乎形外，故闻道而信则勤行之。中士在微着之际，处道器之间，闻道而疑信相半，故若存若亡。下士知着而不知微，止乎形内，故闻道则大笑之，不唯笑之，且将非之矣。夫道者，微妙冥通，深不可识，苟不为下士所非笑，则不足以为真精之道也。
　　建言有之：
　　建，立也。将立道行之言，明三士所见之差，被笑之状，谓下文也。
　　明道若昧，
　　明，晤也。悟道之人，含光不耀，举措施为，有若暗昧。故中士疑其存亡，下士所大笑也。
　　进道若退，
　　上士颖达不行而至，又况进乎。虽有圣功，进而不取，同尘接物外若退败。
　　夷道若类，
　　夷，平也。类，丝之不匀者，乃织者之所弃也。夫上士襟怀坦夷平一，与物无际支离其德，若丝之有类，不为世用也。河上公本作类，言大道之人，坦荡平夷，随类参同，不自分别也。
　　上德若谷，
　　上德之人，无为无事，心同虚空，高下莫测，有若深谷，无所不容。
　　大白若辱，
　　大白者，若雪霜之洁白，而无所不到，虽瓦号污溷之处，施而无择。有道之士，岂异于是，故处於浊世，纯白独全，而不杂染也。
　　广德若不足，
　　孙登曰：其德深广则通疏见远，遗略小节，智若不足。故良贾深藏若虚。君子盛德容貌若愚。陆希声曰：衣被天下而不有其仁，斯广德若不足也。
　　建德若偷，
　　此言阴德密行也。夫建立阴德之人，不显其功，畏人之知，故若偷窃耳。吴筠《元纲论》曰：功欲阴，过欲阳，功阴则能全，过阳则易改，此之谓也。
　　质真若渝，
　　渝，变也，色不明也。质真者，纯素之士动无文章，如五色之渝浅，光华不发也。传奕《音义》云：古本作输。《广雅》云：输，愚也。或本作榆。董遇作摇。今依王弼、传奕本作渝。
　　大方无隅，
　　开元御注曰：方，正也。隅，角也。夫砥砺名节，以作廉隅。此谓束教之人，非日大方之士。磨而不磷，在涅不淄，大方也。和光同尘，行不崖异，无隅也。
　　大器晚成，
　　备物之用日器。河上公曰：大柑之人，若九鼎瑚涟，非一朝而可成，积习生常美，成在久也。
　　大音希声，
　　河上公曰：大音犹雷霆待时而动，谕爱气希言也。雷霆尚耳，况至言乎。陆希声曰：以不言之教，鼓动万物，而不事小说，斯大音希声也。
　　大象无形，
　　河上公曰：大法象之人，质朴无形容。夫有大法象者，无象而不应，曰大象能应众象者，不可以形定，故曰无形。
　　道隐无名。
　　道本无名，而强名曰道。今道又隐焉。而名何有此，真所谓灭迹匿端也。
　　天唯道，善贷且成。
　　贷，施与也。夫叹美独有此妙道，能神鬼神帝，生天生地，善以冲和妙气施与万物，且成实而复於自然也。君平曰：道之为化也，始於无有，终於无终，存於不存，贷於不贷，动而万物成，静而天下遂也。陆希声曰：夫唯善济贷於万物，而不责其报，是以万物受其成，而不知其德，故下士闻此道而笑之，不信其能若此耳。
　　上士勤行建德道生，故次之以道生一。
　　道生一，一生二，二生三，三生万物。
　　道者，虚之虚，无之无，自然之然也。混洞太无，冥寂渊通，不可名言者也。然而动出变化，则谓之浑沦。浑沦者一也。浑沦一，气未相离散，必有神明，潜兆于中。神明者二也。有神有明，则有分焉，是故清浊和三气，噫然而出，各有所归，是以清气为天，浊气为地，和气为人。三才既具，万物资生也。严君平曰：虚之虚生无之无，无之无生无，无生有形，故诸有形皆属於物类，物类有宗，类有所祖。天地，物之大者，而人次之。夫天人之生也，形因於气，气因於和，和因於神明，神明因於道，道之自然万物以存，故使天为天者，非天也。使人为人者，非人也。谷神子曰：夫道自然变而生神，神动而成和，和散而气结，气结而成形，故日道生一，一生二，二生三，三生万物也。河上公曰：道始所生者一，一生阴阳，阴阳生和清浊三气，分为天地人。天地人共生万物。天施地化，人长养之。开元御注曰：道者，虚极之神宗。一者，冲和之精气也。生者，动出也。言道动出和气以生物，然於应化之理犹未足，更生阳气，积阳气以就一，故曰一生二。纯阳又不能生，更生阴气，积阴气以就二，故曰二生三。三生万物者，阴阳交泰，冲气化醇，则褊生庶汇也。三家之说，大同小异，今备存之。
　　万物负阴而抱阳，冲气以为和。
　　负，背也。抱，向也。动物则畏死而趣生，植物则背寒而向暖，物之皮质，周包于外，皮质阴气之所结，故日负阴。骨髓充实于内，骨髓阳气之所聚也，故曰抱阳。充和之气运行于其间，所以成乎形精也。冲和之气盛全，则形精不亏，而生理王也。冲和之气衰散，则形精相离，而入于死地矣。故大人虚其灵府，则纯白来并，君子不动乎心，则浩然之气可养。纯白浩然者，冲气之异名。冲气柔弱，可以调和阴阳，故曰冲气以为和。
　　人之所恶，唯孤、寡、不谷，而王公以为称。
　　孤、寡、不谷者，柔弱谦卑之称，乃流俗之所恶嫌，独大人君子取以自谓者，乃所以有王公之贵耳。是法冲气之为和，损心志之强梁，而求益於道德也。
　　故物，或损之而益，益之而损。
　　夫物有能减损情欲，不自矜伐，卑以自牧。如王公称孤、寡、不谷之损，故有尊贵之益也。俗物则惟好盈满，饕餮富贵不知住止而危败及之。《书》曰：满招损，谦受益。夫物情之损，有道之益也。有道之益，物情之损也。
　　人之所教，亦我义教之。
　　世人所教各立其我义教之者。如诸子百氏，自成一家之法，其旨善者，则归乎圣人之教，其旨悖者，则变为纵横之学。纵横则陷於强暴，而不得其死矣。
　　强梁者不得其死，吾将以为教父。
　　柔弱属阳，生之徒也。强梁属阴，死之徒也。在上强梁则失群下之心而覆亡无日，在下强梁则为众之所加而颠踬可待矣。不得其死，谓不得寿终也。老氏观俗之失道将以为后世法，知谦损柔弱者必吉，贪暴强梁者必凶，书之垂诫，以为教父。父，先也，本也。
　　法一冲和以谦受益，去我义之强梁，必守其至柔也，故次之以天下之至柔。
　　天下之至柔，驰骋天下之至坚。
　　至柔者水，至坚者金石。驰骋，奔竞不息貌。水之流注如骏马之奔竞也。水以至柔，为用而能贯穿金石，沉溺万物，故曰驰骋天下之至坚也。无有，入於无间。无有，道也。间，隙也。夫道混然之气，无有形质，故能包裹乾坤而无外，密袭秋毫而无内，与其有形，安得入其无间也。庄子曰：金石不得无以呜，谓藏道气也。君平曰：有形铦利，不入无理，神明在身，出无间，入无窍，俯仰之顷，经数千里矣。
　　吾是以知无为之有益。
　　吾，老氏自称也。言虚无之道，柔弱无形，而无所不通也。王弼曰：无有不可穷，至柔不可折，以此推之，故知无为之道，有益於物也。
　　不言之教，无为之益，天下稀及之。
　　圣人观天道之自然而馑身节用，饬容仪以悟物，故不言而其教行。若乃有为，则滞述损物，既而无为，则利益甚多，故知清静简易之道，诚南面之至卫，天下稀及之也。经曰：知我者稀，则我贵矣。文子曰：皋陶哈而为大理，天下无虐，刑有贵乎言耶。师旷瞽而为大宰，晋国无乱，政有贵乎见耶。不言之令，不视之见，圣人所以为师也。
　　柔弱不竞，在乎无为，无为之益，唯身是亲，故次之以名与身孰亲。
　　名与身，孰亲？
　　身为实，名为宾，拾实从宾，是谓倒置。《列子》曰：实名贫，伪名富，曰实无名名无实名者，伪而已矣。而悠悠者，趋名不已。名固不可去，名固可宾耶。今有名则尊荣，亡名则卑辱，尊荣则逸乐，卑辱则忧苦，忧苦犯性也，逸乐顺性也，斯实之所系矣。名胡可去，名胡可宾，但恶夫守名而累实，将恤危亡之不救，岂徒逸乐忧苦之间哉。鲍焦子推之，徒守名累实者也。
　　身与货，孰多？
　　货，资财也。凡在富贵而乐其资身之具，未有不贪财货者。夫富者苦身疾作积财而不得尽用，其为形也亦外矣。贵者夜以继日思虑善否，其为形也亦疏矣。虽有金玉满室，而无仁惠之心者，空得窃名黩货之讥，及至家亡身辱，所丧岂少哉。
　　得与亡，孰病？
　　夫虚名浮利，得之乎轻羽，而性命形神，亡之若太山。达人校量谁者是病。庄子曰：养志者忘形，养形者忘利，致道者亡心心矣。
　　是故甚爱，必大费，多藏，必厚亡。
　　费，损也。夫甚爱名者，矫情伪行，致损神之息，岂谓小哉。多藏货者，贪满苟得，致灭身之祸，何尝薄哉。
　　知足不辱，知止不殆，可以长久。
　　殆，危亡也。知足者，不贪货财也。不贪货财，诅有戮辱之患。庄子称孔子谓颜回曰：家贫居卑，胡不仕乎。对曰：不愿仕。回有郭外之田五十亩，足以给饘粥，郭内之田十亩，足以为丝麻，鼓琴足以自娱，所学夫子之道，足以自乐也。回不愿仕。孔子愀然变容曰：善哉。吾闻之知足者，不以利自累也。审自得者，失之而不惧，行修於内者，无位而不作，丘诵之久矣。今於回而见之，是丘之得也。知止者，不贪名位也。不贪名位，终无危殆之忧。庄子曰：原宪居鲁，环堵之室，茨以生草，蓬户不完，桑以为枢。而套牖二室，褐以为塞，上漏下湿，平坐而弦。子贡乘大马中绪而表素轩，车不容巷，往见原宪。原宪华冠纵履，杖黎而应门。子贡曰：嘻，先生何病。原宪曰：无财谓之贫，学而不能行谓之病。今宪贫也，非病也。子贡逡巡而有愧色。原宪笑曰：夫希世而行，比周而友，学以为人，教以为己，仁义之慝，与马之饰，宪不忍为也。若乃知足知止之士，固无戮辱危殆之忧，可以长久也。
　　亲身则知足，疏名则不辱，知足不辱，道成如缺，故次之以大成若缺。
　　大成若缺，其用不敝。
　　缺，破也。敝，困也，败也。大成谓全德之君子也。夫德充於内者，故能包荒舍箴，支离其形。若器之缺玷，罕见其用，故得保完全而无困败之敝也。又如大壑酌之而不竭，明鉴应之而不蔽，故曰其用不敝。
　　大盈若冲，其用不穷。
　　冲，虚也。盛德大业者，谦冲而不骄。富贵满堵者，虚俭而不奢。其所用也，常有羡余，岂能穷匮哉。
　　大直若屈，
　　大直谓随物而直，彼含垢而不申，其直不在己，故若屈也。
　　大巧若拙，
　　大巧谓因物性之自然而成，器用不造为异端，故若拙也。《列子》曰：宋人有以玉为楮叶者，三年而成，乱之楮叶中而不可别也，遂以巧食宋国。列子闻之曰：使天地之生物，三年而成一叶，则物之有叶者寡矣。故圣人恃道化而不恃智巧。夫道化者，可谓大巧矣，因物而成，不矜已能，故若拙也。
　　大辩若讷。
　　大辩谓智无不周也。因物所言而言之，而无壅蔽。若恃已言，辫则於物理有所不及矣。其於非法不说，非礼不言而已，无所造为，故若讷也。
　　躁胜寒，静胜热。
　　躁，动也。言春夏阳气发於地上，万物因之以生，物极则反，故夏至则一阴生乎其中，气动极则寒，寒则万物以衰，明躁为死本，盛为衰原，喻功成不缺者必败，持满不冲者必倾，有为刚躁者必死。君平曰：天地之动，一进一退，而万物成遂，变化不可闭塞，屈伸不可障蔽。故阴之至也，地裂而冰凝，清风飓厉，霜雪岩岩，鱼鳌垫伏，万物宛拳，当此之时，处温室，临炉火，重狐貉，袭毳绵，犹不能御也。及至定神安精，动体劳形，则是理泄污流，捐衣出室，暖有余身矣。静胜热者，谓秋冬阳气静於寒泉之下，否极则泰，故冬至则一阳生乎其中，热则和气发生也。万物因之以生，生托静而起，故知静为生本亦为躁。严君平曰：阳之至也，煎沙烂石，飞乌绝，水虫疾，万物枯槁，江河消竭，当此之时，入沉清泉，出衣稀纽，游燕高台，服食寒石，犹不能任也。及至解心释意，托神清静，形捐四海之外，游志无有之内，心平气和，冻有余身矣。此言躁为死本静为生根者，以况君王。躁强则拒敌饰非犯物之性，以致家国凋敝，是谓躁强，则寂然而寒薄，寒薄则衰灭矣。静理则垂拱无为全物之真，以致社稷永安，是谓静理，则煦然而人和，人和则隆盛矣。
　　清静为天下正。
　　此结明前义也。夫至清者在浊，而物莫能滑，至静者处动，而事莫能挠。且大成、大盈、大直、大巧、大辫，则有不敝、不穷、若屈、若缺、若讷以对之，惟清惟静则可以持众事而为天下之中正也。庄子曰：抱神以静形将自正，必静必清，无劳汝形，无摇汝精，乃可长生也。
　　外缺内全，是为有道，故次之以天下有道。
　　道德真经藏室慕微篇卷之六竟
　　道德真经藏室纂微篇卷之七
　　碧虚子陈景元纂
　　德经
　　天下有道，却走马以粪。
　　却，屏去也。粪，治田也。天下有道，言时泰也，时泰则万民昌而宗庙显，宇内安而诸侯宾，四海清夷，兵革寝息，人多务本，户竞农桑，屏去走马之武功，而归治田之常业也。故天心和洽，群物乐康也。
　　天下无道，戎马生於郊。
　　郊，交也。二国相交之境也。天下无道，谓时否也，时否则百职废而主上忧，帑藏虚而水旱数，郡县盗起，强弱相陵，人皆失业，习尚战争，自然戎骇之马生于郊境，故阴阳隔闭，庶类凄怆也。
　　罪莫大於可欲，
　　夫人有可尚欲爱之心，则非理贪求火驰不反，是故逐秋毫之微者，失太山之重，纵侨奢之情者，必荷校之凶。为罪之因，莫重乎此。《列子》 曰：齐人有欲金者，清旦衣冠而之市，适常金者之所，因攫其金而去。史捕得之，问曰：人皆在焉，子攫人之金，何故。对曰：取金之时不见人，徒见金。观於浊水，而迷於清渊也。
　　祸莫大於不知足，
　　祸，害也。夫可欲者於贪求之中，尚有数耳。不知足者，凡经历於目而无一可拾，满不知损，亡败及之，故祸衅之发莫大乎不知足也。
　　咎莫大於欲得。
　　咎，殃也。夫物之经目，犹有限也。天下之物，见与不见，咸欲得之，使尽在己，而靡有孑遗者，此无道之甚也。岂唯祸及一身，抑亦殃咎来世。夫罪者言人违於禁令，初犯其非名之为罪，道家悔过。经曰：初犯为罪，亦名为过，过言误也。犯过一千八十为祸，祸重於罪矣。犯过二千一百六十为咎，咎又重於祸矣。此三者皆无道之所为也。小则害身，大则丧国，得不戒哉。
　　故知足之足，常足矣。
　　夫外物虽足而心不知足者，是谓不知足也。外物不足而心常足者，是谓知足也。《高士传》曰：严君平与蜀郡富人罗冲相善。闻君平辟命不起而问之曰：何不往仕。君平曰：无能自发。冲即为备车马衣粮仆从。君平曰：吾病耳，非不足也。我有余而子不足，奈何以不足奉有余。冲曰：吾一席万金，子无甔石之资，而曰有余，谬矣。君平曰：吾尝宿於子之家，人定而役未息，昼夜汲汲，未有足时，今我以卜为业，不下席而钱自至，余钱尚有数万，上尘厚寸，不知所用，我有余而子不足乎。冲退而欺曰：益我货者，损我神，生我名者，杀我身，若乃知足之足，安有戎马生於郊祸咎之重大乎。
　　道无不在，何必远求，故次之以不出户。
　　不出户，知天下。
　　夫圣贤之为治，必先身心以度之，自近而及远也。不下庙堂而知四海之外者，因物以识物，因人以知人，当食而思天下之饥，当衣而思天下之寒，爱其亲知天下之有耆老，怜其子知天下之有稚幼也。夫如是，又何出户而知天下哉。
　　不窥牖，见天道。
　　夫人七尺之躯，四支、九窍、五藏、六府，赅而存焉。是以身之元气与天道相通也。人君守形清静，则天气高明而自正，人君纵其多欲，则天气昏暝而烦浊。人君者，与二仪同其德，日月参其明，先天而天弗违，后天而奉天时，不假窥牖望，而天道自明矣。严君平曰：是以圣人不出户，上原父母，下揆子孙，危宁利害反於己，故明於死生之说，察於是非之理，通於利害之原，达於治乱之本。以己知家，以家知彼，事得其纲，物得其纪，动知所之，静知所守，道德为父，神明为母，清静为师，太和为友，天下为家，万物为体，视彼如己，纸己如彼，心不敢生，志不敢举，捐弃知故，绝灭三五，因而不作岩居穴处，不杀群类，不食生草，未成不服，未终不采，天地人物，各保其有，此所谓以一体之中，法天地万物也。
　　其出弥远，其知弥少。
　　失道之君，不能法天行道，而恃聪明察物，求之愈远，知之愈匙。君平曰：稽之天地，验之古今，动不相违，以知天地之道毕於我也。家者知人之根本也。身者知天地之渊泉也。观天下不由身，观人不由家，小近大远，小知大迷，去家出户，不见天下，去身窥牖，不知天道，其出愈远，其知益少，周流四海，其迷益甚，求之益大，功名益小，不视不听，求之於己，天人之际，大道毕矣。记曰：欲治天下先治其国，欲治其国先治其家，欲治其家先治其身，欲治其身先治其心，欲治其心先诚其意。故君子不诚，无物皆反，推於身心之谓也。
　　是以圣人不行而知，不见而名，
　　夫圣人不行天下，而察知人情者，以身观身，以内知外，所谓独悟也。不见天象而能名命天道者，原小以知大，明近以谕远，所谓冥览也。
　　不为而成。
　　圣人无为而化成天下，盖明物性自然，因任而已矣。孔子曰：无为而治者，其舜也欤。
　　不行而知，不见而名，盖因学悟，故次之以为学日益。
　　为学日益，
　　可道可名既彰，而崇德尚贤滋起，则为学之士，博览多识，日益闻见，递相夸企，丧灭淳风，而不自知也。
　　为道日损。
　　夫道因为学日益，既益即损，而知子守母复初归根也。复初归根，先去智原，乘要执本日损，云为渐入虚妙也。
　　损之又损，以至於无为。无为而无不为。
　　夫损之者，无赢而不遣，遣之至乎忘恶，然后无细而不去，去之至乎忘善。恶者非也，善者是也。既损其非，又损其是，故曰损之又损。若乃是非都忘，欲利自泯，性与道合，以至无为，已既无为，不与物竞，而任万物之自为也。自为则无不为矣。
　　取天下，常以无事。及其有事，不足以取天下。
　　圣贤行道，先修身心，然后及乎天下。上言治身以无为，此言治天下以无事。故圣贤之用心，常虑一物之失所，将欲救弊乱之要，在於取天下人之心。取天下人之心，当以无事为卫，无为为教，无欲为宝，自然俗化清静，民皆乐推而不厌也。若以有为有事，政烦民劳，重足而立，侧自而诋，则百姓望而畏之，何足以取天下人之心哉。
　　既益反损，损至无心，故次之以圣人无常心。
　　圣人无常心，以百姓心为心。
　　圣人体道虚心，物感斯应，感既不一，故应无常心。然百姓之心，常欲安其生而遂其性，圣人使人人得其所欲者，岂非以百姓心为心乎。庄子曰：至人用心若镒，不将不迎，应而不藏，故能胜物，而不伤此，圣人无常心也。
　　善者吾善之，不善者吾亦善之，德善。
　　夫百姓有好善之心者，圣人不违其性，应之以善。其性本善者，圣人固以上善辅之，使必成其善。苟有不善之心，圣人亦以善待之，感上善之德，而自迁其心为善矣。则天下无有不善者，此乃圣人顺物性为化终，不役物使从己也。
　　信者吾信之，不信者吾亦信之，德信。
　　夫百姓有好信之诚者，圣人不夺其志，应之以信。其信确然者，圣人固以大信辅之，使必成其信。苟有不诚其信者，圣人亦以信待之，而不信者感大信之德，而自发其诚为信矣。则天下无有不信者，此乃圣人能任物情，非爱利之使为也。
　　圣人在天下惵惵，为天下律其心。
　　惵惵，忧动貌，又不停也。浑者，无分别也。古之人君在天下也，虽治迹忧动，同乎民事，而心常虚澹，冥乎自然，故能体化合变无往不可，磅础万物以为一，而无物不然。为天下之民，浑其心而同其欲，顺其性而同其化，孰弊弊焉。劳神苦思，以事为事，然后能乎。陆希声曰：圣人在，天下然，应彼物感，未尝少息，而其心浑然，与天下为一，未尝自有所为。故仲尼之所绝者有四，谓毋意，毋必，毋固，毋我。是以能无可无不可，无为无不为也。河上公本作怵怵。王弼本作歙歙。
　　百姓皆注其耳目，圣人皆孩之。
　　注，倾也，用也。圣人以无为德化，不逆万物之情，故百姓被其圣德，而各遂其能。明者为诋，聪者为听，皆倾注其耳目，以效圣人自然之法，而圣人冕流垂目，难绩塞耳，不劳身於聪明，不察物於幽隐，抚念苍生，皆如赤子，故曰孩之。
　　无常心则浑然，应变皆孩之，则冥其生死，故次之以出生入死。
　　出生入死。
　　虚无生自然，自然生道，道生一气一气变而有物，故谓之出生。生之极也，变而无形，故谓之入死。此乃有始有卒，未出乎域中者也。出乎域中者，生死曷尝系哉。
　　生之徒十有三，死之徒十有三。
　　也徒类也。生之徒，谓摄生者之类也。死之徒，谓趣死者之类。十有三者，韩非曰：四支、九窍，十有三，动静属於生死焉。夫善摄生者，目不妄眂，耳不妄听，鼻不妄嗅，口不妄言，手不妄持，足不妄履，动静翛然，诸恶莫犯，此乃长生之徒也。趣死者，目乱於采色，耳耽於淫声，鼻困於秽膻，口美於非道，手便於凶器，足捷於邪径，动静没溺，诸吉无有，此乃近死之徒也。生死之原，皆系此十三事矣。孙登曰：天地之物，有生之类，顺理者寡，逆理者众，故十分之中，顺理者三耳。夫生不以道，死不以理，顺生者题，逆死者多，故死之中，顺命者三耳。或解云：三业十恶，能制伏者，长生之徒。放纵者，近死之徒。以理推之，九窍、四支，所论最长。
　　人之生，动之死地，十有三。
　　夫人之生，皆为欲利所诱，唯责厚味美服好色音声，以滋九窍、四支，故举动经经然，如将不得已，陷之于死地往而不知者，未有不由十三事也。夫何故？
　　问世俗举动趣於死地之由。以其生生之厚。
　　生生，犹进生也。夫忘生薄已，则长生可冀，而进生厚已，则近於死地。且进生必先之以外物，外物足可以安体乐性，以为久生之具，然而忘身贪货者，过求养生之物太厚，致其十三事滑乱，而速千死地矣。
　　盖闻善摄生者，
　　不自言摄生而日盖闻者，谦之辞。摄，卫也，於卫生之中得其精微，故日善摄生者。
　　陆行不遇兕虎，入军不被甲兵，兕无所投其角，虎无所措其爪，兵无所容其刃。
　　不期而会日遇。兕出湘水之南，苍黑色，形如野牛，一角重千斤。夫善摄生之人，内得於身，故诸疾不生。外得於物，故诸恶莫犯。欲利都忘，自然与吉会也。器之害者，莫甚於兵戈。兽之猛者，莫甚乎虎兕。故兵戈在前而不慑，是无所容其锋刃也。虎兕当道而不惊，是无所措其爪角也。故诸恶害其有情，而不损无心也。
　　夫何故？
　　问何故诸恶不犯免死之由。
　　以其无死地。
　　夫至人内不纵其欲心，而外无害物之意，故能忘身而身存，以其无死地也。庄子曰：知道者必达於理，达理者必明於权，明权者不以物害己，至德者火弗能热，水弗能溺，寒暑弗能害，禽兽弗能贼，非谓其薄之也，言察於安危，宁於祸福，谨於去就，莫之能害也。
　　死则丧道，悟则道生，故次之以道生之。
　　道生之，德畜之。
　　道者，虚无之体。德者，自然之用。道体虚无，运动而生物、物从道受气，故曰生之。德用自然，包含而畜物，物自德养形，故曰畜之。
　　物形之，势成之。
　　凡动植之类，皆本道而生，因德而养，物质方具，故曰形之。物既形矣，则随四时之势而成之。
　　是以万物莫不尊道而贵德。
　　夫道降纯精而生物之性，德含和气而养物之形，故万物无不尊仰於道，而贵重於德也。
　　道之尊，德之贵，夫莫之爵，而常自然。
　　爵者，锡命也。公侯伯子男之例是也。世之所以尊贵者，皆因王者爵命故也。而道以纯精生物，物共尊之若父。德以和气养物，物共贵之若母。万物咸被道德生成之功，而尊贵若父母者，又非假於爵命，而常自然有所摄伏也。
　　故道生之，畜之，长之，育之，成之，熟之，养之，覆之。
　　上言道生德畜，此不言德者，以道无不贯而略其文也。夫受其精之谓生，函其气之谓畜，遂其形之谓长，字其村之谓育，辅其功之谓成，终其时之谓熟，保其和之谓养，护其伤之谓覆。此八者皆大道之元功，峭翘蠕动之物，得不尊之、贵之乎。
　　生而不有，为而不恃，长而不宰，是谓玄德。
　　此结上生畜等八义也。言道生万物，若显其有，则收其仁矣。道养万物，若恃其为，则居其功矣。长育群材，成熟庶品，养覆动植，若矜其宰，则处其长矣。有是而退藏於密，可谓阴德深矣、远矣。
　　道生德养，资物有始，故次之以天下有始。
　　天下有始，以为天下母。既得其母，以知其子。
　　始，道也，本也，无名也。母，养也，有名也。夫道外包乾坤，内满宇宙，万物资之以生，由之以成，所以成者子也，所以生者母也。子者一也，一者冲气，为道之子。道为真精之体，一为妙物之用，既得道体，以知妙用，体用相须，会归虚极也。既知其子，复守其母，没身不殆。既知妙物之用，复守真精之体，体用冥一，应感不穷，然后可以无为无不为，故没身不殆矣。
　　塞其兑，闭其门，终身不勤。
　　此明绝欲守母之行。兑，悦也，谓耳目悦声色，鼻口悦香味，六根各有所悦，门以出入为义。夫耳目诸根乃色尘之所由也。若塞其爱悦之门，则祸患息而身不勤劳也。又解兑，目也。缄无厌之目，则诸境自绝。门，江也。杜多言之口，则众祸莫干。诸境绝则嗜欲之源塞，众祸息则云为之路闭。如是则恬憺安逸，终身不勤也。
　　开其兑，济其事，终身不救。
　　若乃不守母道者，开爱悦之源而弗塞，则嗜欲之情长矣。通云为之路而弗闭，则祸患之事济矣。如是，则忧苦危亡，终身不救也。
　　见小曰明，守柔曰强。
　　此谓防於未萌，治於未乱也。祸乱未见日小，昭然独见为明。若知塞兑闭门之术，是见於微小也。挫嗜欲之锐，解云为之纷，守其柔弱也。守柔弱则物不能加，可谓强矣。见微小则事不能昏，可谓明也矣。
　　用其光，复归其明。
　　光者，智照也。智生外，外照而常动，动为物之用。明者，慧解也。慧主内，内映而常静，静为已之体。智照出则应事，反则归理，是以用归体，故曰复归其明。此重释见小守柔之义，使息外归内也。
　　无遗身殃，是谓袭常。
　　遗，与也，贻也。若事理双明，体用冥一，不役智外照而守慧内映，复嗜欲之未萌，而归子母之元，故无自与之殃，是谓密用常道也。
　　有始而有卒，知子而守母，塞闭悦爱，其介然有知者乎，故次之以使我介然有知。
　　使我介然有知，行於大道，唯施是畏。
　　介，孤也，耿介也。嗟时不行古道，故曰若使我孤介之士有知政事，则行於大道也。大道者，无为清静至公至直之道也。然而行道者，必有所施为，施为简易，则导民于清静之域，施为烦挠，则引民於贪浊。独有所施为是可畏，畏其不合於古道也。
　　大道甚夷，民甚好径。
　　大道甚夷，犹亨衢也。亨衢平易，无往不达，以其大直，不患小迂。而世人欲速，由於捷径，是以崎岖迷惑，不达所趣。故老氏病之，唯慎其所施之教，令畏，其导民於寰路，谓下文也。
　　朝甚除，
　　朝，宫室也。除，修治也。
　　田甚芜，
　　草长日芜。
　　仓甚虚，服文采，
　　青赤为文，色丝为采。传奕云：采乃是古文绣字。
　　带利剑，兽饮食，财货有余。
　　韩非作资货有余。夫入其国，其政教可知也。观朝阙甚修除，墙宇甚雕峻，则知国君好土木之功，多游嬉之娱矣。观田野甚荒芜，农事失耕治，则知国君好力役夺民时矣。观仓库甚空虚，农夫多拌饿，则知国君好末作废本业矣。观衣服多文采，质丧而责华，则知国君好淫巧蠹女工矣。观佩带皆利剑，刚强而竞斗，则知国君好武勇生国息矣。观饮食常厌饭，烹肥而击鲜，则知国君好醉饱忘民事矣。观资货常有余，务多藏珍异，则知国君好聚敛困民财矣。仲尼曰：百姓不足，君孰与足。若聚敛无已，民力禅竭，非圣人之道也。
　　是谓盗夸，非道也哉。
　　上之七事，皆用权衍，非理而阴取民也。故曰盗。既为盗矣，犹自夸大，故曰盗夸而非道也。所谓唯施是畏，其在兹乎。
　　知道而善行者，其德不可倾教，故次之以善建不拔。
　　善建者不拔，
　　建，立也。善以道立身植国者，先固其根本，而后营其标枝，故根深枝茂，则不可倾拔也。
　　善抱者不脱，
　　脱，失也。解，离也。善以道怀抱民者，百姓归附而不脱离。善以道抱元守一者，精神完全而不脱失。
　　子孙祭祀不报。
　　辍，止也。善以道建国抱民者，则子孙繁昌，享祚长久，世世祭祀，无辍止时也。
　　修之身，其德乃真。修之家，其德乃余。修之乡，其德乃长。修之国，其德乃丰。修之天下，其德乃普。
　　此五者，近修诸身而远及天下也。夫修道於身者，心闲性快，爱气养神，少私寡欲，益寿延年，乃为真人矣。修道於家者，父慈子孝，兄友弟顺，夫信妻贤，九族和睦，庆流来世矣。修道於乡者，尊老抚幼，教诲愚鄙，百姓和集，上下信向，其德久长矣。修道於国者，体乐自兴，百官称职，祸乱不生，万宝丰熟，则物充实矣。修道於天下者，不言而化，不教而治，平易无为，和一大通，比屋可封，化被异域，而德施周普矣。
　　故以身观身，以家观家，以乡观乡，以国观国，以天下观天下。
　　观者，照察也。以先圣治身之道反观身心，若吾身心能体於道，则其德乃真矣。以先圣治家之道反观吾家人，若吾家人能睦於亲，则其国有余矣。以先圣治乡之道反观吾乡党，若吾乡党能信於友，则其德乃长矣。以先圣治国之道反观吾国民，若吾国民能遂其生，则其德乃丰矣。以先圣治天下之道反观吾天下之民，若吾天下之民能无欲、无知，则其德乃普矣。
　　吾何以知天下之然哉，以此。
　　老氏言：我奚以知天下之民向道者昌，背道者亡之然哉。答曰：我以上所陈五事，反观照察，是以知之也。经曰：不出户知天下。《易》 曰：观我生观民也，其是之谓乎。
　　善以道立身植国，德及天下，其含德之厚欤，故次之以含德之厚。
　　道德真经藏室慕微篇卷之七竟
　　道德真经藏室纂微篇卷之八
　　碧虚子陈景元纂
　　德经
　　含德之厚，比於赤子。
　　含，怀也。夫至人纯粹，怀德深厚，情复於性，憺怕无欲，状貌兀然，比於赤子。赤子者，取其纯和之至也。
　　毒虫不螫，猛兽不据，攫乌不搏。
　　毒虿、蜂萤之类，以尾端肆毒，曰螫。猛兽、虎豹之类，以爪拳按，曰据。攫乌、雕鹗之类，以羽距击触，曰搏。夫至人神矣，□然丧偶如赤子之无心，故神全而物莫能伤也。严君平曰：夫赤子之为物也。知而未发，通而未达，能而未动，巧而若拙，生而若死，新而若弊，为於不为，与道周密，生不生之生，身不身之身，用无用之用，闻无闻之闻，无为无事，无意无心，不求道德，不积精神，既不思虑，又无障载，神气不依，聪明无识，柔弱虚静，魂魄无事，乐无乐之乐，安无欲之欲，生不枉神、死不柔志，故能被道含德，与天地同，故蜂蔓虫蛇，无心施其毒螫，攫乌猛兽，无意加其据搏也。
　　骨弱筋柔而握固。
　　明赤子之全和，喻至人之纯德，赤子未知喜怒，而拳握至坚者，其真性专一故也。
　　未知牝牡之合而歧作，精之至。
　　□者，赤子之命源也。赤子情欲未萌阳德自动者，真精之气运行之所至也。以况至人虚心无情，气运自动，而诸欲莫干也。□作，古本为全作。王弼曰：作，长也。无物以损其身，故能全长也。《上清洞真品》曰：人之生也。禀天地之气为神为形，受元一之气为液为精，天气喊耗，神将散矣。地气喊耗，形将病矣。元气喊耗，命将竭矣。故帝一回元之道，泝流百脉，上补泥九，脑实则神全，神全则形全。形全者百关调於内，邪气亡於外，髓凝为骨，肠化为筋，纯粹不杂，长生可致矣。
　　终日号而不嗄，和之至。
　　号，啼也。啼极无声日嗄，又声嘶也。赤子终日嗥啼，而哑不嘶散者，天和之气至全也。故真人之息以踵其啦不哇，和气全也。
　　知和曰常，知常日明。
　　赤子以和全真，至人知和为贵，故用之为常道，知常不变，守之自明，此含德之厚者也。杜光庭曰：五常备具日和，夫人於身和则德充而合真，
　　於国和则化周而祚永，处众和则合礼，行师和则有功，和之为义大矣哉。此知和知常，而全德自明也。
　　益生日祥，心使气日强。
　　祥者，吉凶之兆。夫一受成形，素分已定，非理益之，必致凶祥。庄子曰：常因自然而不益生也。夫心有是非而气无分别，故任气则柔弱，使心则强梁，又志能动气，气能动志，以心任气，气盛心强。庄子曰：无听之以心，而听之以气，是心使气也，益生，使气失道者也。
　　物壮则老，是谓不道，不道早已。
　　物之壮也，必至枯老。心之强也，必至凶暴。且道以柔弱为用，今以强壮为心者，谓之不道。老氏故戒之云：不道之行，无如早止已。止也
　　死也。言不行道者，早死也已。
　　德厚静默，了悟忘言，故次之以知者不言。
　　知者不言，言者不知。
　　夫知道者以心而不以辩，贵行而不贵言，谈道者以辩而不以心，丧道而不丧说。严君平曰：五味在口，五音在耳，如甘非甘，如苦非苦，如商非商，如羽非羽，而易牙、师旷有以别之，其所以别之者，口不能言也，音味尚尔，况妙道乎。庄子曰：智北游首音三问，无为谓而不答，非不答也，不知答也，意与此合。《西升经》云：道自然，行者能得，闻者能言，知者，不言言者不知，所以言者以音相闻，是以故谈以言相然。不知道者，以言相烦，不闻不言，不知所由然。· 譬如知音者识音以弦，心知其音，口不能传。道深微妙，知者不言。识音声悲，抑音内惟，心令口言，言者不知。此在能行能言者也。
　　塞其兑，闭其门，
　　此与第五十二章文同而旨异。彼则约道清静，以塞嗜欲爱悦之端，此则宗道无言，故兴损聪弃明之说。夫道无形，不可以目纸，不可以口传，故心困焉，不能知，口辟焉，不能议。此至人所以不待收视缄囗，而自然塞兑闭门也。
　　挫其锐，解其纷，和其光，同其尘，
　　此已出第四章，彼则就道以论功，此则据人以明行。至人与天同心而无知，与道同身而无体，则进锐纷乱之心，於何而有，光尘分别之意，於何而生哉。
　　是谓玄同。
　　夫至人之游处也。显则与万物共其本，晦则与虚无混其根。故语默随时而不殊，卮言日出而应变，是谓玄同也。
　　故不可得而亲，不可得而疏，不可得而利，不可得而害，不可得而贵，不可得而贱，故为天下贵。
　　上交於道而不馅，举世誉之而不劝，故不可得而亲。下交於器而不渎，举世非之而不沮，故不可得而疏。澹泊无砍，守分知足，不可得而利诱也。处卑不辱，在丑不争，不可得而陷害也。爵禄不能污，权势不能动，何得而贵宠哉。失志不屈，居贫愈安，何得而贱鄙哉。至人行此六者，不荣通，不丑穷，无天怨人非，无物累鬼责，故为天下贵。
　　不合．自治，而治物，以政故，次之以政治国。
　　以政治国，以奇用兵，以无事取天下。
　　以，用也。政者，政教也。有为之君，用政教为治者，民虽不滥而凋弊日深，迹用既彰，安能长久也。霸王之君，以奇谋用兵者，国虽不倾而祸乱日积，怨望既多，安能永固也。夫有道之君，将欲取天下之心，为可大可久之业者，莫若无事。故第四十八章云取天下常以无事，及其有事，不足以取天下，此老氏垂教治天下太平之法也。政，河上公本作正。
　　吾何以知其然哉，以此。
　　老氏自设问答，言我何以知天人之意如是哉。以今时所见，可以言之，谓下文也。
　　天下多忌讳，而民弥贫；
　　忌讳，禁令也。夫君不能无为，而以政教治国，禁网繁密，民虑其抵犯，无所措手足。避讳不暇，弗敢云为，举动失业，日至贫穷。
　　人多利器，国家滋昏；
　　利器，权谋也。君不能安静，而以智变为务，上下欺给，则民多权谋，偷安其生，包藏祸心，日至昏乱。
　　人多技巧，奇物滋起；
　　仗巧，工侠巧妙也。君不能无事，而以机械为好，志在奢淫，则民尚雕琢，服玩金玉奇怪异物，日益滋生。古本作民多智慧，邪事滋起。
　　法令滋彰，盗贼多有。
　　法令，刑教也。君不能无欲，而以刑法作威，民虽苟免其罪，然而不足则奸先生，小则盗钧，大则窃国也。河上公本作法物滋彰。
　　故圣人云：
　　老氏不敢自专其言，故举圣人云。或谓老氏为周柱下史，遍观上世遗书三坟古文，故举以证之。
　　我无为，而民自化；我无事，而民自富；我好静，而民自正；我无欲，而民自朴。
　　我者，治世之君自称也。言我无为承天，无所改作，民遂其生，其俗自化也。我无事骚扰，节用俭啬，民厚其业，其家自富也。我安静不言，憺怕自守，民抱天和，其俗纯正也。我无欲冲虚，去华崇本，民无夸企，其性自朴也。苟有为有欲，而望致民於富寿之域，吾未见其可也。庄子曰：天地有大美而不言，四时有明法而不议，万物有成理而不说。圣人者，原天地之美，达万物之理，是故至人无为，大圣不作，观於天地之谓也。河上公本又有我无情而民自清，注曰修道守真，绝去六情，民自随我而清也。
　　治国化民，莫若无事，无事则其政宽裕，故次之以其政闷闷。
　　其政闷闷，其民淳淳；
　　开元御疏曰：闷闷，无心宽裕也。淳淳，质朴敦厚也。言无为之君，政教宽大，任物自成，政无苛暴，故其俗淳朴，安於清静，而日益敦厚也。古本作偆偆，王弼本作惇惇。
　　其政察察，其民缺缺。
　　开元御疏曰：察察，有为严急也。缺缺，凋弊离散也。言有为之君，其政峻急，以法绳人，法令滋彰，盗贼多有，故人凋弊而离散，动触禁网，畏而避之，由是风化日益残缺也。
　　祸兮福所倚，福兮祸所伏，孰知其极。
　　倚，因也。伏，藏也。夫闷闷之政，世谓之慢，而民淳淳，然实乐之。察察之政，世谓之能，而民缺缺，然实忧之。夫世之所谓祸者，莫不喜之，畏则戒慎，而福生其中矣。世之所谓福者，莫不畏之，喜则憍矜，而祸藏其间矣。祸福相因，莫知其穷极也。故天地有休否，日月有盈亏，此倚伏之数也。夫祸藏福中，有福而憍矜，则祸至。福隐祸内，有祸而戒慎，则福来。此世之又然也。故有道之君，守之以清静，任之以自然，不利货财，不近贵富，不乐寿，不哀夭，不荣通，不丑穷，如是则祸福倚伏於何而有哉。
　　其无正邪。
　　祸福倚伏，岂无正邪，在乎有道之君无为无事，忘形忘物，而后正耳。若有心为正，其正必复为奇，有心为善，其善必复为妖矣。
　　正复为奇，善复为妖。
　　夫百姓之心，其心不一。有道之君，用心若镒，不将不迎，应而不藏，故能胜物而不伤也。若以正正其不正其正也。不正，则奇谋谲诈生。故日为奇。以善善其不善其善也。不善，则妖祥狂妄兴。故日为妖。若任物之自正自善，则祸福无绿而相倚伏也。
　　民之迷，其日固久。
　　薄俗不能自正自善，而乃矫真为正，逆性为善，而反为奇为妖，迷惑不悟，其所由来固已久矣。《西升经》曰：为正无处，正自归之，不受於邪，邪气自去，所谓为道自然助之。
　　是以圣人方而不割，
　　有道之君，方正其身，俾物自悟，不以己之方正断割於物，使物从之而失其性也。
　　廉而不秽，
　　廉，清。秽，浊也。有道之君，率性清廉，使物自化，不以己之洁扬彼之污，但使物知劝而洗除秽浊耳。古本作创，伤也。言圣人康以自清，而不刑物使伤也。
　　直而不肆，
　　肆，申也。有道之君，禀气耿直，自任不曲，而不以已之直意申肆激拂於物，亦犹大直若屈也。
　　光而不耀。
　　光谓明慧也。有道之君，明慧鉴照，复能葆蔽隐晦，不以己之强智爚耀於物，使之殂丧也。自此以上，皆闷闷之政，非察察之治也。
　　政宽则民福，治严则民祸，福祸倚伏，由人由天，故次之以治人事天。
　　治人事天，莫若啬。
　　啬，爱也。世俗则耗神多求奢侈而不足，圣人则爱神省费俭音而有余，故治人者无事无为，清静简易，省费民财，使仓察实而知礼节，然后葆精爱神，镯洁祭祀，弃盛丰备，人神皆和，故曰莫若音。
　　夫唯啬，是谓早服；
　　省费而不奢侈，检音而爱精神，是能服从於道也。圣人於祸福未兆之前，常服从於道，是谓早服也。古本作早复。
　　早服谓之重积德；
　　夫节俭民财，爱啬精神，以奉上帝，是一德也。又能早服从於道，使人悦神和，故曰重积德。
　　重积德，则无不克；
　　夫重积德之士，可以临御百姓，四方向慕，无有不克伏者也。
　　无不克，则莫知其极；
　　无不克伏，则万物归化，道德无穷，故莫知其极。
　　莫知其极，可以有国；
　　夫道德无穷者，必能后其身而身先，外其身而身存，天下乐推而不厌，可以为有土之君矣。昔庚桑子居羽山之颜，三年俗无疵疠，而仍谷熟其俗，窃相谓曰：庚桑子之始来，吾洒然异之，今吾日计之不足，岁计之有余，其或圣者邪。盍相与尸而祝之，社而稷之乎。此所谓道德莫极，可以有国也。
　　有国之母，可以长久；
　　有国之母，谓重积德也。德可以茂养百姓，百姓丰厚，则社稷福祚可以长久矣。
　　是谓深根固蒂，长生久视之道。
　　根，本也。蒂，花趺也。夫艺果木者，根深则蒂固，虽有大风，亦不能技其根本，落其花实，故根深则枝叶荣茂，蒂固则花实不落，可谓长久矣。积德之君，其治人事天，厚国养民者，植根於无为，固蒂於清静，社稷延远，故谓之长生，临御常照，故谓之久视。杜光庭曰：修道之士，音神安体，积气全和，内固三关而松万虑，百神率服，众行周圆，变化莫穷，享年长久，固蒂於混元之域，深根於无何之乡，与九老七元差肩接武矣。古本作固柢本也。
　　事天积德，可以有国，故次之以治大国。
　　治大国，若烹小鲜。
　　夫治万乘之国，若烹肤寸之鲜，调其水火，使其自熟则全若。挠之则鱼伤，鱼伤则糜烂矣。善治民者，和其政教，使之自得，则安若。扰之则民伤，民伤则渍乱矣。
　　以道花天下，其鬼不神。
　　圣人以无为清静之道，临往天下，冲和之气，徧于区宇，在谷满谷，在坑满坑。故风雨时若水旱不作，人心自然，不求妄福也。虽有鬼神，不敢见其神变矣。《西升经》曰：所谓为道自然助之，不善於祠，鬼自避之，此之谓也。神者，灵变也。
　　非其鬼不神，其神不伤民。
　　非其鬼无神变而歇灭也。是由人不作迭，则祆祥何绿而兴，人守常德，则神变无因而伤民，此理之自然也。
　　非其神不伤民，圣人亦不伤民。
　　其鬼非无神变而不伤民，盖圣人无为清静，则鬼神感其明德，而自处其阴灵也。列子之言圣治也，不施不惠，而物自足，不聚不敛，而已无愆，阴阳常调，日月常明，四时常若，风雨常均，字育常时，天谷常丰，土无札伤，人无夭恶，物无疵疠，鬼无灵响焉。
　　夫两不相伤，故德交归焉。
　　两者谓圣人与神也。河上公曰：夫两不相伤，人得治於阳，鬼得治於阴，人得全其性命，鬼得保其精神，故德交归焉。又君能存神，神能福君，故曰德交归焉。杜光庭曰：民为邦本，本固则邦宁，人为神主，主安则神享，圣人以道为治，既不伤人鬼，神感圣人之功，亦不害物，两者相悦，二德交归。
　　大国交归以静安小，故次之以大国者下流。
　　大国者下流，天下之交。
　　江海所以能为百谷王者，以其善下之，大国所以能为诸国帝者，以其谦下之，故天下士民之所交会也。
　　天下之交牝，牝常以静胜牡，以静为下。
　　迭上文以生下义。夫天下之所交牝者，以其大国善守，雌牝柔静之德，故能摄伏天下雄壮之国，使其归己，盖以至静谦下不贪之所政也。
　　故大国以下小国，则取小国。
　　大国居於大而忘其大，故无小而不摄，在上而谦下，不以威武为用，故邻国柔服，咸为臣妾，是能取小国之欢心也。严君平曰：明王圣主之处大国也，施而不以置，下而不以求，地裹诸侯之国而无所不畏，德包诸侯之力而无所不事，折节下之，以附人意，忠廉诚信，以先士史，割地以招贤俟，耕织以裒畜积，结纵连横，以戒不虞，发仓散财，养老恤孤，振穷达困，显岩穴之士受而不取，授而不予，柔弱简易，无为而处，诸侯虽有贪鄙残贼骄矜恃力者，犹以威德之重，静而下之，则彼修身慎行，改过自新，割地献宝，县命杀身，请为子弟之国、蕃墙之臣也。
　　小国以下大国，则取大国。
　　小国居於小而忘其小，故无大而不统，处下而恭馑，不以慢傲为事，故邻国抚恤，皆欲援助，是能取大国之威权也。孟子曰：惟仁者为能，以大事小，故汤事葛伯，文王事昆夷。惟智者为能以小事大，故太王事獯常，句践事吴。以大事小者，乐天者也。以小事大者，畏天者也。乐天者保天下，畏天者保其国。《诗》曰：畏天之威，于时保之。此《周颂》 美成王畏天之威，能安其太平也。严君平曰：其处小弱也。因道而动，循德也无，行以舟与，实以甲兵，忠顺诚素，尚朴贵耕，上下和集，亲如父子，君如腹心，民如形体，专一同和，可与俱死。大国之君，虽负众强，上权，右势，左德，下仁，心如饥虎怒如涌泉者，犹以为得天之心，获民之意，将相诚信邻人之助，发原泉之敌，扬不测之威，辱身厚体，谒诚县命，欵欵惓惓，事以清静，则彼神感精喻，心释意坏，怒移祸徙，与我为诺也。
　　故或下以取，或下而取。
　　或者不定之辞。以取者谓上以取，下抑损谦卑以得人之欢心也。而取者谓下而取，上顺奉康慎而得事其威权也。斯乃互以义相取之也。
　　大国不过，欲兼畜人。
　　夫大国之君，崇谦卑尊，礼法修身，以下小国者，岂有越分贪欲之心，兼并畜聚小国之人哉。但执谦尊之义，以为常道也。
　　小国不过，欲入事人。
　　夫小国之君，存忠顺遵，制度修身，而下大国者，非有过分贪欲之心，泛入矫事於大国之人哉。惟持自全之志，而守其常德也。
　　两者各得其所欲，故大者宜为下。
　　两者谓大国、小国也。夫小大止足，各当其分，互有所持，不相侵扰，所谓安其居乐其俗，邻国相望，鸡犬之音相闻，民至老死不相往来。然而小国柔服，礼之常也。大国谦下，诚亦曲全。宜为下者，劝励之深，使可大可久而兢兢业业，所以致天下之交也。
　　大国谦下，蕴道之奥，故次之以道者万物之奥。
　　道者，万物之奥。
　　奥，藏也，暧也，蕴也。夫道包括无外万物，资始最深、最奥，为庶品之根本，无有逃其卫者。《西升经》曰：道深甚奥，虚无之渊，言道为万类之渊薮，无物不蕴藏也，以至圆盖之高，方舆之厚，日月之广照，动植之细繁，皆禀道之所育，暧然无不赖其庇阴矣。
　　善人之宝，不善人之所保。
　　善人谓上士也。上士闻道，勤而行之，炼质资神，超遥轻举，固守妙本，以为长久之宝也。不善人谓下士也。下士闻道而大笑之，及其逢道悖德，履凶践祸，思欲返复元吉，复仰道之所保庇也。
　　美言可以市，尊行可以加人。
　　此释不善人之所保也。言之甘美，则无往而不可，虽市井之机心，亦混然而同得矣。岂得与信言不美淡乎无味同论哉。行之自尊，则无适而不胜，虽逆旅小子，亦知其丑恶矣。岂得与夷道若类大白若辱为比哉。此举无言无行之夫，尚假甘美之言，自尊之行，可以夺众货之贾，升稠人之上，又况有道者乎。
　　人之不善，何弃之有。
　　夫不善之人，矫妄之士，犹假美言尊行，可以悦众，知道之可以保倚也。由此省之人岂长为不善耶。但恐化之不至，又何遗弃之有哉。
　　故立天子，置三公。
　　夫天以其道付人君，令化不善之人。人君恐化未备，更置三公以佐之。杜光庭曰：四海之大，万有之富，厥初生人，不可无主，故立天子以牧之，尊事上帝，父天母地，谓之天子也。一人不可以广治，置百官以临之，百官之长有三公焉。《尚书》、《周官》曰：其惟三公，论道经邦。三公谓太尉、司徒、司空，主佐天子，治阴阳，亲万民，广教化，此其职也。
　　虽有拱璧以先驷马，不如坐进此道。
　　杜光庭曰：两手相合日拱。璧者瑞玉也。拱璧，璧之大者也。驷马者，马四匹为乘，共驾一车也。古者诸侯朝於天王，会於大国，聘於小国，或遇於野，两君相见，皆有赞币之礼，以先货币为导，谓之为先。今三公当以论道为务，经邦为事，虽欲以驷马大璧献之於君，亦臣之分也。徒有益於淫奢，无裨於治政，不若进之以无为清静之道以化天下，使不善者从善，不悛者悛心，道化周行，帝德遐被，何用璧、马为夫。务学之士尚轻尺璧，而重寸阴，况有道之君乎。
　　古之所以贵此道者，何也？
　　此道无为清静之道也。发问古之贵此道者何谓也。
　　不曰求以得，有罪以免邪，故为天下贵。
　　夫道之微，始悟於身心之内，卒明於宇宙之外，妙则入於无间，舒则塞乎太空，体之则善于一身，用之则济于天下，虽不曰求以得，而不可不求也。不求而得自得也。自得则安用三公哉。故不曰求以得，此乃有求有得也。有求有得，则古之常道也。明乎常道者，岂有罪累邪。设若偶失道而偶有罪者，在乎改过迁善，复此无为清静之道，亦可免戮辱之责也。古本作不曰求以得。严君平本作不求而自得。
　　得道之奥妙者，施为而无为，故次之以为无为。
　　为无为，事无事，味无味。
　　至人为无所为，任物之自为，物自为则无为而无不为，然至人之心曷尝动哉。事无所事从物务之自事，物自事则无事而不事，然至人之身曷尝劳哉。味无所味随物气之自味，物自味则无味而不味，然至人之口曷尝嗜哉。若夫心不动则虚明，虚明则众妙可观。身不劳则实厚，实厚则精神不亏。口不嗜则恬漠，恬漠则灵液不竭矣。又解味无味者不味，是非美恶之言，而味大道无味之言。经曰：道之出口，淡乎其无味也。
　　大小多少，报怨以德。
　　人之云为有大有小，世之造事有多有少，云为造事皆损其天性，而失乎自然。损天性则怨生，失自然则恶起。既怨且恶，祸乱之阶也。唯至人无为无事无味，能灰心槁骸，虽有有为之怨，咸以无心至德报之，或问报怨以德，设有德者又何以为报乎。曰世之为事大小多少怨怒恩德，以其无心至德报之一也。陆希声曰：夫体道之士妙渊通，应世之为而本无为，应物之事而本无事，应物无味而本无味，其体虽大而朴甚小，其用虽多而要妙甚少，故衍在於澹泊清静，不为万物所挠耳。夫唯如此则无欲，无欲则无私，恩者私之所畜，怨者恩之所萌，唯圣人能无私欲，无私欲故无私恩，无私恩故无私怨。众人则不然，以其有私欲故有恩怨。然天下有怨者，圣人以德德之。人之不善者，圣人以善善之。故民用和睦，上下无怨，此之谓也。仲尼曰：行满天下无怨恶，圣人岂有怨於物乎。
　　图难於其易，为大於其细。难易大细，即上之大小多少也。
　　夫是非美恶，怨怒恩德，皆生於微渐，无不始於易而终成难，初於细而后成大，使图度其始易之时，则於终无难矣。营为於初细之日，则於后无大矣。若乃谋於已难，为於已大，则怨怒深而祸乱积，将欲释难解纷，不亦难乎。
　　天下难事，必作於易。天下大事，必作於细。
　　夫艰难之事，必起於容易，当於容易之时图之。重大之事，铃兴於微细，当於微细之时去之。事类实繁，不可具举，故以天下总言之也。严君平曰：大难之将生，犹风邪之中人也。未然之时，慎之不来，在於皮毛，汤熨去之，入於分理，微针取之，在於藏府，百药除之，入於骨髓，天地不能变，造化不能治。故曰天下难事铃作於易。夫大事之将兴也，犹水之出於山也，始於润湿见於涟滴，绵绵涓涓，流为溪谷也。
　　是以圣人终不为大，故能成其大。
　　上言失道之人，好为难大之事，故多败丧。此引圣人终不为大者，慎微之至也。圣人不为难大之事，而无为无事，易简易知，故能成其可大可
　　久之业也。严君平曰：圣人之建功名也微，故能显幽，故能明小，故能大隐，故能彰志，在万民之下，故为君王。
　　夫轻诺，必寡信。多易，必多难。
　　夫不三思而后言，轻易其许诺者，事众而信不可然也。不谋始而慎终，多易其行者，难积而变不可推也。可不慎欤。
　　是以圣人犹难之，故终无难。
　　夫以圣人之才之德，尚难於细易之事，况无圣人之才德而欲忽之乎。是以世俗多息累而圣人终无难也。严君平曰：圣人心默而不动，口默而不言，目默而不视，耳默而不听，动如天地，静如鬼神，不为而成，不言而行，进则无敌，退则不穷，身无纤介之忧，国无毫发之患也。无为之安，必由简易，故次之以其安易持。
　　道德真经藏室慕微篇卷之八竟
　　道德真经藏室纂微篇卷之九
　　碧虚子陈景元纂
　　德经
　　其安易持，其未兆易谋，其脆易破，其微易散。为之於未有，
　　夫家国安静，易为维持，及将倾危，则难守御。袤心未兆，易谋消灭，恶状已形，难图泯绝。孽芽寻脆，易为破除，枝干既成，难乎拾击。悔吝几微，忧虞易散，凶咎已彰，其灾莫追。古本作其脆易判，或作泮。
　　为之於未有
　　为谓修除也。夫家国未倾危，寰心未萌兆，若预为之防，则未然之祸曷由而有。
　　治之於未乱。
　　治者，救也。夫孽芽未成，凶咎未着，若救治在先，无巨恶之害矣。严君平曰：未疾之人易为医，未危之国易为谋，萌芽之患易事也，小弱之祸易忧也。何以效之，曰任车未亏，僮子行之。及其倾覆也，颠高堕谷，千人不能安。卯之未拾也，一指摩之。及其为飞鸿也，奋翼凌云，曹缴不能连也。胎之新乳也，一绳制之。及其为虎也，执韦兽食牛马，剑戟不能难，罗网不能禁也。故涟滴之流而成江海，小蛇不死化为神龙，积微之善以至吉祥，小恶不止乃至灭亡。
　　合抱之木，生於毫末，九层之台，起於累土，千里之行，始於足下。
　　此三者喻不见几慎微以致后患也。患不预防，恶不渐杜，其犹植木乎。初生於毫末，可拔而绝之，及其合抱也，本据乎阴崖，梢侵於阳岭，青青百寻，郁蔽日月，恶可伐哉。此明自性而生也。又如筑台起土於一畚，可蹴而圯之，及其九层也。耸百仞之高，拟丘陵之大，恶可毁哉。此明积习而成也。又如远行之人始於跬步，可旋踵而返，及其千里也，长川渺弥，峻岭巇屿、途隘而可畏，路僻而多岐，恶可还哉。此明远行不止也。《易》曰：履霜坚冰，至此之谓也。九层，古本作九成。
　　为者败之，执者失之。
　　夫有为於分外则废败自然，有为於中欲利则废败精神，然而执有好名息至身失，执勇好敌祸来国失，良由不能为之，於未有治之於未乱也。
　　是以圣人无为故无败，无执故无失。
　　夫事之所败，败於有为，不为何败之有。意之所失，失於有执，不执何失之有。是以圣人措意不在乎小成，而常以虚静恬淡寂寞无为为心，自然无为，无执，无败，无失。庄子曰：南海之帝为绦，北海之帝为忽，中央之帝为浑沌。绦与忽时相与遇於浑沌之地。浑沌待之甚善。倏与忽谋报浑沌之德，曰人皆有七窍以视听食息，此独无有，尝试凿之，日凿一窍，七日而浑沌死，此为者败之之证也。
　　民之从事．常於几成而败之。
　　几，近也。言世俗之人，虽从务於善事，皆有始而无卒，先动而后惰，功祟近成不珑戒慎，乃复亡败也。
　　慎终如始，则无败事。
　　此重申戒劝也。夫世俗若能慎末如初，则所为无不成矣。《诗》曰：靡不有初，鲜克有终。
　　是以圣人欲不欲，不贵难得之货；
　　难得之货谓金玉珠犀也。世俗以不欲为忧，圣人以不欲为乐，圣人贵清靖节检，世俗贵贪独奢侈，是以世俗所不欲者，乃圣人之所欲，故视金玉如遗土也。
　　学不学，复众人之所过。
　　世俗损天真以务外学，而失分内之真性。圣人守自然而不学，保分内之天和。然世俗以不学为过，圣人以不学为真学，故曰复众人之所过也。
　　以辅万物之自然，而不敢为。
　　人生而静，天之性也。圣人以不欲不学为教者，以佐万物之自然，使各遂其性，而不敢造为异端，恐失其大本也。
　　持之无败者，审其未兆未乱之欢，无失宗法辅物自然，古之善道也。故次之以古之善为道者。
　　古之善为道者，非以明民，将以愚之。
　　古之善为道治身化民者，自修胸中之诚，使道，洽於物而治名不彰，物任其能而亲誉莫间也。不欲明其教令，使物欣欣悴悴而智诈萌生，将以导斯民於质朴，而复自然也。此说古之有道，以劝于今也。
　　民之难治，以其智多。
　　民之多智，则奸先生焉。虽有法令而无所畏，故曰难治也。庄子曰：上诚好智在而无道，则天下大乱矣。何以知其然耶，夫弓弩毕弋机变之智多，则乌乱於上矣。钧饵网罟罾苛之智多，则鱼乱於水矣。削格罗落罝罘之智多，则兽乱於泽矣。智诈渐毒颌滑坚白解垢同异之变多，则俗惑於辫矣。故天下每之大乱，罪在於好智。
　　故以智治国、国之贼；
　　夫人君任用智诈之臣治国者，必以权谋蠹政为事, 政民扰乱是国之贼也。经曰：智慧出，有大伪。又曰：其政察察，其民缺缺也。
　　不以智治国，国之福。
　　夫人君任用淳德之士治国者，则必以无为，简易为事，致民安静，是国之福也。经曰：我无为而民自化，我无事而民自富。又曰其政闷
　　闷，其民淳淳。杜光庭曰：君犹表也，表正则影端，表邪则影曲，正则人随而正，邪则人从而邪，邪正淳漓匪由他也。用智谋之臣，则权令兴，
　　用忠厚之士，则风教淳。人化淳和，国乃丰泰，此为福也。
　　知此两者，亦楷式。
　　两者谓用智与不用智也。夫用智者害政蠹民，为国之贼，以致亡身丧家，是以为不用智者楷模法式也。夫不用智者，德政泽民，为国之福，
　　以致荣乡显族，是亦为用智者之楷模法式也。古本作稽式，稽，考也，谓考古法式。
　　常知楷式，是谓玄德。
　　玄，深也，冥也。人君当知福可任而贼可去，致黔首於富寿，是有深冥之德也。
　　玄德深矣远矣，与物反矣，然后乃至大顺。
　　夫圣人之玄德，深不可知，远不可窥，然观其述似与物违戾，究其理则与民同归，然后入於自然之境，而无所不然者，谓之大顺矣。严君平曰：愚智之识，无所不克，清天宁地，为类阴福，众世莫见，故曰玄德深矣不可量测，远矣不可穷极，与物反矣，莫之能克。《列子》曰：尧治天下十五年，不知天下治欤不治欤，不知亿兆之愿戴已欤不愿戴已欤，顾问左右，左右不知，问外朝，外朝不知，问在野，在野不知。尧乃微服游於康衢，闻儿童谣曰：立我蒸民，莫匪尔极，不识不知，顺帝之则。尧喜问日：畴教尔为此言。儿童曰：我闻之大夫。问大夫曰：古诗也。尧还官，召舜因禅以天下。舜不辞而受之。此谓玄德深远，乃至大顺也。
　　善为道者，不逆於寡，德量深远，如水朝宗，故次之以江海为百谷王。
　　江海所以能为百谷王者，以其善下之，故能为百谷王。
　　开元御疏曰：江海所以能令百川朝宗而为王者，以其善居下流之所致也。《易》云：地道变盈而流谦，地道用谦则百川委输而归往。圣人用谦则庶人子来而不厌。严君平曰：江海之王也，非积德累仁加恩惠以怀之也，又非崇礼广逊饰知巧以悦之也，又非出奇行变起权立势奋武扬威以制之也，清静处下虚以待之无为无求而百川自为来也。百川非闻江海之美被其德化而归慕之也，又非拘禁束教有介导而趋之也，然所以贯金触石钻崖渍山赴江海而无还者，形偶性合事物自然也。由此观之，卑损之为道也大矣。百害不能伤，智力不能取，不战而强，不威而武，默然无为，与万物市譬。夫溪谷为卑，故能达而不穷，江海处下，故能王而不休也。
　　是以圣人欲上人，以其言下之。
　　圣人谓能体江海之下流者，将欲处人之上。必先以其言下人者，知满必招损。故言则谦柔，名则孤寡，而盛德日崇，大业弥固，自然为物所推举於上矣。
　　欲先人，以其身后之。
　　将欲首出庶物，必须身谦言巽。退在人后者，盖谨身顺道，不以先物，故能为物所推让於先矣。
　　是以处上而人不重，处前而人不害。
　　圣人临大宝之位，居至极之尊，劳一身而逸万民，薄眇躬而厚庶物，民皆忻戴，犹以为轻处物之前，民得以治。故人皆悦随，安有所害哉。
　　是以天下乐推而不厌。
　　夫有道之君，韦生就之，如日望之，如云推崇。为主而无厌倦，以其谦伪之德所致也。
　　以其不争，故天下莫能与之争。
　　谦德化下，下皆化而为谦退也。故圣人常以虚为身，以无为心，心形既空，物孰与争。陆希声曰：天道亏盈而益谦，地道变盈而流谦，鬼神害盈而福谦，人道恶盈而好谦。谦之为德，卑以自牧，故江海以谦为德，而为百谷所归往。圣人以谦为德，而为天下所先上。夫圣人岂欲先上哉，天下乐推而不厌耳。
　　江海居下流，圣王处谦卑，俗尚强梁，以雌静为不月，故次之以天下皆谓我道大，似不肖。
　　天下皆谓我道大，似不肖。
　　肖，似也。老氏曰：天下之人，皆言我道虚无广大，光而不耀，盛德若愚，无所象似，犹如不贤也。
　　夫唯大，故似不肖。若肖，久矣其细也夫。
　　夫独我道虚无广大，不为下士所信，故以不贤也。若贤，前使人称美之，不待于今亦以久矣。若为人所称美，其道岂足为大邪。庄子云：老子谓士成绮曰夫巧智神圣之人，吾自以为脱焉。此乃老氏不以贤美为贵久矣。传所谓宵武子其智可及，其愚不可及也，近之矣。
　　我有三宝，保而持之。
　　虽我道虚无，无所象似，然有三行可以保倚执持，实为修身治国之至宝，谓下文也。古本作持而宝之，言世人若遵守三行以为珍宝，执持不拾，何所不适。河上公本作持而保之。
　　一曰慈，二曰俭，三曰不敢为天下先。
　　开元御疏曰：夫体仁惇施，爱育韦生，慈也。节用厚人，不耗於物，俭也。不为事始，和而不唱，不敢为天下先也。
　　夫慈，故能勇。俭，故能广。不敢为天下先，故能成器长。
　　圣人以慈为行，勇於济物，仁者必有勇，不惧之谓也。俭约其用者，必能广於赈施，所谓节用而爱人也。不敢先於天下，则叉能成器用之长。《易》曰：见韦龙无首吉。此所谓大道似不肖也。李约曰：自下行成而升高业就，故得为天下君长也。
　　今舍其慈，且勇；舍其俭，且广；舍其后，且先：死矣。
　　今世俗则不然，所谓肖者，则与道反矣。皆弃拾慈仁，将为勇义，负气轻死，以陷物，则过涉灭顶之凶矣。不能爱啬节用，复为奢泰，贪求广费，敛掠不足，必政伤财害民，则反招匮乏之患矣。既而饰智以惊愚，修身以明污，好处物先，耻居人后，进无谦退之心，动有刚强之志，纵而不止，则犯上作乱矣。此三行皆非大道久长之术，乃致丧家亡身，故曰死矣。
　　夫慈，以战则胜，以守则固。
　　夫三宝之中，慈最为贵，故偏欺美也。夫主将用慈，则抚养士卒，可无敌於天下矣。且慈兵入於敌境，不践果稼，不穴丘墓，不残积聚，不焚室屋，则人人悦之，若孝子之见慈亲。归降者，若强弩之射深谷也。如是，则何必陈兵野战而后胜，重门击柝以为固哉。
　　天将救之，以慈卫之。
　　夫天道福善祸淫，善人则自天佑之吉，无不利。经曰：天道无亲，常与善人。所以天将救助之者，以其主将能用慈仁卫护士卒人民也。
　　道大似乎不贤，慈俭诚如不武，故次之以善为士者不武。
　　善为士者不武，
　　士，将士也。夫善为将士者，体慈仁，用德义，诛暴乱，振困苦，而不以威武凌孤弱也。
　　善战者不怒，
　　夫善临战阵者，虽有甲兵，不得已而用之，苟在应敌，非乐杀人也。以悲哀泣之丧礼处之，岂凭怒而好战哉。
　　善胜敌者不争，
　　夫善胜者，在德不在争，师克以和，和则善胜，不以利动，因势而取也。如鲁仲连之吟啸，熊宜僚之弄丸，善胜者也。
　　善用人者为之下。
　　善用人者，以谦不以力，悦以使民，民忘其劳，故用辅弼之臣，则比之股肱心膂，用将帅之臣，则跪而受钺，行而推毂，先之以德，而后用其力者也。
　　是谓不争之德，是谓用人之力，是谓配天，古之极也。
　　夫善为士善战善胜善用人者，常柔弱不争，谦以自牧，物竭其能，人尽其用，岂非不争之德，甩人之力乎。彼唱如此，我和如彼，犹天之无恩而大恩生，不言而四时行，可以配天而代天治物，是古道之极致者也。
　　不争之德，法在用兵，故次之以用兵有言。
　　用兵有言：
　　老氏痛当世用兵以好战为本，故举古之军志以明申诫。
　　吾不敢为主，而为客；不敢进寸，而退尺。
　　兵以先举为主，后应为客。圣人之兵，不得已而用之，故应敌而后起，所以常为客也。进少而退多者，是沈机密用重敌之意也。虽有敌至，我则善师而不阵，自无征伐矣。又用师之法，为主者以起戎为谋，为客者以应敌是务，进虽少渐近於杀，退虽多转近於生，故不敢为主而为客，不敢进寸而退尺，犹勇於敢则杀，勇於不敢则活也。
　　是谓行无行，攘无臂，仍无敌，执无兵。
　　夫行师在乎止敌，贵乎不争，虽止敌，不行杀心也。既无杀心，即我之师，徒抱义以守，故行无行也。又将奋臂先登则若无臂可奋，以其恶杀而尚慈也。夫有道之君，纵有凶暴之寇妄动而来，我则告之以文德，示之以义兵，彼必闻义而退，自然无敌，虽有仍引之威，而无敌可引，故曰仍无敌。敌既远退，干戈戢藏，虽有执持之仪，而无兵可执，故曰执无兵。
　　祸莫大於轻敌，轻敌则几丧吾宝。
　　几，近也。宝者，身与位也。轻敌谓好战於外，无备於内也。好战於外，犹有胜有负，无备於内，则必至灭亡。夫圣人在上，诚无敌於天下，然以其时有理乱言之，则敌亦众矣。何者。《书》曰：抚我则后，虐我则雠。若然者，则天下一国，亦吾敌也。一乡一家，亦吾敌也。故王者不遗小臣，即得万国之欢心矣。公侯不侮鳏寡，即得百姓之欢心矣。志士不忘修身，即神悦而天乐矣。然后可以全吾所宝耳。云几丧吾宝者何哉。我本慈爱，不乐杀人，不得已而至於无敌，非吾志也。既非本志，则为丧矣。所亡未大，故曰几丧。
　　故抗兵相加，一展者胜矣。
　　抗，举也。夫两国举兵相加也。哀者，慈爱发於衷诚之谓，则由其君之有道也。若夫上存慈爱之心，不失使臣之礼，下输忠良之节，尽得事君之义，则何向而不胜哉。
　　兵戒轻敌，其言易知，故次之以吾言甚易知。
　　吾言甚易知，甚易行。
　　经曰：为无为事。又曰：不出户知天下，不窥牖见天道。又曰：行不言之教。并是无为，分内简易之道，言则不繁，行则不劳，是易知易行也。
　　天下莫能知，莫能行。
　　莫能知者，下士也。下士欲恶滑愍，但见边缴，多惑於有为，好攻乎异端，不能除垢止念静心守一，至於虚无之道，黮暗而不知，茫然而莫行也。
　　言有宗，事有君。
　　此释易知易行所由也。宗，本也，君主也。夫百家之言，言虽殊途，而同归於理。得理者忘言，故言以不言为宗本矣。万绪之事，事虽异趣，而同会于功。成功而遣事，故事以无事为君主矣。此以不言无事为教，岂不易知易行邪。严君平曰：夫圣人之言，宗於自然，祖於神明，常处其反在言默之间，甚微以妙，归於自然，明若无见，聪若无闻，通而似塞，达而似穷，其事始於自然，流於神明，常处其和在为否之间，清静柔弱，动作纤微，简易退损，归於无为。
　　夫唯无知，是以不我知。
　　夫独无知之下士，好窜句游心於坚白同异之间，闻吾忘言道事之旨，忽去不信而大笑之，是所以不知我之道大而谓似不肖也。严君平曰：夫世之莫我知者，非我之道小而不足知，又非我之事薄而不足为也，又非世之好败恶成喜祸乐息而不我从也。天性与我反，情欲与我殊，智者蹈於情欲，终世溺於所闻，神气不我安，而心意不我然也。
　　知我者稀，则我贵矣。
　　夫至道之言，有宗有君，惟明者知之，故稀少疏阔矣。得是道者，万物尊之，故曰则我贵矣。开元御本作则我者贵，言法则我者贵矣。严君平曰：故其明不我见，其聪不我闻，是以深言反而受谤，大行远而得毁，独见之明，不用於世，独闻之聪，见羞於民，事顺神明者，不合於俗，功配天地者，不悦於众。
　　是以圣人被褐怀玉。
　　褐，裘也，贱者之服。玉洁润而比君子之德。夫圣人内蕴道德，喻怀玉也。外无文采，喻被褐也。是以内虽昭旷，外若愚昏，珠藏蚌胎，玉蕴石间，天下莫能知，则我道贵矣。
　　凡间妄知圣人藏知，故次之以知不知。
　　知不知，上。不知知，病。
　　夫圣人禀气纯粹，天性高明，内怀真知，万事自悟，虽能通知而不以知自矜，是德之上也。中下之士，受气昏浊，属性刚强，内多机智，而事夸大，实不知道而强辫，饰说以为知之，是德之病也。庄子曰：不知深矣，知之浅矣，弗知内矣，知之外矣，此亦所谓知者不言，言者不知也。
　　夫唯病病，是以不病。
　　圣人真知妙本，洞达杳冥，是以六通四辟，上下无常，悗然无心，释然无累，而又常患。世俗妄执强知之病，动入死地，往而不返者，良可叹息。此明圣人慈心，独能病患。世俗有此强知之病，其於圣德，何病之有，则是真知不病，而强知病矣。圣人不病，以其病病，是以不病。夫圣人者，能知无知达道之机，损聪弃智，实无世病。慈仁哀悯，能病众生之病者，以其自无病也。使其有病，又安能病众生之病哉。庄子曰：人莫镒於流水，而镒於止水，唯止能止众止，受命於地，唯松栢独也。正冬夏青青，受命於天，唯舜独也。正幸能正生以正众生，此先能正己，然后能正韦生，犹圣人不病，以其病病也。
　　强知失道，触冒致灾，灾数至而民不畏，故次之以民不畏威。
　　民不畏威，则大威至矣。
　　夫世俗不畏天威国威，则大威至矣。大威谓死兆也。君子畏天命，畏大人，畏圣人之言。夫人立身，以畏为本，若以小恶为无伤而不畏，积之盈贯，以致乎大威至而不可逃也。严君平曰：大威已至，乃始为善，当是之时，道德不能救，天地不能解，非天之罪也。乐高安大，负威任势，忘忧失畏，不求於己。故忧於身者不恐於人，畏於己者不制於彼，慎於小者不惧於大，械於近者不悔於远。
　　无狎其所居，
　　古本作狎，习也。所居谓所处也。言畏慎之人，凡居处当择善邻，无习恶友，清净自守，卑退自持，灾祸莫干，形全神王，斯畏慎之深也。开元御本作狭者，谓宽其所居之处，不可强梁自处，在乎和光容众，不逢於物也。旧说日神所居者心也。人当忘情去欲，宽柔其怀，使灵府闲豫，神栖於心，身乃存也。
　　无兽其所生。
　　驮，恶也。道所生形，故曰所生。夫人不可驮恶其道，当服勤尊仰，畏道畏天，则可永保元吉。若纵其欲，驮道慢德，祸不旋踵矣。旧说身所生者神也。人由神而生，所生谓神也。神明托虚好静，人能洗心息虑，神自归之。若嗜欲黩神，营为滑性，则神气散越而生亡。故劝令无驮所生之神，以存长久之道也。
　　夫唯不耿，是以不默。
　　夫独畏道畏天之士，惟精惟一，造次必於是，类沛必於是，安有歌恶怠惰之心，是以天道密佑，降之百祥，是故交相保爱而不状恶也。开元御疏曰：惟精惟一者，《尚书·大禹模》 舜命禹践位之词也。日人心惟危，道心惟微，危则难安，微则难明，惟精惟一，可以允执厥中也。
　　是以圣人自知不自见，
　　夫圣人先存诸己而后存诸人，省己心原，自知善恶。澡雪涤除，使尘垢不入其合，是之谓自知也。既而体道渊默，昼夜动行，不贾街才能，爚乱於物，恐其违理失当，同乎不畏威者也。
　　自爱不自贵。
　　圣人葆爱其身，知身乃大道之所生，不纵嗜好，畎恶息惰，伤於至理，亏损形神，是之谓自爱。若乃贪厚味美服，好色音声肆，情性之所安，耳目之所娱，自贵而贱物，是狎其所居而不能清静自守，岂畏慎於细微者也。
　　故去彼取此。
　　若去彼自见自贵之憍纵，取此自知自爱之畏威，得尊道奉天之理不厌恶於人，是故威罚外消，生道内足也。
　　不为为恶务於勇杀，故次之以勇於敢则杀。
　　道德真经藏室慕彻篇卷之九竟
　　道德真经藏室纂微篇卷之十
　　碧虚子陈景元纂
　　德经
　　勇於敢则杀，勇於不敢则活。
　　刚决为勇，铃果为敢，夫刚毅之人，无所畏忌，见威不惧，必果无回，恃其凶顽，便施诛戮，故曰勇於敢则杀。夫怀道之士，馑於去就，检身知退，静顺柔和，弗敢有为，不忍杀伤，故曰勇於不敢则活。
　　知此两者，或利或害，天之所恶，孰知其故，是以圣人犹难之。
　　两者谓敢与不敢，杀与活也。天地之大德曰生。圣人以慈为实，而不乐杀人也。死者人伦之荼毒，含生之类皆恶之。勇於果敢者杀之道也。勇於慈仁者活之道也。若以此义守而不变，是未明天地杀生之权也。今日或利或害者，是於杀活有所未定邪。夫人为不善於显明之处，人得而诛之。为不善於幽闲之所，鬼得而杀之。此虽大圣之慈，天道之仁，不能悯救也。若乃宥而赦之，必有反报之祸。夫有可以杀而杀之者，有可以活而活之者，有可以杀而不可杀者，有可以活而不可活者，有活之而为祸者，有杀之而为福者，何邪。然天之所恶，而人孰知其故。若非体真造化，安知祸福之端，利害之元，虽有圣人之明，犹难於勇敢之事，况非圣人而敢私心杀活哉。故犹难之也。严君平曰：凡此二功，勇敌敢均，计策外驰，射身相非，与天异意，与地异心，奋情舒志，各肆所安，或以千乘变为亡虏，或以匹夫转为君王，故物或生之而为福，或生之而为祸，或杀之而为福，或杀之而为贼，二者深微，莫能穷测也。
　　天之道，不争而善胜，
　　大天道自然平施不逆万物，而万物自专之，岂与人校其敢与不敢，杀与活哉。然而人自服从者不与物争，而能善胜者也。所谓胜物而不伤二田勇敢也。
　　不言而善应，
　　天何言哉，四时行焉，百物生焉，福善祸淫之应，信不差矣。
　　不召而自来。
　　天道高远，又无言教，何尝呼召万物，而万物皆背阴向阳，春生秋实者，阴阳生杀之正令也。
　　默然而善谋。
　　开元御本、河上公本并作谭然。严君平今作默。王弼本作坦。夫天道寂默无情，至公不二，行吉者以吉祥报之，行凶者以凶祥报之，其於人伦生杀之威，象纬行度之轨，未尝差忒，岂非善能谋画者也。
　　天网恢恢，疏而不失。
　　张自然之罗，故曰天网。纵太虚之宽，故曰恢恢。四达皇皇是谓练，幽明难逃是谓不失也。
　　勇敢则杀，常不畏死，故次之以民常不畏死。
　　民常不畏死，奈何以死惧之。
　　不畏死有二义，达者得其常理而不畏死。愚者失其常理而不畏死。夫人生而静天之性，乐生恶死人之常。耕而食，识而衣，安其居，乐其业，养生葬死，此世之常礼也。夫民存常性，官守常法，而无枉滥，皆得其死。民生死得常，则何畏之有。逮德下衰，不能无为，禁网繁密，民不聊生，盗窃为非，欺给生乱，小恐惴惴而怀惊，大恐缦缦而忘死，如何刑法滋深，主司暴酷，更以大辟族诛之令恐惧良民哉。古本作如之何其以死惧之。
　　若使民常畏死，而为奇者，吾得执而杀之，孰敢。
　　畏死亦有二义，养生谨慎之人畏天死而修德也。造恶偷安之人畏刑死而矫法也。且人之自然也，舍餔而熙乎，憺怕鼓腹而游乎。混茫而不知老之将至，此顺化之民也。今乃法令滋彰，动入死地，是使民常畏死也。民畏死则偷安其生，而兴奇变奸诈之心以矫其法令，奸诈生而祸乱作，则主司者得专执而杀戮，砍其奸诈绝踪，谁敢犯之者也。
　　常有司杀者杀。
　　河上公曰：司杀者谓天居高临下，司杀人之过。天网恢‘恢，疏而不失。言天鉴孔明无所不察，何须椎相梡断深严刑典也。杜光庭曰：司主也，大之养人也。厚爱人也。至南宫丹箓赏善而司生，北官黑簿纪过而主死，天地万神司察善恶，以惩以劝，俾其革恶而迁善也。故有功者延年，有罪者夺算，毫分无失，如阳官之考较焉。天有司命四司之星，在虚危之间，主人功过年寿，所谓天之司杀也。斜察罪福，使世人知修善戒恶焉。人君以善教人，动怀慈恕，其不善者，天之司杀当自杀之。天网宽大，疏而不漏，违天反道，於何逃罪哉。
　　夫代司杀者，是谓代大匠斲。
　　夫主司荷察、专任刑法，峡代造化生杀之权者，如拙夫之代良工也。
　　夫代大匠斲，稀有不伤其手者矣。
　　夫以拙夫而代良匠斯木，岂唯残材毁扑，抑亦伤手碎指矣。以喻主司代造化生杀之权，而轻肆其刑政，不惟俟害良民，抑亦断丧和气。夫天道高明，人识近蔽，用近蔽之人代高明之天，以政物理缪误，而失自然之治矣。
　　民不畏死，惟惧於饥，故．次之以民之饥。
　　民之饥，以其上食税之多，是以饥。
　　夫民者，国之本也。政令烦则赋敛重，民贫乏则国本弊。是以君待民而食，上资下而立，君税取多则上下同饥。剥下盈上则君人俱弊。杜光庭曰：立法垂宪，古有明文。食也，充君之庖。税也，输国之赋。什一之税，务在其轻，赋重则民贫，赋轻则民足，民足则国泰，民贫则国危，理在酌中，法无太酷，所以铸刑书而物怨，作丘赋而邦贫，齐侯以重钦致亡，田氏以厚施成霸，皎然目君宜鉴焉。
　　民之难治，以其上之有为，是以难治。
　　有为则政烦，无为则简易。易则易从，烦则难治。夫上有击鲜玉食之厌，则下有腐埃糟糠之美，网密令苛，故难治也。
　　民之轻死，以其求生之厚，是以轻死。
　　夫政令烦苛，赋敛重大，而民亡本业，亡业则触法犯禁，轻就死地，以其各求养生之具太厚，致有蹈水火而不惧，逆白刃而不惊者，故曰是以轻死。
　　夫唯无以生为者，是贤於贵生也。
　　夫贪生趋利，如羊就屠，自速其死耳。独有外形忘生者，处阜隶而不辱，食草蕾而常甘，虽世事崄巇，亦陆沈而安隐，是有以异乎贵生者也。贵生，益生也，又自贵也。目贵其生者，谓身欲安逸，口欲厚味，形欲美服，目欲好色，耳欲音声，若不得，则大忧以惧，以至乎过责分外而轻入死地也。
　　民饥则精神散而轻死，足则柔和全而重生，故次之以民之生也柔弱。
　　民之生也柔弱，其死也坚强。
　　夫民之生也，含元和之气，抱真一之精，形全神王，故其百骸柔弱。及乎死也，元和之气散，真一之精竭，形亏神亡，故百骸坚强也。
　　万物草木生也柔脆，其死也枯槁。
　　夫万物草木生也，则天地之气流行乎内，阴阳之液润泽乎外，故春条青青而可结，夏叶敷荣而可巷者，柔脆也。逮乎死也，则天地之气消散乎内，阴阳之液乾燥乎外，故秋实丹黄而凋落，冬枝焦朽而可折者，枯槁也。前明有识，此举无情。无情者，以气聚散为荣枯。有识者，以道存亡为生死。
　　故坚强者死之徒，柔弱者生之徒。
　　开元御疏曰：草木生则柔脆，死则坚强，则知人为坚强之行，是入死之徒，为柔弱之行，是出生之类也。严君平曰：阳气之所居，木可巷而草可结也。阳气之所去，水可凝而冰可折也。故神明阳气生之根也。柔弱物之药也。柔弱和顺生长之具，而神明阳气之所托也。万物随阳气以柔弱也，故坚强实死之形象，柔弱润滑生之徒类也。
　　是以兵强则不胜，
　　玉真曰：夫兵者，凶险之器，斗争之具，所触之境与敌对者也。兵强则君逸而将桥，将侨则卒暴，以逸君御憍将，侨将临暴卒，且败覆之不暇，何胜敌之有哉。故桀、纣以百万之师而倾四海，始皇以一统之业而丧九州，项羽忽霸而遽亡，王莽既篡而旋灭，符坚狼狈於淮水，隋炀分崩於楚宫，此数家之兵皆多至数兆，少犹数亿，无不恃其成以取败，此皆兵强不胜之明验也。又兵者求胜非难，持胜其难，唯有道之君乃能持胜。向数君之败，皆由不能持胜之过也。
　　木强则共。
　　开元御疏曰：木本强大，故处於下，枝条柔弱，共生於上，盖取其柔弱者在上，强梁者在下故也。
　　强大处下，柔弱处上。
　　夫木之强干大本常处於下，柔条弱枝常处於上，木犹如此，况於人乎，况於国乎。
　　生气存则柔弱，柔弱者谦之道，天道好谦，故次之以天之道。
　　天之道，其犹张弓乎。
　　开元御疏曰：天道高远，非喻莫明，故举张弓之法，以昭天德之用。
　　高者抑之，下者举之，有余者损之，不足者与之。
　　开元御疏曰：夫弓之为用，当合材定体，令弛张调利抑高举下者，为架箭之时准的也。损有余与不足者，为发矢之时远近也。如此则命中矣，次结归天道。《易》曰：立天之道日阴与阳，阳主升，阴主降，阳升极天则降，阴降极地则升，此抑高举下张弓之象也。天道盈虚一章七闰，损日之有余，补月之不足，日月寒暑，一往一来，则岁功成矣。人君当法天道，抑强扶弱，损有利无，故举亏盈益谦，欲令称物平施尔。严君平曰：夫工人之为弓也，无杀无生，无翕无张，制以规矩，督以准绳，弦高急者宽而缓之，弦弛下者摄而上之，其有余者削而损之，其不足者补而益之，弦质相任，上下相权，平正为主，调和为常，故弓可秤而矢可行。夫按高举下，损大益小，天地之道也。
　　天之道损有余补不足，人之道则不然，损不足以奉有余。
　　开元御疏曰：此明人道不能同天道之损益，而裒多益寡也。在易之损下益上日损，损上益下日益，以下为本也。 损下益上，其道上行，夫在泰卦，而损下益上遂变而为损。 损上益下，民说无疆，夫在否卦，而损上益下遂变而为益。此圣人设卦观象之法也。
　　孰能以有余奉天下，虽有道者。
　　此设问答，详解其义。问曰：谁能同天道下济以恤於人，喊损有余之爵禄，以奉天下孤寒不足之人乎。答曰：唯有道之士、圣君、哲人，乃能然也。而言奉者，明圣君居物之上，心不忘下，一如卑者之奉尊，不以高贵加人也。
　　是以圣人为而不恃，功成不处，其不欲见贤。
　　夫圣人者，圆通为智，因物为心，整万物而不为义，泽及万世而不为仁，长於上古而不为寿，覆载天地刻雕众形而不为巧，岂以已所施为，矜恃其美，功成事遂，固处其位哉。夫惟不恃不处，故能为韦材之帅也。
　　天道益寡损余，抑高举下，唯有道者法之柔弱，故次之以天下柔弱莫过於水。
　　天下柔弱莫过於水，而攻坚强者莫之能胜，其无以易之。
　　夫天下之物，柔弱之极者，无过於水，而贯金石攻坚强，无有能胜之者。又为人。壅止次流，处方置圆，坎险高下，污渎百数，以其柔弱之性，终无以移易之。
　　故柔胜刚，弱胜强，天下莫不知，莫能行。
　　夫水之灭火，阴之制阳，舌柔而存，齿刚则折，此天下莫不知，世俗之所共闻也。而乃各师其心，莫能行其柔弱之道，老氏所以重叹息，故引圣人之言，以明柔弱之行也。
　　是以圣人言，受国之垢，是谓社稷主。
　　圣人言者，三坟之遗文也，或老氏谦辞。言人君能含受垢秽，引万方之罪在余一人。余一人有罪，无以汝万方，则民仰德美而不离散，可以常奉社稷而为主矣。《鸿烈解》曰：晋伐楚，三舍不止，大夫请击之。庄王曰：先君之时，晋不伐楚，及孤之身，而晋伐楚，是孤之过也。若何其辱。韦大夫曰：先臣之时，晋不伐楚，今臣之身，而晋伐楚，此臣之罪也。请王击之。王倪而泣涕汨沾拎，超而拜韦大夫。晋人闻之曰：君臣争以过为在己，且轻下其臣，不可伐也。夜还师而归。此受国之垢，是谓社稷一也。帝王立国，左宗庙而右社稷，宗庙以尊祖配天。社稷以尊稼穑。备弃盛为生民粒，食之本也。人以食为天，故有国必先社稷，而王者为之主也。
　　受国不祥，是谓天下王。
　　人君能谦虚用柔，受国不祥，则四海归仁，六合宅心，是谓天下王矣。传曰：山泽纳污，国君含垢是也。《鸿烈解》曰：宋景公之时，荧惑在心，公惧，召子韦而问曰：荧惑在心何也。子韦曰：荧惑，天罚也。心，宋分野。祸且当君，虽然可移於宰相。公曰：宰相使治国家也，而移死焉不祥。子韦曰：可移於民。公曰：民死，寡人谁为君乎。子韦曰：可移於岁。公曰：岁，民之命。岁饥，民必死。为人君而欲杀民以自活，其谁以我为君乎。寡人之命固已尽矣，子无复言。子韦再拜曰：敢贺君。天处高而听卑，君有君人之言，三天必三赏君，今夕星必徙三舍，舍行七里，故君延年二十一岁。臣请伏於陛下以伺之是夕也。星果徙三舍。此受国不祥，为天下王也。
　　正言若反。
　　夫能行柔弱，则为君主。尚刚强，则招祸咎。圣人受垢恶，永保元吉。世俗乐美荣，终致灾凶。正言俗意不反如此
　　水之受垢，众恶皆和，故次之以和大怨。
　　和大怨，必有余怨。
　　国君不能无为谦弱，民乃多欲好争，遂使轻生殉死之徒，攘臂於道卫，而国君设教立法以绳之，杀人者死，伤人者刑。以和报其怨而翻济其怨，有怨而和之未若无怨而不和也。徒知和其大怨，而不省其大怨之所由兴，虽和之以至公，而不免有余怨。是犹代大匠断木，稀有不伤手矣。若乃以无心至德报之者，几乎造物哉。
　　安可以为善。
　　夫圣贤本以刑政和报其怨恶，奈何奸诈愈甚而怨望益多，如是则安，可以为善哉。
　　是以圣人执左契，而不责於人。
　　陆希声曰：古者结绳为约，而民不欺，破木为契，而民不违者，圣人无常心，以百姓心为心也。圣人之心与百姓心犹左右契耳。契来则合，而不责於人，故上下相亲，怨用不作。李荣曰：古者圣人刻木为契君执其左，臣执其右，合之以为信。不复制以法律，故不责於人。不责何怨和之有。
　　故有德司契彻，无德司彻。
　　彻，通也，道也。司，主也。有德者谓中古之君，无文书法律，但刻契合符以为信约，而民自从化，故称有德也。无德谓远古之君，德大无名，物皆自然，穴处巢居，各安其分，其君无思无虑，朝彻见独，不为不恃，道冥德渊，无契可司，但司其通彻而已，故称无德焉。此杜光庭说也。旧说以彻为迹，或谓作轨，法以通人则凋弊生，故曰无德也。今法取杜说为长。
　　天道无亲，常与善人。
　　天道无私，惟善是与，所谓天网恢恢，疏而不失。是以上善之人自然符会，何用司契而责於人哉。此复太古之风也。
　　和怨则怨未尽，息怨则无为，无为则在小而不贪，故次之以小国寡民。
　　小国寡民，使有什伯之器而不用。
　　什，伍也。伯，长也。器，材器也。夫国小能自守，民寡能自足，可以反乎太古矣。使民各有部曲什伯，令其贵贱不相犯，由君之无为，故民资业丰盛，材器伟奇，而无所施用。此至治之极也。
　　使民重死，而不远徙。
　　君无为则德化淳，民质朴则不轻死崇本弃末，耕食织衣，各恋旧乡而不迁徙，虽轩皇几蘧之治，不足过也。
　　虽有舟舆，无所乘之。
　　刳木为舟以济水盖适远之用也。盖适远之用也。今论守道之君，大国不过欲兼畜人，小国不过欲入事人，不相侵夺，不相贸易，有舟有直，弃而弗用。庄子曰：至德之世，山无蹊隧，泽无舟梁，万物韦生，其乡此之谓也。
　　虽有甲兵无所陈之。
　　甲兵所设，本以讨逆臣、御乱寇而已。君既无为，下乃守职，百姓不挠，四境帖然，则甲兵无所陈设也。使民复结绳而用之。开元御疏日：古者书契未兴，结绳纪事。《系辞》曰：上古结绳而治，后代圣人易之以书契。结绳之代，人人淳朴。文字既兴，诈伪日渐，今将使人忘情去欲，归於淳古，故使民复结绳而用之。
　　甘其食，美其服，安其居，乐其俗。
　　夫君上无欲而民自朴，嗜好不生，民乃知足。虽蔬食草藜羹而饱满淡味为甘。葛衣鹿裘而温凉无文为美。茅茨蓬荜而风雨不侵为安。南炎北冱而水土任适为乐。自然俗无夭伤，土无札疠也。
　　邻国相望，鸡犬之音相闻，民至老死，不相往来。
　　邻国相望，言郡县相接也。鸡犬相闻，谓民丰境近也。民至老死，言无战敌而寿终。不相往来，犹鱼相忘於江湖，人相忘於道术，此可以同赫胥尊卢氏之风也。
　　民各知足则信实而不华，故次之以信言不美。
　　信言不美，美言不信。
　　信实之言，淡乎无味，其犹水也。淡则能久，不美者以其质也。美好之言，甘而滋溢，其犹醴也。甘则易绝，不信者以其华也。
　　善者不辩，辩者不善。
　　善於心者贵能行，不辫者本其素朴。辩於口者贵能说，不善者滞於是非。
　　知者不博，博者不知。
　　夫知者谓知道也。明理知本，得其要而已，何必博乎。所谓少则得也。《西升经》曰子得一而万事毕，无心得而鬼神伏也。博谓博通物务，攻异端求彼是而已。不知者谓多则惑也。庄子曰：文灭质博，溺心是矣。
　　圣人不积，既以为人，己愈有，既以与人，己愈多。
　　积者，蕴聚也。圣人道济天下，不蕴德以自高，积而能散，不蓄财以自润。既不滞功於外，亦不聚智於内，二者俱通，故曰不积。庄子曰：天道运而无所积，故万物成。帝道运而无所积，故天下归。圣道运而无所积，故海内服。夫圣人所以不积者，演道德以为人，人受其益而圣德愈明，如镒照人不藏好恶，而鉴之明未尝少喊，此喻内智也。分财利以与贫，贫受其赐而财愈多，如井任汲普蒙利润，而井泉清彻不竭，此况外功也。开元御本二句并作既以与人。
　　天之道，利而不害。
　　天道阳也，故好生而恶杀，春夏生育之，秋冬成熟之，是利而不害也。圣人之道，为而不争。夫圣人之道，在所施为也。所为顺理，不与物争者，是以法天道而然也。
　　信言不美，绝辩忘言，强名复泯，还归妙本也。
　　右老氏经二篇，统论空洞虚无、自然道德、神明太和、天地阴阳、圣人侯王、士庶动植之类，所谓广大而无不蕴，细微而无不袭也。约而语之，上之首章，明可道常道为教之宗，叔体而合乎妙。上之末章，以无为无不为陈教之旨，叔用而适乎道。故体用兼忘，始末相贯也。下之首章，明有德无德为教之应，因时之浇淳而次乎妙也。下之末章，以信言不信言为教之用，任物之华实而施乎道也。是以因时任物而不逆不争，是有其元德而大顺於造化，复其常道而入於妙门者矣。
　　道德真经藏室慕微篇卷之十竟
　　
