太上洞渊神咒经
　　经名：太上洞渊神咒经。撰人不详。二十卷。底本出处：《正统道藏》洞玄部本文类。
　　太上洞渊神咒经序
　　唐引驾传真天师特进检校太傅光禄大夫行尚书户部侍郎崇真馆大学士上柱国彭城郡蔡国公弘教大师金门羽客文章应制内殿供奉三教谈论广成先生食邑五千户实封一千六百户赐紫杜光庭撰
　　西晋之末，中原乱罹，饥馑既臻，瘟疠乃作。金坛马迹山道士王纂，常以阴功济物，仁逮蠢类。值时有毒瘴，陨毙者多，阊里凋荒，死亡枕席。纂於静室，飞章告天，三夕之中，继之以泣。至第三夜，有光如昼，照耀庭中，即有祥风景云纷馥空际。俄而，异香天乐下集庭中，介金执锐之士三千余人罗列，如有所候。少顷之问，珠幢宝幡，霓旌绛节，红旗锦旆，相对前迎，白鹤交飞，朱凤齐舞。又二青衣，持花捧香。又四侍玉女，擎持玉案。地舒锦席，前立巨屏，左右龙虎将军，侍卫官吏各二十余人，立屏两畔，如有备卫焉。复有金甲将军、诸大神王等，各数十人，次龙虎二君之外，班列肃如也。须臾笙箫骇空，自西北而下，五色奇光灼烁艳溢。有一人执简佩剑，而前告纂曰：太上道君至矣。於是百宝大座自空而来，即见道君乘五色飞龙莲花之座，去地丈余，有二真人、二天师侍立焉。纂遂拜手，局蹐迎奉。道君曰：子悯生民，形于章奏，刳心泣泪，感动幽明，地司列言，吾得以鉴盻於子矣。纂匍匐礼谢毕。
　　道君曰：夫一阴一阳，化育万物，禀五行为之用。而五行互有相胜，万物各有盛衰，代谢推迁，问不容息，是以生生不停，气气相绩，亿劫以来，未始暂辍。得以生者，合於纯阳，升天而为仙。得其死者，沦于至阴，在地而为鬼。鬼物之中，自有优劣、强弱、刚柔、善恶，与世人无异也。玉皇天尊，虑鬼神之肆横，灾害於人，常命五帝三官检制部御之律令，刑章罔不明备。然而季世之民，侥伪者众，淳源既散，妖气萌生。不忠於君，不孝於亲，违三纲五常之教，自投死地。繇是六天故炁魔鬼等，与历代败军死将，聚结成党，戕害生民，驾雨乘风，因衰伺隙，为种种病，中伤甚多，亦有不终天年，罹於夭枉。昔在杜阳宫中，出《神咒经》，授真人唐平等，使其流布，以救於人。世间无知愚俗，见有王翦、白起之名，谓为虚诞。此盖从来将领者，生为兵统，死作鬼帅，积功者迁为阴官，残暴者犹拘魔属，乘五行败气，为札为瘥，然阳威惮之，神咒服之，自当殄戢矣。今以神咒化经，复授於子，按而行之，以拯护万民也。即命侍童披九光之韫，以经及三五大斋之诀，授之於纂曰：勉而行之阴功，克充仙阶可冀也。言讫，道君及侍卫众真，皆西北而举。纂遂按经品斋科行於江表，生民康乂，疫毒消弭。自晋及今，蒙其福者，不可胜纪。在乎镯洁庄敬，惟精惟勤，明诚感通，应犹响答。若息慢轻泄，自惙罪尤。修奉之人，慎遵斯戒伏。况此经浩博，元皇之金口亲宣，其理渊深。
　　太上之微言密示，若有冥心讽念，精意诵持，香灶才然，真灵立感，神兵骑吏应时而电扫奸妖，猛马天驺随处而风消毒疠。今此重求敏手，再启胜因，极雕刻之能，尽濡染之妙，冀施行之不泯，俾流布以无遗。愿国祚之延洪，更超周卜。祝圣年之遐永，克广尧龄。车轨混於普天，正朔覃於率土。赞大道威神之德，助皇朝惠育之恩，洪福玄休，浩浩无极矣。
　　太上洞渊神咒经卷之一
　　誓魔品
　　道言：吾昔在三天之上，为诸男女说无量经，教化一切。时有下方世界真人蔚明罗等诸天大众四十九万人，到于三天之上，听说无量大经，内外安稳。明罗等发心更起，三礼太上，
　　问讯：天尊教化难乎？弟子等区区，以展下情。太上曰：子从閰浮来乎？明罗等曰：然。太上曰：世问之人，讵有遵道奉经学仙者否？明罗等曰：世人积恶，不信道法。但闻有哭尸之音，不闻有仙歌之响。人民垢浊，三洞壅塞。百六之灾，刀兵疫疾。魔王纵毒，杀害良善。门门凶衰，哀声相寻。众生相残，自作苦恼。相牵而死，怀愚受苦，了不知出。此等之人，将何度之？太上闻明罗等说此语已，乃告诸天人曰：众生何念？不知道法，不知其受，自共作恶，更相诽谤。三洞流布，不知受持，亦如盲人游乎日月。日月岂不明也？盲人不见。法师宣化，愚人不悟。太上将天人玉女八千万亿人，来下救之，过乎玉京。玉京山上有一桃树，树高三百九亿万里，东枝覆东方，南枝盖南国，西枝荫西方，北枝盖北国。四十九亿万年一花，八十亿万年结一子。子熟大如车输，人一食之，三千年无饥也，鬼见此桃树则自死矣。
　　天人各各持此桃木，下以杀疫鬼，一切众祥焉。
　　道言：自辛巳、壬午年，鬼兵纵泆，魔王行毒，毒病生民。我今遣四十九亿禁官，摄三十六天魔王，来下共誓曰：自今以去，若国土之人，枉死、急病、刑狱、囚徒者，悉是魔王等不摄下鬼，使贼害种民也。自今以往，太上金口所勅，若有不禁者，令国土之人，遭其疫疠、刀兵、困苦、刑狱、囚徒、死亡不以理者，斯是魔王先坐不禁下鬼，故斩之不恕也。太上乃遣十方主者四十九万人、天女大梵王三千万人布行，召三十六天一切魔王及小鬼王等八十亿万，王妻子眷属悉共恶誓，玄女麻姑王妃三千六万人悉同来，为太上勃魔王。魔王悉伏，各各遣魔子力士，巡行国界，拥护国中之人，恐太上诛之。九天梵子及天人大魔王，王及夫人彩女，悉三礼奉太上教矣。
　　道言：自伏羲以来，至于汉末，人民大乐，多不信道，悉受天炁自然邪魔。不知有道，不知有法，不知有经，直奉自然也。后时，有信经者少耳。大晋之世，世欲末时，人民无淳，苗胤生起，统领天下人民，先有多苦，上侥下急，然后转盛，盛在江左，天人合集，道炁兴焉。天运劫近，其中往往有得，值三宝无量上清黄庭记仙太素灵宝三昧者，此人等皆先世大福，福流后身。闻见此经，得度三河洪灾之厄。善哉善哉，子等男女之人，若国王帝主，方伯二千石，下至愚人，不问奴婢，能及此经，受此契录，名入仙品，终不枉死也。太上在玄景之宫，说此神咒经，九天大魔、罗剎鬼贼、诸天眷属八亿万人，悉集在坐，听天尊说法，各各检手，一心伏地。天尊乃为演其记仙大经，四众闻之，无不身上觉异也。
　　道言：汝等谛听，吾今为汝等，说来世劫尽之运。自伏羲三千年大水流溢，人民半死。三十六年，万姓叛乱，自共相杀。至周秦之灭，人民顿无。及汉魏末时，人民流移，其死亦半。至刘氏五世子孙，绍其先基。尔时，四方嗷嗷，危殆天下，人民悉不安居。为六夷驱逼，逃窜江左，人氏隐迹，亦避地淮海。至甲午之年，人氏还住中国，长安开霸，秦川大乐，六夷宾伏，悉居山薮，不在中川，道法盛矣。木子弓口，当复起焉。
　　道言：大劫欲至，治王不整，人民吁嗟。风雨不时，五谷不熟，民生恶心，叛乱悖逆。父子兄弟，更相图谋，以致灭亡，怨贼流行，杀害无辜。当此之世，疫炁众多，天下九十种病，病杀恶人。此有赤头杀鬼，鬼王身长万丈，领三十六亿杀鬼。鬼各持赤棒，游历世问，专取生人，巳月候之。青炁者人卒死，赤炁者肿病，黄炁者下痢，白炁者霍乱，黑炁者官事。此鬼等持此炁布行天下，杀其愚人。唯有道士法师，受此神咒经，有九十亿万大神、自然力士、天人玉女，悉来侍卫。若有奉持供养者，万病自消，终不横死也。及邻国有大贼来逼者，转读此经，贼自去矣。坐中男女，闻太上说此经，各各惊起三
　　礼，弟子等愿受此经。
　　道言：劫运垂至，人民多恶。其中有信道奉经者，悉是天人，非世问愚人。大圣见世问浊乱，遣天人来下，生乎中国，助时教化矣。天子大臣、公王令长及兵吏之中，虽处卑贱，一心信道，闻经信用，仙人导之。若闻见此经，不欲受持，将知此人六畜中来，与经无缘。是以大水之灾，鱼鳌所食，与泥同流，万不出矣。
　　道言：自今以去，若男若女，闻见此经及有受持者，不问男女、奴婢、公私之人，有受之者，写持经卷供养，生生有利，仕宦日迁，疾病除愈，万愿从心。若有受持此经之人，三·天大魔、九天大魔、三十六世之魔、十方杀鬼神万，王妻子眷属悉共恶誓，玄女麻姑王妃三千六万人悉同来，为太上勃魔王。魔王悉伏，各各遣魔子力士，巡行国界，拥护国中之人，恐太上诛之。九天梵子及天人大魔王，王及夫人彩女，悉三礼奉太上教矣。
　　道言：自伏羲以来，至于汉末，人民大乐，多不信道，悉受天炁自然邪魔。不知有道，不知有法，不知有经，直奉自然也。后时，有信经者少耳。大晋之世，世欲末时，人民无淳，苗胤生起，统领天下人民，先有多苦，上侥下急，然后转盛，盛在江左，天人合集，道炁兴焉。天运劫近，其中往往有得，值三宝无量上清黄庭记仙太素灵宝三昧者，此人等皆先世大福，福流后身。闻见此经，得度三河洪灾之厄。善哉善哉，子等男女之人，若国王帝主，方伯二千石，下至愚人，不问奴婢，能及此经，受此契录，名入仙品，终不枉死也。太上在玄景之宫，说此神咒经，九天大魔、罗剎鬼贼、诸天眷属八亿万人，悉集在坐，听天尊说法，各各检手，一心伏地。天尊乃为演其记仙大经，四众闻之，无不身上觉异也。
　　道言：汝等谛听，吾今为汝等，说来世劫尽之运。自伏羲三千年大水流溢，人民半死。三十六年，万姓叛乱，自共相杀。至周秦之灭，人民顿无。及汉魏末时，人民流移，其死亦半。至刘氏五世子孙，绍其先基。尔时，四方嗷嗷，危殆天下，人民悉不安居。为六夷驱逼，逃窜江左，人氏隐迹，亦避地淮海。至甲午之年，人氏还住中国，长安开霸，秦川大乐，六夷宾伏，悉居山薮，不在中川，道法盛矣。木子弓口，当复起焉。
　　道言：大劫欲至，治王不整，人民吁嗟。风雨不时，五谷不熟，民生恶心，叛乱悖逆。父子兄弟，更相图谋，以致灭亡，怨贼流行，杀害无辜。当此之世，疫炁众多，天下九十种病，病杀恶人。此有赤头杀鬼，鬼王身长万丈，领三十六亿杀鬼。鬼各持赤棒，游历世问，专取生人，巳月候之。青炁者人卒死，赤炁者肿病，黄炁者下痢，白炁者霍乱，黑炁者官事。此鬼等持此炁布行天下，杀其愚人。唯有道士法师，受此神咒经，有九十亿万大神、自然力士、天人玉女，悉来侍卫。若有奉持供养者，万病自消，终不横死也。及邻国有大贼来逼者，转读此经，贼自去矣。坐中男女，闻太上说此经，各各惊起三礼，弟子等愿受此经。
　　道言：劫运垂至，人民多恶。其中有信道奉经者，悉是天人，非世问愚人。大圣见世问浊乱，遣天人来下，生乎中国，助时教化矣。天子大臣、公王令长及兵吏之中，虽处卑贱，一心信道，闻经信用，仙人导之。若闻见此经，不欲受持，将知此人六畜中来，与经无缘。是以大水之灾，鱼鳌所食，与泥同流，万不出矣。
　　道言：自今以去，若男若女，闻见此经及有受持者，不问男女、奴婢、公私之人，有受之者，写持经卷供养，生生有利，仕宦日迁，疾病除愈，万愿从心。若有受持此经之人，三·天大魔、九天大魔、三十六世之魔、十方杀鬼神荡除，人民死尽。唯有道士、受经之人，九龙来迎，天人百亿，选择善恶，汝等信之。若有人病，先考所加，受持此经。若有官事、刑狱，仍常有厄者，当受此经。若邪狂口舌万端，亦受此经。一切不宜，亦受此经。受此经者，魔王不敢干人。
　　道言：五浊之世，世官挠急，不矜下人，下人吁嗟，万民怀怨。天下悠悠，日月失度，五谷不成，人多流亡，大水皆起。有智之人，见经急受，书其经卷，竹箱筐笋，高座盛之。不尔者，亦可五色囊盛之。有能转诵，鬼兵自散，官事解了。受此经者，一家一人受之，辟一门灾祸矣。纵使目不识字，但受之，雇人写之，争室供养，邪鬼自伏，一切不敢近人也。
　　道言：自今以去，转此经处，若有疾病，官事口舌，宅中虚耗，闻此经诫，勅魔神咒。若一鬼不去，妄称大神，山林社祀，世问庙主，坏军死将，脱籍之鬼，来助邪王，病痛世人、不从大法者，十方杀神收而诛之。若复故来，纵暴专行苦毒害者，鬼王等斩之，魔王等身作万分，不得恕之。急急如律令。
　　道言：世促人恶，信法者少。大水来近，恐汝等沈溺死亡者众，不知出期。吾念甚哀，故於玄景之宫九合之室，为将来一切众生，建其桥梁，开於法径，示之以道，导之以法，令免三灾，消其九厄，去离八难，生天人中，升仙之缘，世世无尽。动下魔王，令安万姓，预为咒之，禁断恶鬼。自今以去，有受持此经及转读之处，皆有一切福利。后世男女，若受经奉师者，亦得升仙矣。
　　道言：五世之孙刘子，佐治天下，系绍仙基，大汉人民，多有值三宝者。何以故？此世世吉人，能起道心故也。山林隐士，不可称数，见大劫欲尽，受经者十有七八矣。三灾垂及汝等，道士有缘之者，乃能信奉。太上为一切众生故，涕泣五行，汝等若信吾言者，九龙之辇舆来迎子身。若不信者，孟津三河，汝等着之。坐中男女三亿万人，悉来受此经矣。
　　道言：汝等受此经二十卷，供养行住持之，身中万病自瘥，仕宦高迁，所愿从心，亦可见当来真君。真君不远，甲申灾起，大乱天下，天下荡除，更生天地，真君乃出。真君既来，圣贤仙人及受经之者，一切来助，左右东西南北道士为佐，无有愚人。汝等世人，但受此经，自然见真君矣。
　　道言：真君者，木子弓口，王治天下，天下大乐，一种九收，人更益寿三千岁。乃复更易，天地平整，日月光明，明於常时。纯有先世、今世受经之人，来辅真君耳。是以智人道士，诱化愚人，令受此经，消一切疫病，鬼贼伏散，万愿自果，所向合矣。若受此经，所行之处，魔王助化，终不令人有恶也。
　　道言：男女道士有骨应仙者，得值此经。有其寿相应见真君者，得受此经。此经有神，令人心开。真君出世，无为而治，无有刀兵、刑狱之苦。圣人治世，人民丰乐，不贪钱财。无有鸡豚犬鼠牛马六畜也，凤凰白鹤为家鸡，麒麟狮子为家畜。纯以道法为事，道士为大臣。男女贞洁，无有淫心。人民长大，亦不复是今之道士耳。不觉自异其形，端正长大。人长一丈三尺，真君长一丈六尺。面目光泽，人中无有姿丑了了，视之无厌矣。坐中大众，闻太上说此真君，其国大乐，各各心中欢喜，悉自俱起，稽首三礼，弟子等亦当奉持此经耳。
　　太上洞渊神咒经卷之一竟
　　太上洞渊神咒经卷之二
　　遣鬼品
　　道言：吾在玄都九重官中，为诸大众说《上清中玄妙经》。时有下方世界大神、通知识句民子、八万真人，俱来稽首，三礼而白天尊曰：世间人恶，不信至言，今有三洞经出，不知受之。疫鬼刀兵，杀害众生，众生死尽，故不求出。弟子等常恒见之，苦痛不忍闻之。国土今日政有行尸之人，无有道德之者。君臣相残，父子相刑。道士行道，愚人竞笑。自牵入恶，不务仙品。大劫垂至，亦不知之。疫疠恶炁，杀人略尽。弟子等不忍闻见，故来恳告。是时，天尊仰天长叹：悲哉，众生不解大趣，不会修心，致招灾祸，疫疠所侵。吾今当遣天丁力士八亿万人，天绉直骑八亿万人，天禁大吏四十万人，天杀大兵四十万人，天蓬守士四十九万人，为人遣此等之鬼。汝等持此神咒经，布行国土。若有人受经者，疫鬼自去矣。
　　道言：自庚辰、辛巳、壬午、癸未年，近於甲申之岁，天下乃有九十二种疫病，病杀恶人。自非有道之者，难兔此疫。此疫令人寒热，头痛目眩，五脏不调，心下切切，鼻口咽喉，警欬腹满，气上刺心，手足拘急，胸背彻脑，耳又不聪，黄疸瘫肿，身体赤黑，五种下痢。复有霍乱吐血，鼻钮瘫脓，四肢碎痛，节节疼酸，气热惊走，悲思恍惚，中宵不眠，四肢反覆，口语无端，妄见神鬼，阴肿下腹，手足不整，卒死失性。如此之徒，悉是疫鬼来杀恶人。汝等若能佩奉三洞经法，吾遣天丁力士，令逐此鬼，不挠子等。水来不久，汝等众生，速修善心，受传经法，方免洪灾矣。
　　道言：自今以去，若有道士，心贪仙道，不求世荣，一切奉法，志味三洞，逐师入山，人问教化。如此之人，吾当遣天丁力士四十九亿万人，随行覆护，所行出入，万鬼不当。告魔王等，自今以去，勤为众生，遣一切疫鬼矣。
　　道言：甲申垂至，洪水不久。今有疫鬼杀人，世间多恶少善，众生不识真言，三洞久布，不知求受，自招苦恼，当复奈何？众生可愍，我今遣八部禁兵，袪杀疫鬼，遣令斥去，道士化人，令奉三洞矣。
　　道言：自今以去，有奉受此神咒经者，天上有三万尉玄刃大兵，覆子等身。子等但为众生，日日教化一切愚人。愚人守迷，笑人行善，天遣疫鬼袪杀此人。如此等魂，俱入三恶道中，无有出期矣。
　　道古：辛巳、壬午年，有八千万大鬼来灭恶人。两舌诽谤道法，指师名讳，评论经典，不信三洞，不肯受道，如此之人，大鬼王来共灭之矣。
　　道言：自今以去，若有道士伏从三洞，行道救人之处。吾遣九天大兵九十万亿众，一时来下，覆护子等。若有一鬼不去者，十方力士即来收之矣。
　　道言：自今以去，有道士转此经处。天令三洞力士四十九万人，六天力士八十万人，三十六天大兵九十亿万人，一合来下，共杀此疫鬼，令生人有病之者、官事之人，速得解脱，疾病轻差，和喻万神，令家亲欢喜。中外社灶，悉令分了，勿使枉挠生人。自非家祀之鬼，一切禳之，使永绝他方。若有不从吾令，鬼兵不去者，魔王等各各当受斩，斩之不恕。汝等慎之，圣不虚言
　　道言：此神咒经，乃有三十六天魔王，有七万亿小王，名字在经上。若道士转此经之处，三十六天魔王，句盆子等七十二小王，悉来伏耳。是以有人能分末劫，受此神咒经家中供养者，一切恶鬼不得妄来。何以故？此一切大魔王遣力士来守此经，天人、玉女、仙人百亿万人亦来守护，不得有鬼兵敢妄来前后也。
　　道言：自今转经之处，若有恶鬼凶神？敢复施恶意，来向此生人及法师之人者。鬼王等及大魔王八亿万王，自誓受三斩，头破作三万分矣。魔王曰：自今以去，若有道士治病转经、经行作福者，当令所为如意，万愿从心，无图不果。一旦违誓，弟子句民等，身受罪万斩矣。
　　道言：自今三洞流布，真人悉受，况乎愚人。自今以去，有人奉此三洞经者，鬼兵助之，所作者成，所为者合，大魔王护之。汝等道士，勤化愚人，若有受此，三洞之师游行救度人间。若有急病，道士为之转经，读此神咒，三天魔王召一切小鬼王，来助弟子之力耳。
　　道言：道士受此神咒经，不与余经同受，别自单受此一部耳。何以故？此经中大魔王神力多故，故不得杂受，书写亦别着一函盛之。行来佩之，万鬼不近。作斋者，亦用无量科令矣。
　　道言：此神咒经，有一切鬼王名字，是以太上重之。有转经之地，一切恶鬼不得近人也。自非生人所事家亲、亲鬼、丈人，不得妄来。中外大神，一切魍魉，生死之神，男女之祥，冢墓之鬼，自今以去，斥走万里。若不如令，汝死万斩，不恕之也。
　　道言：世有八万溺身鬼，鬼长三尺二分，动有万万为群，在水中杀人。不信道者，善神不护，亦枉死耳。复有九十八万种水病，有三十二种黑病、白病、赤病、青病、黄病不可治，有三十六种卒死，此等病悉是罪人。世人不行道法，虐乱国土。是以天下恶人聚生，不肯念善，天遣力士万病诛灭耳。若自今以去，有道士施其功德，建斋救人之处，魔王等悉助此法师，令治病痒矣。若不瘥者，魔王高邻子头破作九十分矣。
　　道言：尔等一切魔王，若中国男女，自今以去，能有信道，受吾三洞，化行万国，为一切人治病转诵之处。汝等为化愚人，佐助作福力，回风止雨，勿令近之。若能如此者，迁汝万位。一旦背誓，子等头破作九十分矣。
　　道言．．一切神王及一切魔王等，汝亦与吾无为正炁同矣。而乃汝等所为，各有异耳，百分之中，不如我一也。汝等虽有大神通变，又复为吾弟子。何以故？为汝等不习自然道炁，久蕴凶心，处於轮回生死之域。为汝宿世有於大福，故得神王、魔王之位。我乃位三天之上，总御众灵。为已宿劫以来，怜愍一切，如我所生。我之法律，能生善者，能成善者，能杀凶者，能绝恶徒，不但畜禽兽，善者为良。今始有三洞大法，流行天下，国土善民往往有遇经法者，若有道士治病救人之处，汝等魔王助之作福，令其所愿保全，勿断其功德也。若一旦违誓，斩之不恕矣。
　　道言：天下有大神，多魔王为久。汝亦与我无为炁同矣。而汝等所为有异，百分不如我之一也。汝等以伏为我之弟子久矣，生死在我。我万民悉在天地之中，多有不信道者。今有三洞之法流行天下，国土之人有值经者，若或有道士治病救人之目，子等助之焉，莫令断其功德。若一旦违誓，斩之不恕矣。
　　道言：魔王八亿万王，有小王亦八亿万王，各各宣令，自今三洞行处，道士治病经行之处，汝等共助之。当令治病得差，所作者成，天人护之。风雨有时，不令有害。若一旦违科，不敬圣言，纵其鬼兵，令枉杀善人、三洞法师，妄有危厄、疾病、苦恼，一切不如誓言者，魔王乌留子等三十六王，悉斩之不恕矣。
　　道言：国土之人，多不信大道。有受三洞者，汝等助之。为令善心恒生，莫令善退。汝等护之，天人来助。自昔以来，人民病众，不唯一种，千病万病困苦。头痛身重，手足不举，恍惚吐下赤斑，令人气病。吾悉知汝等之鬼名，日慎忧哀子、角儿平王、阿信三业之人。千鬼万鬼，急摄汝下鬼，令生人病瘥。若不瘥者，汝等头破作八十分矣。
　　道言：甲子旬年，有七十二种病。长安索虏，暴杀人民。南楚丧失，流分他国。有二虏三昊，合来争之。江左贤相，复佐天下。天下不乐，人民咨苦，下人忧悲。游魂之鬼，日来取人，人民死尽。其中一人二人受法行道者，恶人共笑之。是以仙人不出，世问无有仙矣。
　　道言：甲戌旬年，国土之人，共流江左，纷绕长安。蜀汉之中，有赤鬼三万，唯杀人民，为人不信道。吾常使董玄坷、殷仲堪化天下愚人，愚人不信。奈何？天今遣百二十种病杀人。若有受三洞经法师，来为转此神咒经文，死人更生。吾常为勅一切魔王及小王等，若有法师救病之处，悉令禁却小鬼，令生人病瘥。瘥者，令汝等得迁。不酸者，汝等死矣。急急如太上口勅
　　律令。
　　道言：甲申之旬年，世间有四十九万黑鬼杀人，多有横死。到子丑之期，期日将至，有大杀赤兵八十万众，来取人民，人民不知。到壬午、癸未、甲申年，大水来渰，兵疫来集，大鬼王蒋公琰共来杀人。自今以去，小鬼来侵病人者，急去千里。若复不去，大魔王等头破作八十分矣。
　　道言：甲午旬年，有三十六万氏羌胡撩之鬼，来杀人民。赤乌七十万头，飞行天下，人见者自然疫病，不可得治救。为不信圣教，故以病死矣。自今以去，国中有一人受经，转此神咒经文之处，大魔王及天人来助，令生人自瘥。瘥者，令汝等上迁万等万倍。若复不瘥者，汝等大王及小鬼，斩之万段不恕矣。
　　道言：甲辰之旬年，天下九十种病。人多暴死，六畜灾疠，为人不信大道。有一人受经行道者，愚人笑之。是以天遣三万九千大鬼来诛之，令世人有病，疫鬼多来杀人。若有法师转此神咒经者，巨天力士八十万亿，俱来助之。若复不瘥，令人死者，大魔王先坐小鬼。急摄汝下鬼，勿犯良民。一一告下，不恕之矣。
　　道言：甲寅旬年，有六十种病，死十分遗一也。王建领之，暴乱人民，有赤乌之鬼。自今以去，有道士转此经之地，令病人自瘥。若复不瘥，令人衰凶者，大鬼王先坐小鬼，头破作四十九分矣。
　　道言：世问多恶人，圣所不居。时有一道士，建三洞之法，天人悉来护之。自今以去，若有病人危厄困笃之者，大魔王断其家祥小鬼，令病人自瘥。瘥者，大魔王等上迁。不瘥者，汝等斩身作万分矣。世问有无极之小鬼，汝等各各自去，勿令生人死也。若不用吾教，今遣赤丁使者四十九亿万人，悉来杀大魔王等，不复恕矣。急急如太上口勅律令。
　　道言：壬午年十一月二十九日，至壬辰岁十月三日，有七十二万小鬼王，专行入人宅中，行急疾病，人悉患之。李信、李陵二人，各领四十万众，来取人命。今已知汝名，汝急远去。此有赤杀力士七十二万人斩汝，汝不急走，身破万分不恕之，急急去万里矣。
　　道言：道士之法，以三洞为先，受此神咒，乃得入山及於人间，杀一切鬼贼。不受此文，鬼不畏人。今有三千六万暴鬼来杀人，吾知汝名，急去千里。急急如律令。
　　太上洞渊神咒经卷之二竟
　　太上洞渊神咒经卷之三
　　缚鬼品
　　道言：自今戊寅岁癸未之年，大劫之运，恶人不信道法，天遣疫鬼行七十二种病，病杀恶人。世间浩浩，鬼兵流毒。奈何，奈何。若有奉持三洞之人，吾当遣力士四十九万人，为此法师缚枉横之鬼，若道士救人经行之处，魔王等当助道士，缚此鬼兵等矣。
　　道言：三天玉女与大梵天王夫人等八千万人，来下听经而自誓言曰：自今以去，天下之人，若有此三洞法师作斋救人，转此神咒经之处，我等当护之，不令疫鬼一切邪精来干犯法师也。若不去者，我等先坐矣。尔时，九天大魔王并及玉女八十亿万人，亦俱来下，白太上曰：自今以去，若有道士转此经文救人疾病之处，若有杀鬼故来挠之，不肯去者，我等当共缚之，令法师不乱，病人得瘥。得瘥者，我等之力，众圣亦喜。魔王等各各自誓，缚疫鬼矣。　　　　
　　太上尔时乃说偈曰：
　　吾今说神咒，咒神皆灭形。所诛自有主，为恶不相听。汝等既伏誓，共来听吾经。自今当助道，一一相经营。勿复相吹嘘，共作妖恶情。若作妖恶情，力士缚汝灵。汤煮火复烧，往返刀山亭。汝若从善者，亦不苦相征。
　　道言：壬午年有赤鬼三万九千人，来杀恶人。有人值此三洞法师者，疫鬼斥去千里。若自今以去刑狱疾病，但转此经，此经有八十万大神、三万力士、四十万玉女、三十万童子，一切来共守之所转经之处，鬼兵与魔王来缚此疫鬼矣。
　　道言：吾昔在五岳玄景宫中，为一切众生说三昧经。时有七天魔王三十万人，一合来下，自誓言：自今以去，若有法师得救病人之处，转此神咒经救人，我当为开道，不令有恶，恶鬼远走，天人来助。可治之，令疾病除瘥，刑狱之人悉皆解脱。若复无益者，我等自受腰斩，死亦不恨矣。
　　道言：自壬午年辛巳后，必有疫疠之鬼八千万人，来杀恶人，恶人不信道。故三天玉女、九天大梵王三十六万人，一合来下，启太上曰：自今以去，若有法师经行之处，我等亦当护之，令疾病者愈，官事之人速得解了。若疫鬼复来图害良民者，我等亦当缚之耳。
　　道言：自今以去，有奉三洞之人者，九天大兵七十万人，三十六天大魔王七十万人，各来护此法师也。若今有疾病、官事之家，急转此经，此经有大神力，自令官事散了、病人自瘥。若有不伏者，三天魔王自来缚之，疫鬼赤兵自然死尽，中外殃□、男女之鬼斥去万里，十方力士覆护法师矣。
　　尔时，太上乃说偈曰：
　　三洞大乘法，真道理自陈。若非积劫绿，无由得授闻。转读救黎蒙，消灭众鬼群。天真相拥护，妖精莫敢前。若有犯法者，身破成百分。
　　又偈曰：大象本无形，经言即为道。道转无形中，妖魔靡不扫。清浊各有分，天官来相考。念子为凶逆，使我常悲恼。反缚裂子头，剑树令汝抱。
　　道言：今观世问，恶人聚生，六夷交侵，自共相残。至壬午年，天下浩浩，人民不安，刀兵疫炁，杀害恶人。恶人不信大法，故令死耳。自今有奉三洞之经者，自得上仙耳。世人愚痴，见道士亦死、恶人亦死，不知分别有异，直见同死，无有异尔也。恶人死者，入三涂恶道。道士死者，生天上人间，或为大王，若便仙去，终不生恶处也。或白日上仙者，千年服药，先着年华也。若有奉三洞尊师受经，苦身行道，得升此仙，万劫无有死矣。自今以去，若有道士救人之处，魔王等共收缚鬼精矣。
　　道言：吾昔为中国仙人东岳直连子等三万人，各各持信受经之具，上山作坛，拜谒五方五帝。与之为信，乃折银环一具，以券分之。与师饮丹，自约誓曰：今日饮丹，受经供养，终身不犯。有疾病急厄、宅中不利、口舌官事、刑徒在狱者，为其转经作斋。悉依斋法清诤，道士以此为常。仙人等以授受经，化行国土，为万民治病，一切鬼王悉皆潜伏。
　　道言：世人多不信道，有一人受经，众共笑之。谓曰：妖魅不欲生活，入山避人，不求生官。不知此人天上生来，见世间浊恶，自求仙道，度一切人。人不识真，反更笑之。奈何，奈何。如此人等，后有重罪，罪入赤连地狱水火之中，三千亿劫，无有出期。罪毕作人，有人之形，无人－之情。或痴聋喑痖，不知人事。复作六畜，食草饮水，以肉供人。生便艰苦，苦无所告。此之罪人，轮还如此，无有出期。子等思吾言矣。
　　尔时，太上乃说偈曰：
　　顽逆不知法，见世积罪人。不但自不信，反笑他习真。不知天上来，不久在人草。子等无所识，相与共评论。言出祸亦入，响应须臾间。死受荼毒报，罪结在赤连。转轮五苦中，考对亿劫年。出生无人情，六疾所萦缠。身设六畜形，诅复识形神。罪非修大乘，何由免形残。因缘自如是，子等思吾言。
　　道言：世人多有恶心之者，不信真言。天遣横行伐杀将军八千万人，仍游天下，取此恶人。今有奉三洞之人，魔王三千人护之也，随逐覆救。若欲作斋，斋集之日，为其明朗，不令风雨，天人助之。若道士行处，人见爱乐，道炁盈溢，不令病痛也。苦恶人骂辱道士，为作口舌县官欺图者，即为收其人魂魄杀之，以明大道有神之验也。急急如律令。
　　道言：世有乌丸鬼王，身长七尺、八尺，各有九千万人赤兵，月月下来，取人炁命，令天下人枉死。甲戌、甲午旬中，仍下来取人命，行三万九千种病，病杀人小口男女。自今以去，有道士转此经处，汝等收汝下兵，令斥去万里，若不去者斩汝，乌丸三亿万人敢不从之矣。
　　道言：甲辰之旬，有八千九天大魔王威都等，将下人无数，月月病人，下九千种病，病不可治，与下土死将鬼兵合来杀人。自今以去，摄汝鬼兵，勿枉善民也。若有道士男女之官行道之处，汝等助之。若不用五教者，子等头破作八十分矣。
　　道言：辛巳、壬午年，人民横死，天下不安，死者众多。鬼王乌丸与地下赤炁杀人，人多瘟病，病者门门，十有三四死矣。奈何，奈何。唯有村村大会清斋，拜谒五帝之神，自保家口，令天神知之，鬼王乌丸自伏，不复杀人矣。
　　道言：自奉受此经，师为开示，有病作斋。及官事刑徒，宅中多鬼，仕宦不迁，田蚕不收，悉作此斋耳。作此斋天人来护，即得心愿，万无不利矣。奉此经者，鬼王自伏也。自今以始，若有此三洞法师所施行之处，鬼王护之。若有道士疾病者，汝等鬼王头破作八十分矣。
　　道言：庚辰之年，国主自慎，大臣相辅，天下浩浩，无不畏也。小人相苦，贵人无道。天下九十种病，病杀恶人。鬼王名坛支，领三十六鬼王等，七天大魔王明主之，下行万病，病不可治。当尔之时恶人多，多有不信道。受经者，其有受三洞者，大魔王等四十九亿万人悉来下护，助此法师耳。
　　道言：此三洞法师，入人门户宅中，万鬼避之，治病救民，无不瘥也。恶人多故，故令鬼杀人耳。太上多哀，哀念一切众生，特为睨此鬼王等，令摄万毒耳。自今以去，若道士有厄有病者，此鬼王等头破作八十分矣。
　　尔时太上乃说偈曰：
　　道法真中真，真中复有灵。三洞入人门，万鬼皆灭形。妖邪伪且浊，道性本来清。救护一切人，普济於众生。太上布大慈，消却天魔兵。万毒自摄炁，不得驰汝精。头破八十分，送汝付天丁。天丁相剪截，罪招非恕情。太上无彼我，分别使法明。
　　道言：世多愚人，圣人不教之耳。自今大水来，近刀兵之厄，国中不信道，枉搅万民。万民忧苦，不勤不知，唯告太上。恐鬼王枉杀，天下善人尽，乃说三洞之经，化行天下。自今以去，若有枉厄逍士者，吾当助之，不令道士有刑狱、口舌、疾病也。若一旦不如法者，大魔王拘民、鬼王乌丸等百万众，头破作十二分矣。
　　道言：天下之人，自壬午年受道者，三万九千人。青州、秦川男女得仙者，王方、张玄、杜轨、蜀汉、罗道安、费头然、李英、张石、孙洪媚、侯进、袁道此人等，甲申之年乃得仙也。鬼王各各护助此三洞之人，不令疾病也。若人有忿怒法师、骂辱欺打· 、图谋杀害者，此人等悉令身亡灭门，七劫无形，托风倚雨，依尘附草，令万劫乃复人身。鬼王等护助此三洞法师，若有不信吾言者，大魔王拂旦、乌丸，悉头破作九十分矣。
　　道言：三十六王大魔之鬼，自国人不信，有奉三洞之者，天上来也。大魔王及鬼子，一切护之。若道士作斋救治百姓者，汝等为却恶炁，令道士治病速瘥。自今以去不伏者，乌丸大鬼王等，悉头破作八十九分矣。
　　道言：门户之鬼名承伯，开闭之鬼名阿伦然，井鳌之鬼名真连子，四篱之鬼名士伯供，道上之鬼名乌子丁，舍宅之鬼名玄子都，一合来下，绕人舍宅万重，不为一人，杀害万民来久。自今以去，斥远万里，若欲来疾病人□者，鬼王等头破作十二分矣。
　　尔时太上乃说偈曰：
　　告汝门户鬼，爰及井灶神。篱上行□者，汝莫犯良民。汝欲作恶者，风力解□身。但当助道化，斥却邪鬼君。莫复泄□心，招换尸□群。汝若伏誓者，时时当相申。如其不从令，令汝身首分。．
　　又偈日：
　　大道自然法，赏善而罚逆。罚逆逆即消，勿令与道隔。汝虽欲作恶，正法必科责。威仗拥天兵，诛剪诸邪僻。汝其自去者，可得免斯厄。
　　道言：世有十万赤连鬼，鬼长三尺六寸，百万人。有三十万长头鬼，手提赤棒，棒杀万民。自及壬午年壬辰之岁杀人，大水来矣。国王不治，民多暴死，甲申之灾死绝矣。奈何，奈何也。道士化愚人，令受三洞，可得脱免九厄之中耳。
　　道言：天下乱矣，人民死尽，多是鬼王杀人。善人不死，恶者入三涂。自今有枉死者，天亦助之耳。自今以去，有作道士三洞法师者，大魔王护之。若令道士危厄疾病者，鬼王等负罪，头破作八十分矣。
　　道言：鬼王自今以去，不得枉杀万民。若道士经行之处，救疗病人，当助治之，莫令不瘥。若不瘥者，不用吾言，枉杀善人，汝等头破作百二十分矣。急急如太上□勅消灾护人律令。
　　太上洞渊神咒经卷之三竟
　　太上洞渊神咒经卷之四
　　杀鬼品
　　道言：自伏羲以来，坏军败将，举众形残，刀兵腥死，万万为群。或有露尸，骨节分张，身首他处。或飞或扬，精神不得集聚。或有身无头，有足无手，有口无目。千千万亿，游托自守。依山倚木，取人年命。人不备知，怪乱人心。动欲作祟，祟耗田蚕，凡百不利。恼人家亲，张生异端。令生人大小疾病，六畜暴死，口舌官事，水火数起，令人不吉。此都是汝等世间客死之鬼，与云中李子敖，浮游云间，来往海滨，东西南北，乘风驾雀，捉人鸡犬。乌兽妄作妖怪，夭横生人，求其血食。俗师所占，恐怖生人，卜言家亲，共作其祸，遂生俗道。汝等小鬼闻之，因便承峻放石，无有不下，以凶重加，无往不衰，害人元元。自谓：汝等如是以来，世人枉死者半。自今以去，大魔王四十八亿万王，王有八亿万小王等，各各勅下，收取世间一切小鬼。何者疾病主人，主人今病危厄，甚为困笃，恐不全活。汝等速收病人之鬼，急去千里。若不从命，吾遣大煞将军九亿万人，次次逐汝等，斩之不恕也，魔王等各各急摄之矣。
　　道言：自今若有口舌向人云云者，太阴官一十四万人，杀汝拓鬼。若有官事刑狱囚系之者，尊示君七十二万人，杀汝木索斗枷之鬼。若有水火之炁者，吾遣宋铣文曰，领风水将军二十八万人杀之。令瓦解丁零鬼，山图木子鬼，大殃走死鬼，六畜人形鬼，五木百魅鬼，蛮夷氐撩鬼，北狄羌虏鬼，山上鬼，山下鬼，水中鬼，火中鬼，射公万种鬼，十二乱病鬼，六畜奴婢鬼，自刺自杀鬼，一切大小鬼子，自今以入地千尺，勿复令人病困，官事者了，鬼炁自散。若不去者，斩汝等不恕之矣。
　　道言：自今以去，道士为人治病，病人家来迎子等，子等先为作符，安十二辰及门户井灶，各各丹书悬之。又作吞符三七道，一日三时与病人服之，夜亦三服之。道士三时为中庭，北向上口章，请於转经行道，用三时步虚。若不能作大斋者，但即慕道士，三时行道。若能作大斋者，一一如法耳，亦说布施。布施者，天神为人，可利人耳。若不布施，经神不佑，令人有病即不瘦矣。
　　十六符
　　白素朱书，依方镇贴。第一、二悬大门。第三户上。第四卯。第五巽。第六午。第七坤。第八酉。第九乾。第十子。十一艮。十二家庭。十三灶上。十四厕上。十五水中，令病人吞服。十六宜书二十一道，三时服
　　道言：今有三洞大法师，法师中最上矣。若三界之中，有道士男女之人，有受者，鬼王护之。令治病悉瘥，人鬼无他。自今以去，若有道士转此经，疾病不愈、仕宦不迁、刑狱不解者，鬼王青真大魔王等，头破作十二分矣。
　　道言：十方诸鬼，一切真伪等神，一万八千道炁，三千六万赤鬼。自今以去，各各摄汝等下兵士，一切刺之。令斥去万里，莫令病虐万民也，及此间土地之灵。若道士行经之处，病自瘥愈，万愿从心。若一旦不如法者，汝等大伦鬼王，头破作三十分矣。
　　道言：今世人病者，连子所为也，天遣十二种力士收之。自今闻太上三洞法师道士，救护病人，转经行道。男女之人，作斋之家，若不助道士，令生人病复不瘥者，斩杀之，不恕矣。
　　道言：连子等八千万人，专行毒炁，令人瘟炁重病。今连子三十六万人，下行目痛。自今以去，汝等摄汝下绝，若复不去者，鬼王等头破作六十分矣。
　　道言：世间无善人，善人者，天上来耳。国王大信道，亦天上来也。今有奉三洞之者，先世有其重缘，今则闻见也。自今以去，若道士化行之地，鬼王追逐佐助之，有病令瘥矣，勿使死也。若一旦不如法者，斩之不恕矣。
　　道言：世人不信大法，是以多有罪人。罪人入地狱，鬼兵乱行，善恶不别。今有一受道者，大魔王紫真、孔伦、马延帅、崇仇渊等，各各助为作力，令道心坚固，国主奉之，开化愚人。若道士治病之处，鬼炁自摄，斥去千里。若不伏者，魔王等斩之不恕矣。
　　道言：今十方之鬼，则魔王所统也。自今以去，不得枉杀良善、昼藏夜行取人男女。道士行处，鬼王佐助，莫令恶人邪鬼粗犯道士也。若有人鬼，图向道士，施其恶心者，一一诛之。令人鬼俱死，以明道心。太上至言，汝等慎之慎之。若一旦不从，斩之不恕矣。
　　道言：世间罪人，有八十九种杀鬼。山林水火风土大鬼，三千九百众，大和鬼王领之，行万种病。三十六种六畜之鬼，鬼王名都奴，领八十万小鬼，下行恶疮下血之病。复有三千乌鬼，鬼王名文庆子，行赤病白癞病，病不可治。有作恶逆不信三洞之要者，悉值此恶乌飞来下此病，病者万不可瘥也。自今以去，若有道士所救之处，便令疾病除瘥，万愿从心矣，鬼王等迁
　　功万等也。
　　道言：中国有三千九万人应仙，秦川、汉蜀、三昊之中，孙道留、王子宁、唐万生、焦石子、刘光之、马承庆、荀太初、司马平、郭秀之、丁太伦、乐法护、谢英、安费侯、王子林、元伯任、元孙支、道林等三千人，为杜兰香采药，悉来武当宫中。今世道士，一心受此三洞法，亦得与此仙人等相值耳。道士但努力自救万民有厄之者，令得无他，汝等行道转经之地，魔王自伏耳。若不伏者，次次转之不恕矣。
　　道言：三洞之法，神咒为要。何以故？此经伏一切大魔王，魔王不敢挠之也。自今以去，若有道士经行之处，魔王等四十九王乌川、连子、文吉休、冯邻子等三千六百小王，各各护持此道士，勿令粗犯此道士也。若尔者，当迁汝等，令升仙无为矣。若不救此道士，助恶为势，坏乱正法，令道士救治不瘥，所为不允，一日一有恶者，魔王等悉坐，斩之不恕。一一如太上口勅急急如律令。
　　道言：天下有四十九万恶鬼，鬼来令人殗死，行万种恶炁，炁来杀人。得道士转经之时，其疾则止。国王因亦信道，奉受三洞，子孙传贵。大魔王王子乌纯林期八千万人，壬午、癸亥之年，领万鬼杀人，已知汝名字，自今以去，不得枉杀良民。如此者，大魔王小鬼等惠信忿阳之徒，各各斩之不恕矣。
　　道言：中国壬辰年，有真君出世，三千万人，主者一人耳。时世多病男女之人，壬午年入山，劝化愚人。愚人不信道法，不受三洞，水来淹杀，刀兵交兴。奈何，奈何。唯有受经道士，魔王护之，终不横死。当令道士治病，病无不瘥也。若一旦违法，魔王等头破作十八分矣。
　　道言：天下多恶人，不知有道，见者不从，是以多死耳。今有三洞法师，人鬼所奉。若自今以去，道士转经行道之处，魔王等不得挠之也。若一旦违命，鬼王等天斧斩之不恕矣。急急如太上口勅律令。
　　道言：一一告下，三十六天魔王、魔王子等，一切敬受奉行。
　　太上洞渊神咒经卷之四竟
　　太上洞渊神咒经卷之五
　　禁鬼品
　　道言：吾在杜阳宫中，为诸王女说大驱经，导化众生。尔时，中国有真人唐平来告曰：比来死亡，狼藉不审，自今以去，何年瘥也？太上曰：自今以去，到戊寅年壬午之岁，疫鬼杀恶人，至甲午年乃瘥耳。至癸未之岁，疫气流行，国中刀兵，父子君臣自共相害，人民多恶，不信大法，奉受三洞者，悉是天上来也，非世间生也。
　　道言：自今以去，若有道士受此三洞经，力行化求道、遵奉三尊、救度愚人者，我亦遣十方天丁、三十六天力士覆护，法师所治之处为禁。疫鬼不去者，令力士次次斩之矣。
　　道言：自今以去，若有男女疫病，闻此法师转经之时，一心静听，合门信敬，中外殃□、一切邪精、山林社祀、寒灶热灶、宅中万殃，悉令自伏。若有不瘥，动·乱生人家亲者，天丁力士、四梵天王合来诛之。我今勅下魔王，令禁疫鬼子等，但好化人，受持此经。甲申垂至，大灾不久，道士努力救度百姓焉。三天大魔王一合来下，自誓日：自今以去，若有道士救人经行之处，若疫鬼敢行凶心、病痛急疾、令万姓官事苦剧者，我自誓愿头破作十八分矣。道士化人，我亦助之，有疾病亦佐治之。有口舌官事之者，当为回化之耳。道言：自今至辛巳年，必有疫鬼行害万民，万民死尽。奈何，奈何，世人不信道法。有三洞妙经，经法流布，福力升天，天人来助之，然而得免。愚人顽心，不欲受之，甲甲之灾，水来没之，已死之后，悔无及也。恶人转多，天遣八亿万赤杀大鬼，行疫气诛之。至壬午之年，天下洪波，鬼兵来诛杀恶人。道士救之，天人自护，为禁百鬼耳。
　　道言：甲子旬年中，有八千赤疫鬼，有三万九千来杀人。人有知者，时得明能道士受此三洞之人，为其转经，疫鬼自然禁绝。鬼王名日忧连，身·长三丈七尺，手捉赤索，入人宅中，令人口舌斗争。自今以去，有法师经行之处，当为禁之耳。
　　道言：甲戌之年，有三十二种病，病杀恶人。自今以去，法师转经之者，三天大魔王自来禁之，令不杀人。甲申之年，有七十万恶鬼来杀人，若时得法师救者，天人悉来佐道士，禁疫鬼矣。
　　道言：甲午之岁，有八十种疫鬼，来杀恶人。恶人不信大法，坏我道士，道士不化之。甲辰、甲寅年，有三十六万疫鬼，来杀恶人，恶人多故。天遣力士来下诛之，道士急行化愚人。愚人不信，此为大迷，迷人不悟矣。奈何。自今以去，若有疫病、官事之处，我当遣三天魔王、十方主者，来下诛之。及转此三洞之地、疗救之家，逐鬼禁之矣。
　　道言：中玄者，太上於此说经，已在八景宫中九合之室，端坐思惟。何国苦乐，劫数近远，众生悠悠，何所趣向也。三灾垂及，愚人不觉，自共相欺，枉滥诽谤，不用真言，不遵有德。见人作善，反更笑之。当入地狱，火车剑树，此痛难忍，伏之如何？自作自任，无人代之。吾今通变，视见一切，．岂不遵之。乃为众生，集大法师、三洞道士、十方仙人、诸天官属、八方大魔、魔王男女禁戒神咒，恐世人枉死。大水将至，无有知之。勅魔鬼王，令不枉万姓，教化愚人，使受此经。经中之王，神化神咒，凡有四卷，太上为将来浊乱，故演说之。若世有缘，得见此经，此经消灾，受之不在灾中，天人来迎，得见真君矣。
　　道言：上清无量三昧，令人升仙，神化神咒，伏一切魔。道士受之，山林人间不畏驱除。受此二十卷，亦可不用余经，此经令人得仙速矣。坐中男女闻，大欢喜，各各求受，悉共起曰：不审此经，受之如何？供养法作何等？唯愿天尊具示诲示之，我等亦当奉持，若得知者，可正供办之耳。
　　道言：此经伏魔，除一切灾。若有受者，鬼兵不挠，自然安稳。若官事疾病，久在困地，弥月无救，闻见此经，其苦自解，万灾自消矣。若有受者，仙人来侍。奉师如日月，爱经如珠玉。先当祀太始五帝，乃破契受之。竟然后，依教而传。有病之家，道士为转经。转经之时，先作八符，置八方门户之上。乃为转经行道之家，内鬼外□，一切闻此神咒，自然散灭。善神助子，
　　万福归身。护经力士，自然佑人耳。
　　道言：大劫垂至，水流九万，三灾之交，鬼兵驱除，世人死尽。吾今乘青龙，将天人力士四十八万人，遮截疫鬼，勃下魔王，自来世间，化度愚人，令受此经。受此经者，仙人注簿，得在玉历之中，脱免水厄九害之中。汝等自今以去，能得闻经受持之者，吾遣天丁力士四十亿万人，常来逐子耳。
　　道言：中国人今受此神咒经二十卷，处处流行。道士有受此经者，无不升仙也。胡国亦持此经。自今以去，若有男女受持此经者，十方大兵守经，力士八亿万人当护经师，受经之人终不横死，恶鬼不敢近也。
　　道言：今世浊乱，人民多恶，不信道法。其中有一人，闻见欢喜，受持供养。吾当遣甲卒力士、十方赤骑四十九亿万人，常逐汝身，令汝聪明，所愿从心，仕宦高迁，百福自然得，免三灾九厄之中也。
　　道言：三运促近，鬼兵纵横，大水浩浩，子等知否？太上恐一切众生役在其中，可不悲哉。奈何，奈何？世浊人伪，各各导化，劝诱众生，令出三途。汝等道士，若自受不诲人，汝等死矣。吾不虚言，智士受之，劝人令知之。自今以去，有受持者，天人护助，力士守门，百恶疫炁不使挠人也。
　　道言：自今以去，若有受此神化神咒经四卷者，吾遣十方甲卒、功曹使者、仙人玉女、赤车力士，常当逐汝受经之人，不令有恶。大灾之时，龙举来迎。子等受经之者，不令枉死。若有重病，亦受此经。若有官事，亦受此经。若男女不安，亦受此经。宅中不利，亦受此经。此经如药，能治万病。汝等道士，信经受之。若用吾言，吾复何忧矣。
　　道言：吾今告下十方鬼王，自今以去，世有病困危厄，道士来救转此经者，汝等护之，莫令枉滥也。重勅司命都籍使者，若转此经之处，病人应死者，当为生之。若名入石函，死籍已定，当为逐之。若久病官事，为其考责，如吾之教。若不用吾言贼害良民者，鬼王等斩之万段，身分千寸不恕，汝等慎之慎之矣。
　　道言：末运之世，世促人恶，多不信道。受经之人，得兔大灾，仙人玉女伺候。水来若急之日，龙举来迎。举者，纵广八万四千里，如此之举四十九万。举来迎人时，应上者不觉自上。天下浩浩，无处不水，唯有受经之人乃得兔耳。
　　道言：中国男女於甲戌之年，有信道受经，入山精思，不可称数。坐中大众，闻经欢喜，悉合求受，三十万众一时俱起，绕太上七遍三礼曰：愿受此契。太上曰：善哉，善哉，当为汝等授之。
　　道言：五浊荒世，人多横死，不以理皆不信道。鬼兵驱除，大灾欲至，愚人不知。汝等若能受此经二十卷供养者，大水来时，仙人来迎，不愁死也。子等信吾言，吾复何忧矣。
　　道言：自今以去，受吾经契者，令善神助之。主人自然，不令有恶。汝等道士信之，劝化一切，使愚人得兔三灾。若有受持此经不度三河者，吾不名圣人，不在世化也。十方大神，一切恶鬼，邪魔大王，重禁勅之。自今以去，转此经处，百病自瘥，官事解了。受此经者，万愿从心。坐中大众，闻经欢喜，各各受契行之矣。
　　道言：汝等道士，但受此神咒经二十卷，亦令得仙耳。何以故？此经伏桔祛一切魔王，善神守之。若有受经之人，先世有仙骨，天上来下，非世常人。中国男女，六夷来世，亦有伏化之者。昊蜀之国，人多信道。四方流离，智者入山。甲申壬辰，凶运知之。道士勤自相化，化度一切。若有亲受此经者，天人佑汝，终不横死矣。
　　道言：汝等虽受《上清灵宝无量三昧经》，不受此经者，不得仙也。若不受此经，不名道士，不得救治万病。但受此经，家中供养，一切鬼伏，生死蒙恩。道不虚言，汝等信之。坐中大小，各各求之。太上哀念一切，悉受之戒之。汝等受此经，不得轻师，不得慢经，终身奉行，思神念道，后得升仙，九龙来迎。大众闻之，心中踊跃，悉各惊起，稽首三礼。
　　道言：汝等受此经，当写经卷，立期静室空舍之中，静处高座举之。月旦十五日，烧香朝拜十方，并复朝师。师去方所，四拜拜之，若师同住往而朝。大众得教，各各三礼奉行矣。
　　太上洞渊神咒经卷之五竟
　　太上洞渊神咒经卷之六
　　誓□品
　　道言：自今以去，至甲戌、壬午年，人多哀厄死亡，奔波下土，道炁日盛。盛在江南汉蜀之中，三洞流布，六夷死尽。鬼兵纵泆，毒害百姓，行疫杀人，不唯一方。自今以去，若有奉此经者，天护人民，及有映祥之鬼，一切邪精，吾当与誓。自今有法师所救之人，令官事者解，疾病者瘥。若复不瘥，太上遣三天力士四十九万人，收天下外□男女之鬼，斥去千里。道士疗治，无不瘥愈，十方大神助此法师治病来矣。
　　道言：自今以去，若有疾病之人，得三洞之师转此经处，一切疫鬼闻之，速走万里，不得来干乱也。当令官事囚徒，自然销散。若不去者，我遣千万力士天丁，来下杀汝矣。
　　道言：辛巳、壬午、癸未之年，天下七十二种病，病杀恶人。恶人多不信道法，故杀之也。自今以去，中国若有法师救此病人之处，我遣九天主者为断誓，外□一切恶鬼，悉令远斥他方，不得犯此法师所救之者。急急如太上中天禁令。若不伏者，天丁力士来下诛汝等，斩之不恕矣。
　　道言：自今以去，若有道士为人转经行道之处，便为太上玄堂，天人所止之处也。若有官事疫病者，悉令瘥愈，口舌不生，囚徒自了。何以故？此太上妙言，金口所说，故令三天力士诛其疫鬼也。
　　道言：於今有法师，不贪世宦，自求三洞，专行世间。见世危厄，一心疗济，有官事疾病，为其人救之。如此之人，先世大福，福流中国，令故来生，为众生之师耳。我今见此法师治救之处，与一切疫鬼誓，不复来矣。
　　道言：自今以去，天下洪波，鬼兵流行。甲戌、壬午之年，多有赤积鬼，布在九州千二百郡万八千县三亿乡中，杀害良善，病痛急疾，致使太上真民死不以理。於今方兹至甲子、壬辰之岁，流殃万丈。皆汝等之妖鬼，古之死将，国主大臣，下官故炁，世问鬼贼。或男女之□，水火刀兵之□，行客之鬼，因世之人有衰，竞来祟之。图害万民，取其名誉，希其血食。千千万亿，远人宅舍，作其光怪，令人口舌刑徒。自今以去，若有不信吾言，徘徊此宅不欲去者，十方杀鬼大将军三十万人，斩汝鬼等，不得停留。急急如太上口勒。若不去者，魔王俱留子二十万众，头破作十二分矣。
　　道言：三天魔王句婆羌十二万人，汝往世间。自今以始，若有赤丁火鬼，各领七十八万人，作其疫病、枉杀善人者，建和吏兵三万六千捉缚之，令付九天之狱。令天下良民，疾病除愈，人口平安，刑狱自止，万事解了，口舌不起。图求者，得以明大道无极之施。若不用吾言，百丈鬼王身斩之。急急如太上口勒律令。若不如其言，汝等鬼当害民不去者，七天魔王，汝头破作二十分矣。
　　道言：甲戌、壬午年，有黑足鬼，身长三丈六尺，其目赤黄。或化为赤乌，名曰足日。行病千万，为群飞来人屋上，令人急病。病苦身黄，寒热淋沥，下痢赤黑，面目焦青。乍来乍去，不用饮食。饮食便吐，血尿俱流。目赤、头痛、筋孪，手脚不拘，此皆黑足鬼等。此鬼王名大头卢，兄弟八千万人为群，吾已知汝名字，急去千里。若不去者，斩汝不恕。急急如律令。
　　道言：自今以去，甲辰之岁，有四十九万黑面鬼王，名章常，行下人问，四十六万亿人，游行天下，行於痢疾。或有胸背腰痛，目中水出。馨饮不利，令人家口舌贫穷。鬼兵绕舍，倚人门户，四方八角，取人小口老人。死亡狼籍，悉是此鬼等。自今以去，不去者，怨黎杀汝，不原鬼王，头破作八十六分矣。
　　道言：复有二十万赤索鬼，鬼王自领四十九万女鬼，春来取人男子，秋若取人女子，冬便取小口，夏来取老者，昼日在水中，暮向伺人家。或取六畜牛马，行其灾毒，令人贫穷疾病，不可治疗，日来取人。自今以去，速驰奔走。若或不去，汝各各头破作十二分，鬼王被诛也。
　　道言：甲子之旬，有白下鬼三万头，鬼王名赤都，天下游行，行七十八种病，病不可治。令人狂走妄语，下痢痈肿，口中出血而死，炁息不定。乌鹊绕人宅中，则是此鬼。令天下人民，卒然暴死，死不以理，男女多重病。自今以去，汝等鬼王，摄汝鬼兵，不去者汝死，头破作三十八分矣。
　　道言：甲戌之年，有赤壁鬼，身长八十丈，四十九亿众为一群。化为大鱼，长七丈二尺三寸。复化为飞乌百万，而飞来天下，行卒死之炁。一令天下兵起，犯人刑狱，口舌妄来，门门病痛。此是鬼王怨朱，急摄汝兵。自今
　　以后，斥去万里。若不去者，汝等头破作三十分矣。
　　道言：甲午之旬年中，有黄牛鬼，鬼王名赤石。领驰则赤头乌，九千万人。入人宅中，取人小口、老人。行万种病，病炁重多。土公所害，自称李子敖。子敖兄弟，千千亿万，为侣来杀人，死不以理。自今以去，速走他方。若不去，令人病死、宅中口舌、田蚕不收者，汝等死矣。鬼名赤石，头破作万分矣。
　　道言：甲申之旬年中，有鬼王名蒙恬、王翦，各领三万赤鬼，遍行天下。令人斗炁，病下恶痢，面目瘫肿，胸满吐下不安，小儿惊啼，官事口舌，犯入刑狱，千病万疾，贫穷厄悴，生子不立，田蚕不收，万愿不果，此皆王翦等鬼王所作。自今以去，蒙恬、王翦等不摄汝下兵者，汝下鬼死尽，鬼王头破作八十分矣。
　　道言：甲戌之旬年，有鬼王共五国，鬼兵宋、赵、燕、魏、鲁之死将。国王各领三万六千鬼，游行国土蜀汉，取天下女子、小儿、老公，行四十六种病杀人。自今以去，已知汝名字，鬼王淮南子返，白公、韩涉、宋铣、王善等。自今以去，动汝下鬼，故来杀人不去者，汝头破作七十八分矣。
　　道言：甲寅之年旬中，有三万九千鬼，鬼王名句留部，各领八十万鬼，来下布万六千种病，病不可治。令国王妄占百姓，枉其万民，民不自全，邻国贼来，恶鬼入宅，宅不可居，皆此等鬼也。自今以去，汝鬼王等下鬼，鬼兵自摄。若复不去者，赫奕天都斩汝不恕。子等莫令天下枉死疾病也，急收汝吏兵。急急如律令。
　　道言：若遇天下大乱，水来不久，人民勤苦，受道以化愚人。鬼王等，见子受三洞之经法，奉道师训，自来守护，不敢侵汝。道士但自努力，受太清中玄，令百鬼不近於人。受三昧者自然得仙，受导化者魔王自伏，受大驱经者，天人助之，受无量品者面见真君，受记仙者仙人来护之，受黄庭者太上自来耳，此三洞真要者也。道士者，男女之贤，奉受此经，行来之处，治人疾病，无有不瘥，鬼王自伏。若不伏者，力士黄英，次次斩之耳。
　　道言：世间多恶人，故有此恶鬼等暴杀人耳。自今以去，男女有受三洞之人，鬼王敬奉，不敢犯之，一切人供养之者。犯此三洞法师者，鬼王等头破作十八分。或人道说、欺诳骂辱、图谋打掠者，令其身考，灭亡子孙，七祖长幽。太上口勑，急急如律令。
　　道言：自今以去，有疾病者，三天三十二魔王呜鸠等汝死矣。汝等下兵，不得流毒杀人。汝等故不去者，遣赤卒小吏八千万人，下九天太上真骑杀汝等，速收取下鬼，令鬼兵自伏，生人平安，天下荡荡。汝等何不去，魔王等头破作九十分矣。
　　道言：有九十五万小鬼，来杀人。如有大福，道士受此三洞之咒文，来为转读者，鬼王等助之，力士为令，却此小鬼贼，和喻家鬼，井灶之君，中表之鬼，一切分别之。宅中伏尸，他地之鬼，家中不祠祀之者，一一为收，付天一北狱杀之。若复不依吾言，汝等大魔王头破作八十分矣。
　　道言：自今以去，有一人病者，悉是汝等小鬼王所为。自今以去，有一男一女病者，道士来转经治救，汝等急去万里，令生人自瘥，吾当上迁。如不瘥者，斩汝万段不恕之矣。急急如太上口勑律令。
　　道言：自今有一人疾病，此悉疫鬼所为，大魔王不加用意，令小鬼杀人。自今以去，大魔王、小王急助天人。道士转此经文之处，令生人病瘥，口舌官事自销。若复不瘥，鬼王等斩之万段不恕。急急如太上口勑律令。
　　道言：世多恶人，壬午之年，道士入山者，竞共笑之。大水淹来，死至不知。奈何，奈何。圣人预见未兆，故先作三洞之要，以示万姓。不用不受不奉者，与泥同流。痛哉，痛哉。太上为十方一切众生，大慈悲矣。
　　道言：自今以去，有暴卒病人、官事，口舌者，悉是邓侯之鬼，与刘斗乌，亦来杀万民。天遣赤雷将军二十八万人，领众杀之。大鬼王等自今以去，急摄汝下鬼，驱走万里。若复不去，令生人病不瘥者，汝等死矣。急急远去，如太上口勑律令。
　　道言：自今有八十万小鬼杀人，其中有一人受此神咒经，道士来救之者，汝小王、大魔王悉来共助之，令小鬼促去，病人得瘥。若复不瘥，令病困者，小鬼等死矣。急急如太上口勑律令。
　　道言：自今有四十九万恶人，恶人不识道法，闻之不信，今有三十万赤杀鬼诛之。若其中有一人信心，天人来化。复有八千疫鬼入宅取人时，有道士来救之处，小鬼等死灭也。
　　道言：恶人不信道法，是以世问多有愚人。时有信经受三洞者，天上来也。自今以去，若有病人不瘥者，大魔王等先坐。自今以去，急摄汝下鬼。急急如太上口勑律令。
　　道言：自今奉三洞之道士，先为一切众生受此神咒。若有病者，有情之处，天人魔王等不助之者，汝当死矣。
　　道言：世人为疫鬼所扰，危厄困笃，命在须臾。自今以去，若有道士救人之地，大鬼王等，急令病瘥。瘥之者，汝等上迁。不瘥者，汝等死矣。
　　道言：汝等道士，为一切厄人，急急往行救之，吾当遣三万天人力士助子。自今以去，道士有救人之处，天人力士护助之，令病人自瘥。瘥者，天人魔王等上迁。不瘥者，汝等死矣。急急如太上口勑律令。
　　太上洞渊神咒经卷之六竟
　　太上洞渊神咒经卷之七
　　斩鬼品
　　道言：自今壬午年三月至九月，人民疫鬼杀害，十分杀三，刀兵之世也。六夷当死，沙门法变，道炁日盛，三洞流演中国之中。浩浩日月失度，人民勤苦，死者门门。若有奉持三洞，化人受之，有病转经，经神救人也，此病可瘥。若自今以去，有转此经处，吾遣十方力士，化喻疫鬼一切邪精，令收此之鬼，病人得命，瘥愈无他。有囚击徒刑，自然解了。若不蒙恩，魔王先坐，斩之不恕矣。
　　道言：甲戌之后，有三千六万三足鬼，身长九丈，手把赤棒，入人宅中，行六十二种病，病杀恶人。鬼名曲寅，各各有三百六十纵眼鬼，鬼目悉赤，或乘风云，专取人命，暴杀六畜。千二百青疫鬼，疫鬼兄弟八千万人，男女之鬼，日有九亿，来入人舍宅，伺人小口，令人卒死。复有两头鬼，鬼名当进，当进暴虐，常恐百姓，百姓得病。此鬼妄食人猜鸡，诈作大神，欺诳愚人。愚人信之，杀六畜享祀此鬼。此鬼得便，因成习俗。若乃不得，便生病痛。自今以去，有奉此经之者，吾当遣三万九千天丁，和喻此鬼等，令斥去千里。若不去者，三天大魔王及十方主者，斩之万段，终不恕矣。
　　道言：壬午年，已有三十六种大鬼，鬼名黑头然，又名赤盖，三名阿驹，各各将三万九千人，齐执白棒杀鬼之刀，刀长七尺，入人宅中，专取人命，行百二十种病，病杀恶人。有六十种恶气，入人身中，令人卒死。自今以去，有如此病者，得三洞之师转经行道之处，悉令得瘥。若复不降，令生人病不损、官事不了者，大梵天王等及十方主者，斩之不恕矣。
　　道言：若壬午年，已有三万七千赤乌，行三万九千种病，病杀恶人。复有八十二种病，不利恶人。若得此病时，有三洞法师转经行道者，可得瘥耳。若转经行道者，. ，三十六梵天天王来助护子等也。疫鬼之兵，自然消散。若不去者，我遣三天力士、十万赤坏兵，收而斩之。道士既奉三洞者，但急化一切人入道，天人亦喜。若坏一人善心，天人诛汝，汝不得人身，何有仙也？自今以去，若有救疗病人之处，天人自来佐护子耳。三天玉女要进五千万人，一合来下，与麻姑游於杜阳山，过历五岳，见天下之人，疾病死亡，不唯一人。玄女惊曰：咄咄天灾，人民死尽，当奈何救之乎？相与悲叹，来诣玄都，具白太上。太上曰：汝等往世间，化一切人，令奉三洞，三洞之经，能度众生诸难。如汝等悉来国土，化人经典，乃能敬信，有病官事，为之转经。转经一宿，死人更生，官事自解。若自今以去，有法师救人之处，我当遣天人化喻之，疫鬼自然去矣。
　　道言：些三女儿者，先身有大福，今得为圣女，教化一切人，十方之尊大也。一日百变，莫有及者矣。今后世人，有闻见些三女名字者，此女等亦来救子也。若有疾病官事者，转诵此经，十方大神自来救之耳，不令有恶也。子等若有化人之功，天自知之矣。
　　道言：自庚辰年，已有九十亿万黑杀鬼，鬼长六丈，各将八万四千小鬼、赤头疫鬼来伺人。鬼名盈女，悉赤目，专行十方，入人宅中，取人小口，行百种病杀人。自今以去，有法师转此经治病之处，疫鬼急去千里。若不去者，三天大神喻之。若复不去，力士缚之，不得复恕矣。
　　道言：壬午年三月、十月，有赤天疫鬼十二万头，各各领三万九千力士大兵。复有七十万黑尾鬼，鬼名蛇舍。悉有八万六千，从上来下，杀灭恶人。若自今以去，有急病之处，道士经行救人之者，此鬼收却缚之。若复不去，三天力士必斩之耳。须臾，九天力士亦斩杀之，不复恕矣。
　　道言：自今以去，有八十万三足鬼、十二头疫鬼，鬼来杀人，行七十九种病。有得三洞法师行道之者，此等鬼自然天人收却之。若复不去，三天力士必斩之耳，终不恕矣。
　　道言：辛巳年九月，有三千万赤目鬼，鬼名角子，各将四十九亿小鬼，鬼来杀人。人有值此病者，急求三洞法师，师来入宅，鬼亦自去。若不去者，天丁、力士九十万人，次次斩之，终不恕矣。
　　道言：甲午之岁，有八千万小陵鬼，鬼名赤头，各各自将八十万人，下行九十种病，病杀恶人，令人臃肿疮疽病。若自今以去，有法师救病之处，此等鬼自伏，速走万里。若复不去者，三天力士当斩杀汝，无有遗脱也。道士化人，令此鬼自去矣。
　　道言：自庚辰之年到壬午年九月、十月，人多有病。有九十三万黄身鬼，名百龙，各各自有十二万王，来下病人。自今以去，若法师转经之处，此鬼自去。若不去者，天丁、力士、三天大兵来共斩之，九天魔王将汝治罪矣。
　　道言：自今辛巳、壬午年，有九十六种杀鬼，鬼来杀人。村村有四十六万黄瘅鬼，来入人村，令人吐血，下痢霍乱，卒死心痛，身染黄病，咽喉塞痛，以致死亡。若有得法师经行救者，三天大神和喻此鬼，令斥去他方，万里之外。若有不去者，此鬼等头破作十六分矣。三天大兵，九天力士，终不置汝也，道士化人喻鬼矣。
　　道言：自大汉之后，有五通大鬼，鬼名王翦、白起、韩章、乐阳、楚狂。又有郝景、女娲、祝融三万九千人，各领八亿万人。此鬼从伏牺以来，帝王相丞，此大鬼主召领十二万人。天下小鬼依凭求食，与其鬼王作兵，来耗动万民，万民患之。各各伺人家，取人男女，疾病、急厄、口舌、官事、水火。千万为众，枉其良民，病杀无辜，诳斥家亲，催促灶君，令人宅神不安，每事不果，行万种病，病痛急疾。乘风驾雀，妄作光怪，自顷以来，不唯一条。今遣正一功曹、大明使者、验神使者，各领铁面骑吏九亿万人，手持大戟，杀鬼之具。太上强力健士四十九万人，一合下来。收捕此土国中死将之鬼、一切魔邪、百千万魅、不正之祥、来害生人之家者，一一收捕打杀之，令荡除宅中杀鬼。鬼王等悉加甩力，次次缚之。若有一鬼不去者，鬼王等千斩不恕。急急如律令。
　　道言：国土有大鬼主邓艾、锺士季、赵山、王莽、李敖、杜周、刘斗乌、王离、夏侯婴、蒋公琰、南阳叶公里、夏檀支、萧何、申屠伯、韩信、田进、梁洪、高沛、孙温、司马迥、刘元达，有此大鬼，主令世人。或有祠祀武帝、文王，世问供养，立祠不绝。各各有兵马，为天下人作祟，祟病杀人，年年月月，行千万种病。或四支沈重，寒热下痢，臃肿水腹黑病，头目悉痛，胸背燠热。或有黄瘅，謦欬咽喉不通。一切万病，杀人无度矣。
　　道言：此等之人，皆悉是往时大将、任事之人，死亡之后，各有人立祠，祀之不止。今传有百鬼附之，唯成大众，仍伺人形便，杀害百姓。令人水火口舌，官事万凶。凶来奄杀，人口多死，从来非一。今遣赤卢大禁兵，身长万丈，八十万人，各领三亿万众，来下收捕此等之鬼王，得便斩杀之，不恕矣。
　　道言：今些三洞法师转经救人之处，当令神兵九万亿人，护此生人之家大小口数。若有疾病、官事、刑狱之者，一一令解了得出，病愈无他。无他之日，鬼王上迁。若不瘥，令危厄者，大魔王毛帝等，头破作九十分矣。
　　道言：自今有病者，及转此神咒经之处，当遣万和力士四十万人，百舌吏三十六万人，为此主人疾病之家、刑狱囚徒之人，和喻家亲、太祖父母、内外殃□，及祠之者，不祠之者，悉为分别遣之，悉令了了。又造刑狱之鬼，皋陶、木索之君，十二令吏，八十九万将，一切长侯，三公九卿，上下大夫，十方主者，急开狱门，出其囚系之人，回化和喻，令时君欢喜。放之令出，亡人上迁，去离三涂，得在道鬼辈中，逍遥无为，佑利生人，疾病除瘥，万事解了。自今吾与鬼王判决，若复不瘥者，大魔
　　黎洪等，头破作三千五百分矣。
　　道言：告大魔王伏仁，今有生人，疾病困苦。四肢八体，口喉不利。头痛目眩，胸背燠疼。手足不拘，五脏焦然。气来怆心，厌厌不乐，目不能开。不用饮食，但欲吐逆。梦寤不静，但与死人相逐。内外大小元元，恐不全生。死亡之期，奄至不久。今告丹诚，哀情可愍。今遣大杀侯王大兵八十亿万人，候取地下鬼兵。疾病生人之家者，为是何鬼？若生人太祖父母，不应来
　　祟。若非所祀，自有所系。若是社灶，祠者有时。若是宅鬼，不应害人。今世清吉，鬼不得妄来。若有宅中故气，四向殃□，一切恶鬼，山林池泽之鬼，一一收之。付三天地狱，鬼律女青诏书治之，不得令来急病良善也。自今以去，急收汝下鬼。若生不瘥，官事不了，大魔王千斩之，必不恕矣。
　　道言：甲子旬年，八十万赤病鬼杀人。三十六万黑鬼鬼王，各各将六夷之鬼十二万人。入人家宅，令人寒热，浮肿四肢，赤热不宜，小儿产妇暴死。三公自罚，天下流乱，水旱不调，虐鬼但来捕人。国主自病，坐有枉滥，万民嗥天，天怒遣三万黑面小鬼杀人。汝等欲得免此鬼苦者，各各受三洞真经。若有受一将军箓者，鬼不敢妄杀人也。
　　道言：有病人之家，若有犯入刑狱元元恐死者，当先立此斋。斋官或三人、五人、十人、八人，张好籍帐，若净室之中，备安三宝香灯供养之具，令办集净洁，请三洞法师。法师中务取一人聪明了了分明者为法师，与主人唱道。并安二高座，高座上一人称扬圣号，为其主人。其余道士，次次旋行耳。高座上法师，执步虚唱和，座下人旋行徐徐。高越而望天，听云中鸿声。
　　若听嘹嘹之响，似玄景之宫，天人之歌矣。
　　道言：有病之家转此经处，一切大魔王与小鬼王誓曰：自今有人，作斋行道，救治病人，病人甚危，兼有口舌官事、刑徒囚击等，令差。召唤万鬼对之，何鬼为也？汝促驱之，令自然得瘥，官事了了，百愿从心。无他之日，大鬼小鬼悉令上迁耳。若自今以去，官事不解、疾病不愈者，大魔王及小鬼王斩之不恕矣。
　　道言：甲戌之旬年，有三千九百白乌，来下行病，病杀恶人。国中大小男女卒死，多有瘟气八十种病。古之死将孟达、马援、李卿、王凤、阎振、左丘、盗者、鱼父、华元吉、成洪等，各领千万人，专行下赤痢病。令人少气，宅中不安。倚人门户，取人小口。恐人家亲，家亲畏之。遂令仕宦不迁，宅中虚耗，口舌妄起，触物不吉，连遭刑狱，囚系来久，田蚕不得，万愿不果。悉是此等鬼王不摄，纵其下鬼，令生人如此。自今以去，各各执持汝等鬼兵，勿令暴虐，当令生人官事了散，疾病轻瘥。轻瘥之日，汝等上迁。若一旦不瘥，汝等万斩，头破作八十六分矣。
　　道言：甲申之旬岁中，有大灾起，西北水来，疾病人死，十中有八九耳。三千九万赤鬼，专来病人。病人身黄，不宜妇女小儿也。时，国主往往有信法受持经书者度矣。疫气熏蒸，三千九万种病杀人。人有入山者，千千万万矣。人民不安，刀兵疫鬼杀人，杀人无道。天遣赤卒七十万人，手持铜戟，斩杀邪鬼，收世间一切殃□。三天大魔王若有枉杀之者，各各斩此大魔王乌丸等，不恕之矣。促去万里。急急如律令。
　　道言：世多恶人，天遣力士诛之，先问善恶也。天兵大众，何可制乎？但道士转经救之者令生，勿复杀之也。若自今以去，天下有人疾病及其刑狱囚徒，道士行章转经救疗之处，大魔王与小鬼王，助救之令瘥，万事了了。若
　　有不瘥不解、口舌连绵，大鬼义真等斩之万段，一一不恕矣。急急如太上口勅律令。
　　道言：大门鬼吏大真公，小门鬼吏小真公，房守门吏衣文，后守门吏万伦，灶门守吏炎景，道上守吏尸供，内外大鬼，宅中殃□，男女客亡，水火金木之所杀害者，各各自约。今何鬼来病生人？人今危厄。太上遣力士赤卒杀鬼之众万亿，执刀缚鬼，锺道打杀，得便付之辟邪？所付与天一北狱。恐其有枉，令勅下万民，若有疾病生人之家者，速令放之。令如法使生人病愈，人鬼无他。若复不出者，令病人不瘥。大魔王、小鬼王等，身斩百碎，必不恕矣。一一如太上口勅，不得留停，急急如律令。
　　道言：世人今多疫气恶死，自今以去，与魔王夏银、乌丸、乌延、赤波、洪丘等誓曰：今世多病，罪人死至不觉，不知自度。吾今令三洞法师化示愚人，愚人往往有一人信者，男女之官。世问持此咒文，民间斋讲，一日夜六时，行道布施禅思。有此之处，汝等鬼王助化愚人，莫令疾病，疾病瘥愈，勿令百邪干之也。一一如吾言，可得上迁。若不信吾教，汝等头破作十分
　　矣，不恕之也。一一如太上口示律令。
　　道言：甲午之旬年，多有六夷氐撩羌胡之鬼流行，行万六千种病，病杀恶人。大灾不安，人民危厄瘟气，多女人死。邓艾鬼王与刘斗乌亦来，行十二种下痢病。土公杀人，神龙上天。大水来至，五行不运。鬼贼害人，人多暴死，死不以理。自今以去，太上与大魔王三十六王荀谷等十二万鬼主，自今以始，若有男女之人家有病者，汝等为却之，令官事解散，人民安泰。一旦不如法，汝等先斩，万碎不恕矣。一一如女青韶书口勅律令。
　　道言：大运交会，鬼兵纵泆。汝自今以去，天下之人，男女疾病引日沈困者，一切恶鬼家神不佑人为山林百邪所害者，一一令瘥愈，勿使枉命也。若自今以去，故令枉死妄夭人命者，大魔王及小鬼王，汝一一斩首万段，以谢枉愆。如太上口勅，不恕之矣。一一如鬼律，收付天一北狱治罪。急急如律令。
　　道言：自今以去，有八十万三足鬼、十二头疫鬼来杀人，行七十九种病。病人有得三洞法师行道之者，此鬼等自然天人收去之。若复不去，三天力士必斩之耳。
　　道言：三界之中，大魔王领三十六小王，王有四十八亿小王，王有无数大兵，横行天下，令与吾共誓：一治百姓，不得枉滥，妄诛无罪之人，因此凶衰，为作祟也。自今以去，世间有急疾官事危厄之者，一一往视之，助之福力，迥化口舌，国主大臣，一切恶鬼悉使欢喜。令疾病除瘥，官事解了，门族和睦，天下安稳，五谷丰熟，君民忻悦，鬼兵自伏，无病无痛，万愿从心。如此之者，鬼王等上迁，天人悉喜。若令风雨不时、五谷不熟、人民不安、国主暴逆、官事不了、疾病不瘥者，汝等大魔
　　王及夫人，百亿鬼王等，悉以斩之矣。
　　太上洞渊神咒经卷之七竟
　　太上洞渊神咒经卷之八
　　召鬼品
　　道言：三界之中，有信经之者稀耳。是以不生贤人，多有恶人聚生耳。时有信法奉经者，天上来也。甲申之灾，天上来迎道士也。不迎罪人，罪人不信法，故不迎之。壬午、庚辰年，有疫鬼刀兵杀人，天下活者稀耳。疾病之时，得三洞法师为转经行道之处，天尊召十方大神，令病得瘥，官事自了。若不从命，鬼王先坐矣。
　　道言：辛巳年有都卢那鬼，身长三丈，目纵口横，耳长六寸，手提铁杖，专行人间，打杀恶人。疫疠官事，仍有六万九千鬼。或为大乌，乌行之处，令人悉病，便至死，不可治之。到壬辰年，人民大困，甲申死尽。若国法师得治之，为其转经行道者，三天大兵悉来保护，不使遭毒也。道士化人，令受三洞经矣。
　　道言：甲申垂至，鬼兵杀人，令天下力士乌玄四十九万人，游行国界。若有三洞法师转经之处，行三五之法，一一护之，不令有恶鬼，恶鬼远走，助其道士宣化愚人。若国王帝主、方伯二千石、令长贵人、贫贱兆庶有奉三洞之者，后获大福，福延子孙，世世不绝，生天人中，常值圣人，不作贫人，帝王不弃，常佐人主。
　　道言：世问恶处，善人不生矣。若今有贵人善人，天上来耳。何以故？恶人不信大法，不解经文，虽得为人，先身有小福，今为贵人，得有钱财，然而不识法典，与法无绿，此罪人耳。吾亦知之，世俗官荣，譬之朝露，日出则乾，荣华不久，须臾则死，不如学仙，万劫不倾。
　　道言：道士化人，令奉三洞，飞腾不久。若有疾病官事，转经大吉，则所行之处，疫鬼自死。勉力相劝之乎。
　　道言：自戊寅年，有赤鼻大鬼，鬼名附子，身长九尺，三面一目。复有一鬼，两头一身，身长三尺，各各赤目。复有一鬼，鬼名大野，三头一身，身长七尺。万万为群，手提白刃，专行天下，取人小儿，游行云中，臃肿赤炁，令人寒热，吐血心胀，斗炁折协。当尔之时，得三洞之师来转经者，病人则瘥，官事自了。若不瘥者，鬼王先坐矣。
　　道言：自今以去，至庚辰之岁，有三万六千恶鬼，鬼名天池，从者三万，常行世间，枉杀良善。至壬午年，复有三千九百赤头鬼，鬼名大头，来下杀人。刀兵交兴世间云云，不可久处。四方灾逆，六夷死尽。道法兴盛，俗门衰微。甲申之年，人民死尽。欲知度灾，唯有道士奉三洞，尊师敬经，天神来护，故得生天，天人迎之耳。
　　道言：至壬午年，天下悠悠。百姓苦恼，六夷交侵。人民不安，士女奔波。蜀汉浩浩，人民顿死。道士入山，修习三洞，得见真君。真君不远，壬辰之间也。自今以去，天杀愚人，道士救之，其命乃全矣。
　　道言：壬午年有八万卑身鬼，鬼名大旦，身长三尺六寸，三万九亿为侣，手提赤棒，专行人中，杀其恶人。复有白乌，乌如车输，千万飞来，入人家中，杀人儿女。人或见之，或有大鱼死於水中，人取食之者，便至死矣。复有鹿死於山野，人取食之，皆致死矣。道士奉此经教化，天人勿犯此也。
　　道言：天下运尽，水来不久，男女之人，无不死矣。唯有奉三洞之人，乃得全耳。自今以去，若有道士救之官事疾病之处，天人玉女四十万人，来下助人，不令有厄，道士勤化人焉。
　　道言：大劫欲至，人民多愚，不知灾来，道士先见此文，急为化民，令入三洞。三洞之人，天人迎之，圣不虚言也。
　　道言：大劫将至，人民更易。天地造立，道士化人。人不信者，亦如六畜何异。太上念汝，为其慈悯。奈何，奈何。众生染着愚迷，不自求出，守迷至死，其奈何乎？急召十方大神、三洞道士，往化愚人，令知经法，其福无量。道士入山，自静其志，不得化人，此为无福矣。
　　道言：道士欲自度世，当入名山。欲度一切人者，当在人中愚人，令得度脱。道士入山，山途玄隔，世人不见，无处归依，虽有本心，无处相度。是以智人道士，不必山中矣。
　　道言：自非是三洞法师，不得妄读此经。何以故？神咒杀鬼治民，一切大魔王名字在此经中。受此经法，自受度之，各自一箱盛之。及人有官事刑狱，重病久困不瘥，为作斋一日一夜者，吾当为汝等召百鬼考问之，令其病人瘥，乃放之耳。汝等道士，勤化万民，受经道士治病之处，大魔王、小鬼王等，助此道士治病。治病瘥者，令汝等上迁，终不负口。自今以去，与汝大魔王等，分契誓矣。
　　道言：自今甲辰之年，有三十六万黑鬼，行下痢赤病，鬼子夜来杀人。六夷之鬼，万万为群，多有化为女子、老人，入人宅中，取人小口，六畜暴死。国不恤人，人民流离。大臣小吏，枉人年命。当尔之时，鬼兵乱病。汝等道士，但与行道转经，一日一夜。吾当遣三天大兵三十六万人，为生人召十方鬼等问之。为复何鬼病人？各自拣择，令善恶分别。大兵斩之，诛其党类，悉断其种，终不恕之矣。急急如太上口勅律令。
　　道言：山林之鬼，名玄子都，领二千九十万鬼。常行卒死病，杀人小口、老人，入人宅中，惊人鸡犬、小儿。复有赤帻鬼三万九千人，仍入人宅中，取人六畜。复有八十万青虫鬼，鬼长三尺六寸，常持天火，烧人宅舍，令人遭官事口舌。复有大运青鬼，鬼长三丈，四十九万人，手持赤捧，棒杀万民。有善人信法者，不敢近之。恶人无义，杀生逆道、不存父母、诳说道士、骂辱师徒者，斩之不恕，死付地狱。或令身病不瘥，万殃并集，苦痛难言。道士不救，救之无益也。
　　道言：此恶人不敬师父，不遵道法，阿枉道士，僻处骂师，称其名讳。此人罪重，牵落赤沙地狱，狱中万劫不出。出为护田乌，常在水中，护人万顷田。或未死之时，疾病困苦，痛不去身，田蚕不果，所为不允，人所笑之。此人悉先世之时，骂辱师徒，罪来对之耳。自今以去，若有如此之人，大魔王亦疾之。若有不敬师徒、不承三洞者，大魔王、小鬼王等，绕缚斩之不恕矣。
　　道言：汝等道士奉师，当一心矣。心常不改，自作苦本。轻师骂辱，五逆不孝，阿枉百姓，强取人财，教人作恶，言讼杀人。如此辈等，三洞经出大魔王、小鬼王等，悉共收之，系着三天狱中。考其三魂七魄，女子十四魄，令万苦俱受，求死不得。汝等道士男女，深自慎之。
　　道言：甲寅旬之年，有三万九千人，大驱杀之。坐不敬师父，枉滥人命，谈说道士，指师名姓。如此之人，落大驱除刀兵水火之中。汝等道士及世问之人，当一心供养师徒，受经三洞，化行一切，救疗厄人，有病之家，转经治之。吾当为汝等，召十方大鬼、一切诸神问之。若不伏，故令生人之家病死不瘥、官事不了者，大魔王及小鬼王，斩汝等之身万段，不恕之。一一如太上口勅律令。
　　道言：道士奉师，当敬之如天，四时八节，来往问讯安否。世人受事之时，一一如法。自尔不复遵师，师复不往，神不附人。夫为人师，人中最大，师之为上，当奉之如父母，不可轻慢。轻慢者，天人诛汝，魔王不救汝等罪人。一一如太上口勅律令。
　　道言：道士不遵师父，天兵来考，考及子孙，亦入俗鬼辈中。庚申、壬午之年，有道士轻师者，鬼兵三十六万人，一时诛治死矣。复有四十九万赤鼻之鬼，乙巳之年，杀天下恶人三十九万人。至癸巳之年、壬辰之岁，世人不信道法不受经者，入十八驱除之中。枉死者，日有三万九千人，太上亦自分别之耳。若此年天下有疫病，道士救病之者即瘥。若不瘥者，魔王那律等，
　　身作万段，不恕之矣。
　　道言：男女道士，自今以去，勤化天下愚人，令受三洞大经，人人共受符箓，身佩名契，贯籍玉历，师徒相承，不得轻慢。若有违盟，天兵诛汝，灭门身死，谪居疫疠，悔亦无及也。吾今遣三万六千赤骑，手提铁杖，游行天下，取无义五逆之人。若有病人，令道士治者，悉令鬼王赦之。若复不赦，此等鬼王悉皆贬责，更无容恕矣。
　　道言：壬戌、癸亥之年，有八千考鬼杀人，坐不供大道。至癸未、甲辰之年，有十二万赤鬼杀人刀兵，亦半坐笑人受道，坏乱人心，打骂道士，言道无神，口是心非，诬师徒。如此之罪人，令悉入沸灰地狱，刀山剑树，无有出期矣。
　　道言：己卯、丙寅、丁亥之年，有八千人横死。坐不遵道法，天租不输，跪愿不还，许而不与，妄向鬼神，取人财物，不作功德，不经斋戒。虽为道士，不行香火，不赴人急，贪作不往，令人怨道。与师作食，食不精洁，或有而不出，出而不好。如此之人，当入大驱除水狱之中，万劫不出。纵得还生，六情不具，人见不喜，六畜之例，大驱除斩杀之，魔王等不救之矣。
　　道言： 大宗法师，游行天下，见世人多愚，故说三昧大经。经凡有二十卷，此太上流传。若受之者，面见太上。不受神咒，不可入山，不名真道士矣，不得治病。自今法师，先受此经，此经乃伏一切大魔王、小鬼王及夫人一千子万孙，悉助道士化人治病耳。何以故？一切魔王亦与太上并治化万姓故，善人智士一一思吾言矣。道言：汝等后世之人，不奉大道。况世俗俗师，打鼓祀神，杀猜犬鸡，纯三牲草水之上，召唤百鬼，祠祀野神。此为乱邪，神不佑人。家亲被击，谪及三官，考掠万毒，死人不逮，来取生人，大小死亡，后致灭门，勿复怨道也。
　　道言：奉道之家，一心专谨。凡欲所为，当一心归向。行道香火万品，由师斋体解了。不得外引俗师邪祀之家，来至交乱，家神不安，坐考生人，其生人转恶，家破灭门。此亦道士化之，令人悟矣。
　　道言：世人多愚，不见善，不识法，为此多死。自今以去，有人受道，世人急病，迎此法师、一切道士，作斋行坛布施，救疗病人。若有刑狱，天遣力士、三天玉女、十方大神仙人，来助道士，令此病人，速得治瘥，官事解了，令主人万愿从心。若尔者，上迁汝等万等千等，不负金口。若复不瘥，徒劳道士，主人致灾，祸殃集者，大魔王夫人及子孙主人病不瘥者，一切鬼王，悉斩不恕矣。
　　道言：一切魔王及今世人有病之者，道士救治之处，汝等悉回化其主人家亲、太祖父母、三十六世以来，悉为拔之。令主人病瘥，官事释散，万愿从心。吾当召百鬼，考问病人之鬼何鬼也。一一告下，三官问之，得便和喻令瘥。若不瘥者，一一收斩之不恕。告下急急如太上口勑律令。
　　道言：自今以去，有疾病者，遣大戟将军领赤骑兵三十九亿万人，手持赤棒，专行人间，伺取行病小鬼，自称三公五帝之神，得便斩之。若有小鬼不去者，三天魔王、魔王子孙，悉斩之不恕。汝等自今以去，若不信吾咒者，汝头破作七分矣。
　　道言：自今以去，国中有一人病者，悉是小鬼小邪所为之。汝等急摄汝下兵，悉令消散，使生人无他，汝魔王令千等万等。若复不瘥，令生人死者，一切内外大鬼，悉被斩不恕也。啄头大魔王、乌延大王、长鼻大王、中祥大王、小眼大王、白面大王、赤面大王等四十九万人，各各被考，考及子孙。急勑小鬼，令生人病瘥者，吾当令汝等上迁。若不瘥者，斩汝小鬼不恕矣。
　　道言：自今以去，国中有人病者，及官事口舌刑徒、厄在三官、不得自在者，悉是汝等大魔王不加用意。自今以后，告下小鬼，勿犯吾民，急勃汝下兵，速放文牒，令病者自瘥，官事消散，口舌不起。急急如太上口勑律令。
　　道言：世问有六十九种病大鬼，苌须少功，哀图慕川。慕川有恶鬼，国人疾病死亡。今来作耗乱世间，令人疾病，兴一切瘟气。黄奴七子，合来杀人。已识汝等小鬼名字，自今以去，斤去千里。急急如律令。
　　道言：自今以去，三天之上三十六天魔王，悉来下叩头七十下，求摄下鬼。一切小鬼，自从太上勑下以来，不敢复来世间取百姓也。若复有疾病者，魔王等受万斩矣。
　　道言：吾良民悠悠，处在国中，或有不信道法。今一人受道佩三洞者，有人疾病，法师为其疾病者，汝等魔王助道士令瘥矣，汝等上迁。若不瘥者，斩汝等小鬼不恕矣。
　　太上说此功之时，一切大魔王等，各各来下稽首曰：自今以去，誓死不敢纵小鬼。若世间故有一人病困者，我等头破作四十九分矣。
　　太上洞渊神咒经卷之八竟
　　太上洞渊神咒经卷之九
　　杀鬼品
　　道言：庚辰、壬午之年，有大雷鬼，一名九昌，领八万小鬼，手执赤棒，来杀恶人，行三十六种病，病杀恶人。复有忧简鬼三千九万人，行其赤肿病。复有八千六十九万鬼，行下痢病。复有十二万赤目鬼，行吐痢病。复有九千万鬼，行目痛病。复有四十九万鬼，行寒热病，病杀恶人。当尔之时，得法师转经之处，此鬼等自然死尽。三天玉女八十万亿人，与十方彩女三十九万人，一合来下，稽首白太上曰：自今以去，若有病人官事之家，请此法师转经之地，疫鬼故来不去者，我等自誓逐之，令远走万里，使生人病瘥，官事解了。若不去者，九天力士斩之不恕矣。
　　道言：世人多不信道，若有一人受经，男女笑之。道士不耻愚人之笑，不名道也，道者贵笑。大水不久，甲申垂近。壬午、癸未，大乌杀人。天遣疫鬼行炁，病杀恶人，刀兵交集，人民死耳。虫蛇虎狼，水火毒炁，悉能杀人。人不知之，但自愚心，妄说贤人，诽谤道士，毁訾经书，量度圣典。此之罪人，亦当卒死，吐血喉塞，身体浮肿，失音不语，天人诛之，不救之矣。道士自勑，慎口摄心矣。
　　道言：自今壬辰之年，必有真君，真君不远。道士信者，幸自勤学，化人受经，仙人来迎耳。壬午之年，世问疫鬼杀人，人民死尽。太上愍之，遣大真人成造、严平、王进方、社周、庄玄、唐君等，汝往世间化人，先世有仙骨之者，得见此真人。真人悉皆俗中有子孙氏世间之人，故太上遣之来矣。
　　道言：至壬午年，必有大灾，水高千万丈。道士入山，入山者免此灾也。壬午年三月至九月，人民死尽。疫鬼三万七千头，专行杀人，人不信之者，必当先灭矣。行九十种病杀人，真君垂出，恶人不见，天遣杀鬼来诛之。荡除天地，更造日月，布置星辰，改弦易调。神人治法、仙人为佐，五方万劫不死，无有刀兵，地皆七宝，衣食自然，无有六畜，男女悉圣，无有恶人之类也。
　　道言：自今大水来近，人有知者，奉受三洞。男女信法，一心行道之者，我当遣三天玉女十万人来护之。道士化人受之，化一人奉者，天人唱善。坏一人心不化者，天人诛汝耳。汝等先身有仙分，故值遇此经，此经玄妙，上天所重也。奉持供养，置之家中，疫鬼斥去，一切恶鬼不敢近人矣。
　　道言：自今以去，世间若有口舌官事，刑狱囚徒，疾病危厄，生死不别，当须急转此神咒大经，经有三万九亿大神，神来救人，疫鬼自去。十方赤兵、四天魔王、彩女等，悉下来助子，不令有恶。若道士转经之处，疫鬼不去者，三天力士斩之不恕矣。
　　道言：壬午之年以来，民多疾病，鬼兵交行，千万为群，欲杀恶人。若病之时，得法师来救者，我亦遣善人司命四十九万亿人，来斥去疫鬼，逐之万里。若不去者，斩之不恕矣。
　　道言：壬午年，有赤乌万亿行炁病，病杀恶人。恶人不信，死之奈何。真人更立，荡除天地，疫鬼皆来杀人。世人若欲求免灾患，可以九月、十月，当建是斋，拜谒五帝。大会一日，二夜申忏。束向九拜，南向三拜，西向七拜，北向五拜。乾坤艮巽四向，各一十二拜。上方三十二拜，下方一十二拜。天人降下，书子功名，得着玉历之中。或则东向单礼，三十六拜，唯在精专，获福无量。至癸未年，疫鬼行七十种病杀人。若欲求活，家家建修是斋，拜谒五帝，南向三十拜，疫鬼自去万里矣。
　　道言：甲子、甲戌、甲申旬年，有八十万赤尾鬼，鬼名多阿，一头三尾，身长九尺，两手持水，令人寒热，行九十种病，病杀恶人。道士急化人，立静舍於水上道傍。大会一日，奉礼五帝、司命，西向三十六拜。天人必下，书子等之家户口，得入玉历，不在死次，书记天门，司命益算，终不横死矣。
　　道言：甲午、甲辰之年，有黑炁病杀人。疫鬼八十九万人，行喉塞下痢病杀人。若道士化人，受三洞符箓，正月、二月、三月，水上作大会，一日二夜五时，集礼五帝、十二神，北向二十五拜，自然天人记其名矣。
　　道言：甲寅之年，有大目鬼，长三寸，千万为群，与赤色乌百万，来下入人家杀人。人有知者，急自合集，斋戒水上，一日二夜，五时忏谢，东向三十六拜，天人必来记子之名，疫鬼自然去之，不敢近人，道士急化人焉。
　　道言：壬午年所以有灾者，山门欲闭，前三后二。是以辛巳、壬午、癸未，必有水灾，及方伯、三公、二千石，速宜向善。此年定有疫鬼流行，杀除恶人，不信者死。道士但化愚人，天人录子至心矣。
　　道言：世人不信道法，天令疫鬼诛之。自今以去，有识之士信用行者，天人眇之，终不令相枉。智士弘之，建立功德慎之矣。
　　道言：自壬午年，有三十六种草鬼杀人。人有草中取菜食，其百草枝根茎叶中有鬼毒，毒名生茹。生茹兄弟百万，能行气病。十日一月日，入人四支百节中，身当黄赤，鬼长三寸七分。山中女鬼名罗翁，一妃二女，将二十万女鬼，亦入山林水中，伺取人。又有一女鬼名姜女，先有无量功德应仙，为坐不敬三天大圣、不奉三师故。鬼见道士入山，心不生善意，然其形甚
　　丑，身长一丈，面黑目纵，通身赤黄，形体秽，人不欲见，见者远走避之。不敬三事，故教令受经敬师，不得诽谤法师，侍养勤心，莫作拓，与俗人交通。不从此者，天人责之，令住山中三千九百亿劫，故由不出。道士受三洞之秘箓，太上真要，将来之基，一时之倾耳。不如学仙，万劫不死矣。
　　道言：道士受经得明师，三洞具足，亦如世之富人矣。何以故？大富贵之人，田宅广有，奴婢数千，钱财足用，天下贫人悉为己作，从意所用，无有乏短，出则乘肥，导从自在，乞与布施，一一任怀，大富足故也。大道法师，内外俱通，世间书疏，无不解者，治病医药针灸，悉皆明了，行来人间，万民敬爱，三洞大经，无不备足，世人敬之，亦如天王及大富足人矣。
　　道言：富贵贫贱，俱人耳。亦禀一命，何有殊异？但自富贵贫贱，先身之缘。有先世习道来，故中国衣食，自然而已。复有先身，造立功德，今为大富贵，流及子孙。先世应仙，未即升腾，今故大富贵也。学仙道士，贫而乐道者，此先身习学来久，不化於人，故令人大贫困。至死无有财物六畜者，先身重罪，不作功德，不信经道，六畜中来，或奴婢、生口中来耳。道士贵
　　人，悉天上来也。自非先身积善者，终不得作道士贵人矣。
　　道言：今世多有恶人，不信道。有受经者，愚人笑之，笑声盈路。诽谤贤人，谓道狂颠，入山何为。或言妖鬼，诈作善行，不知一切。人不可久保，富贵无常，不可长守。夫少有老，老必归死，身中三贼自牵，而死不觉。世人只知贪惜财物，爱乐妻子，宁作罪事，不肯受经，不求仙道，私营自累。终日悠悠，不如学仙，万劫不死，及共天人神仙同游矣。
　　道言：壬申年多有疫炁，下二十三种病，病杀恶人。唯有受经之人，奉敬三师、疗治万病者，天人简之。国土信道，受於三洞，教化人民。当尔之时，中国帝王国王，不知世间万民招恶，恶从下生，无有端绪，百鬼竞来，宜使男女道士一心治之。吾遣十方大驱将军三十九亿人，助道士驱逐之耳。
　　道言：三界之中，愚人不信道法，是以死入恶鬼中。以此男女，大小鬼兵无数，来杀罪人故耳。自今以去，有一家、二家、三家，一时病患病厄困者，请三洞大法师，一日二夜，五时转经，行九一之道、三五之炁，取十方之位，方方杀鬼，鬼王亦不敢当。今汝道士，吾亦自遣四十万赤弓大卒、三万九千九州力士，来助道士，驱除一切大鬼、山林邪炁、十方鬼贼，一切斩之耳。大魔王及小王顺吾教，勅下小鬼，令助道士治主人病瘥，有急厄官事，悉令解了。若不如法，魔王葳蕤等，悉斩之不恕矣。
　　道言：道士者，悉皆天上来耳。世人自有卑贱丑陋，若心信三洞，亦天上来耳。善人不必好丑，各有因缘。端正者，思善中来。大富者，先身有布施贫乏中来。大贵者，建造功德、礼拜三宝中来。道士法师者，积学中来。故心慕大乘，并是先身之基耳，非今卒得也。道士若志慕山薮，不用生官，一切断绝入山修道者，此是去仙不远。如此道士，游行世间，为人治病，魔王助之。
　　道言：天下悠悠，不知死日，此是行尸之人。道士求仙，受三洞之要，劝人受之。若入山中，或住人间，化一切愚人。愚人贪欲，不肯受道，水来死尽。刀兵杀汝，与泥同流，方悔无益。大驱除灭，鬼兵纵横，致令天下恶鬼杀人。若有道士经行之处，为人行道转经所救之者，一切大魔王及小王、男女天人，悉共来共道士，令生人病瘥，官事了了，万愿从心。若有不伏鬼炁来盛杀害生人者，大魔王运周等，各头破作十六分矣，斩之不恕。一一如太上口勅律令。
　　道言：自今方有恶鬼杀人，鬼名赤眉乌然等，四十八万众，横行天下，来杀恶人。道士女冠来救此主人者，小鬼王等速告大魔王，令力士助道士化人，令病炁解释，万事了了。无他之日，吾等上迁千等万等，不负金口。若不信者，魔王及小鬼王等，斩身万段，一一不恕矣。
　　太上洞渊神咒经卷之九竟
　　太上洞渊神咒经卷之十
　　杀鬼品
　　道言：吾在玄都山，为一切魔王说《大驱除经》。时有三天王子，求说《上元中元下元经》。复有十国真人，亦求说《三昧无量太素经》。复有十方仙人，亦求说《道化黄庭内外二景玉经》。复有四方运集阎浮，有三万真人俱来听经。说经未竟，各各下坐曰：世间之人，不解道法，令疫鬼杀之，刀兵暴虐，人民苦恼，门门有死，无有三洞，不自拔度。愿请此法师，流演天下。唯愿天尊，垂心道化。．太上曰：善哉，善哉。方遣三万真人，持经化行天下。复有真人尼和，将三万九千人，持经亦布化天下。中国之人，悉各受之。有急疾病官事之家，悉为转之，一日一夜，三时行道，官事者解，疾病者瘥。疫鬼盘旋不去者，一一斩之，不有恕也。
　　道言：此真人等，与国中之人有大因绿，故遣之令转经耳。令受三洞经者，皆悉先身有福缘，应上仙，方得值此师也。自今以去，若有奉佩此经之人，我亦天人护之，终不有恶也。
　　道言：壬午年大灾起动，人民悠悠，六夷不安，疫鬼杀人。可作神符，依法施安宅内。三家五家，十家百家，共於水上。一日大会，作一土坛，纵广八尺，高六尺。东向三十六拜，礼五帝，及上章书奏告天人，必记子之志心矣。
　　道言：辛巳年六月，壬午年九月，癸未年七月，必有疫鬼八万，来下杀人。鬼名乌涂伦那，伦那身长七十丈，千万为群。复有大赤乌，形如车轮，飞来食人。人奉有三洞之经，经行人间者，此疫乌悉死矣，道士为信之焉。
　　道言：大劫垂至，国主贪残。不恤下民，民皆困穷。使役无道，人民苦厄。哭声盈路，死亡盖野。男女失时，不好道法，出门奔亡。六夷纷纭，大贼纵横。以气相伐，父子相疑。天遣疫鬼，诛杀此罪人。此人罪重，值此大水。水来不久，不自觉知。法师道士，於今有化人之家，三天大王、一切仙人、十方玉女，悉来助之。令道士强健，所救之家，天人护之。令疾病官事，速得解了，鬼炁消歇，病时得瘥。若有一鬼不去者，请为斩之，不听恕也。
　　道言：十方主者曰：此来世人多恶，信道者稀，天下不化。今壬午年，遣疫鬼八千万众，行七十种病杀人。人知者，家家当建是斋，於大水上，拜谒五帝。西北向拜，及作大符，置大门上悬之，疫鬼不敢近人也。自非有符箓之家，不悬此符者，疫鬼害人，此符有八千万大力士守之也。
　　道言：至甲戌、壬午之年，有八千九百赤面鬼，鬼名明真，各将三万九千小鬼，鬼悉提赤棒，棒杀恶人。恶人多故，故不信有水灾，不信有道法，当入三涂五厄之中。太上玄见，心念一切，乃为度之矣。
　　道言：壬午之年，为一切人作斋，转无量三昧经者，有疫鬼来者，必不得前也。道士有受三洞布化之人，天帝来助之，终不落恶道之中矣。
　　道言：癸未年至甲申，有三十九万炁乌之鬼，来翔中川放毒，入於人家，令人水病，病不可治之。若有身佩符箓，十家五家，水上作治舍一间，供养三宝，晨夕香灯，朝谢礼拜，并谒五帝，一日、二日、七日作会。天人必记子之名，名入玉历耳。
　　道言：大灾垂至，水来不久。愚人不知，悠悠过日。天帝彩女十二万人，仍来化之，人不知之矣。若辛巳之年，有值此女子化者，子等即得仙度。若有人疾病、官事、口舌，法师道士但为化之。彩女等亦来助子，终不令主人有厄矣。
　　道言：至癸未之年，道炁日盛，三洞流布四海，九州信乐。道士心正，国主受持。洒扫偏阙，阙有经台。旦夕然灯，烧香礼拜。疫鬼奔走，病者自瘥，官事自解。三天大兵拥护法师，法师行处，鬼贼斥去千里，天人下助道士矣。
　　道言：甲申之年，大龙上天，九万为群。人有见者，大水必来近也。道士入山，可全今身。世人多恶，淫泱贪财，杀生无度，凶心不移，不信大道，不作仙行，见人受经，反更互笑，此人入无尽地狱。狱中有一日七死七生，乃复令活。如此四十二劫，劫运乃出。出得为人，六情不具，痴聋喑痖，加复瘿□，眼瞎唇缺，耳聋瘤背，折伛老患，鹿面獐脚，无有手足。人不喜见，见者吐逆，此之罪人本行所来矣。
　　道言：善人生处，聪明过人，皆因先身习学中来。世有形残之人，先身有大罪，故有此身。此身复不受化者，无有见善也。道士但化之，天人必记子之志。若不度者，违前人元元丹诚，非大士度人之法矣。
　　道言：至壬午年，已有三万白头鬼，鬼名千转，身长三丈，面炁头白，万万为群，下三万九千种病，病杀恶人。人有不信道法，诽谤道士、评论经书。言是言非，言经无神，不知大道渊深广远若天叵及如海难量。乃以愚人之心，道说妙典。轻慢道士，言世无神。心怀两端，坏乱真心。此之罪人，罪合万死，死人倒立地狱。狱中倒立三十劫，劫尽乃出，为六畜复出世矣。
　　道言：世人多愚，是以天令万神恶炁杀之。所以杀之者，由以诽谤道士，杀害良人故也。今有不信大道、不敬三宝、不肯受经者，天兵诛之耳。今有三千六十种病杀人，有肉鬼三万，石鬼十万，木鬼二万，水鬼三千六十万，土鬼六十万，虫鬼十六万六千，悉能杀人也。所以能杀人者，鬼悉附此物之上杀人。入水水死，入山石死，斫树木死，食肉炁死，起土土死，入草虫伤，此悉非法之炁也。道士自今以去，勤化万姓，愚人男女令悉奉道，鬼不近之矣。若不信者，大驱之日，恐鬼兵来诛子耳。
　　道言：壬午之年，有帝主六夷，悉奉大道，三洞流布。入山之人，处处有之。汝等受法奉经，不必大小，不必老少，无论男女，唯有心奉之者，天人移寿，终不横死也，自然得入仙品矣。
　　道言：自今以去，若有道士男女之官，勤化万民，游行国界，救疗百病者，汝等魔王、天人、子息小鬼王等，悉共佐助道士治病，不令生人病厄，枉其算寿，杀鬼安人耳。
　　道言：自今以去，当令一切鬼王，随逐道士安人，疗治万病，病无不瘥。若有不瘥，斩之万段。吾今遣五方神将、九天大兵三千九万人，一合来下。助道士所治之家，令百病官事，一时了了。若不从者，鬼王先坐。一一如太上金口所勅，不待违科，急急如律令。
　　道言：世人不信道，又不受经。生於世俗，自招罪本。见人作善，笑人行道，不敬三宝，天人诛之。奄然而去，悔亦何及？吾今遣十方力士三千万人，一合助此道士，所行之处，安人断邪。若有欺辱道士、骂詈拍打、图谋偷盗者，一一收此人等魂魄，付所在地狱治之，令自知罪负，以明天宪矣。鬼王者，用吾此言语，为此道士杀戮此恶人。若不杀者，天人不喜，大道不神也。一切魔王曰：唯然，一一奉命，今为杀如此之人等。
　　道言：自今以去，道士悉行化他国边游之处，道士求觅病人，一一为作斋，转经行道。吾当遣十方大兵八十万人，助子治之。勅一切大魔王，令天下无恶风，雨不淋浪，人鬼和悦，百姓欢忻，国王信道。凡庶受经七日，入山进仙。若不尔者，吾不名大道也，不复化人矣。
　　道言：大法师治病，但口章，不必纸，默治之。又转经行道，无不瘥也。若病人大重者，亦可并上口章，仰谢往愆，解释罗网，拔罪替伐矣。道士三洞之师，但入静室，启得同志。道士行九一之炁，亦行三五之炁，诸天力士，神王金刚，无不降也。此天真及天人天女之术，天人灵妃，一切天人来下，助子之心，官事疾病，无不瘥也。自今以去，道士行道之家，大魔王、小鬼王等，悉逐佐助，救之令瘥。若不瘥者，小王与大魔王慰真等，头破作八十分矣。一一如太上口勑，斩之不恕矣。
　　道言：道士悉奉三洞之人，不得与黄赤之道士俱游也。奉经道士，三洞法师，当入山远避浊世。若在人间，男女黄赤道士，自别立治舍。若欲同之，取求良日，庚申、甲子、丁卯、己卯，八日、十二日、二十二日、九日、一日、十八日，合日也。
　　道言：一切魔王，自今道士往处，所行救人之地，当令生人，所苦自痊，官事解了。人有恶事，一切遏之，百福归身，安人杀鬼。若疾病得瘥，升入大道。若不助道士，令生人死者，汝等各斩之万碎，终不恕之。一一奉行，如太
　　上口勑，急急如律令。
　　道言：今有八千黑身鬼，鬼长六寸，托乌而飞，来在水中。或因风雨，来着人身，人着即死。复有三万九千沙地胡鬼，鬼长三寸，其色赤白，因水泛涨，便着於人。复有八十万大湿鬼，鬼名天头，其主亦好暴乱，各领三万鬼贼，入人宅中，令人失火，火不可救。如此之鬼，大水之运，国主酷治，便可杀人。有受经道士，心务山林，不取生官。如此之人及黄赤之男女，亦乃不杀矣。
　　道言：自今方有大鬼，鬼名崩周。十万大鬼，名李子、史儿、桃姜。壬午年，各领十二万人，来杀恶人，唯真人道士不敢犯耳。自今为始，至甲戌之年以去，万万鬼兵，来杀恶人。愚辈若有道士转经治救者，天人助之，鬼王哀汝，自来护之矣。
　　道言：自今以去，壬午之年至壬辰年子丑之岁，大鬼杀人。中有男女活者，十中不有三四，恶人多矣。故天诛之，刀兵水死。奈何，奈何。唯道士受经之者，天人来迎，大劫将尽，必来速矣。鬼亦竞起，人当疫死。若有人得三洞法师为之行道者，大鬼魔王一切护助，令治病即瘥，为摄天下横鬼、内外之□，入地千尺。主人若复不瘥，死亡狼藉，官事不了，田蚕不收，仕宦不迁，其不如意者，吏兵先坐，大魔王及小鬼子等斩之千段，不恕之矣。一一告下，如太上金口所勑之，急急如律令。
　　道言：今有八万九千黑面大鬼，鬼名赤须，身长七丈，四十九万为群，每诈称黄帝，恐人家亲。将一切无籍之鬼、世间魍魉、男女之□，领罗丁勒掌、南阳叶公、石母太子、云中李子敖、三天无着之鬼，千万兆亿、来入人家，取人小口、老妪、男女，令天下人疾病死亡，处处有之，门门皆死。鬼兵屯集，住人邻陌，捉人六畜，乌兽作其凶怪。令人遭官口舌，刑徒囚狱枉滥，田蚕不收，触事皆凶。自今以去，汝等魔王小鬼、一切鬼王，急为道士佐治生人，令官事解了，疾病者瘥。若不从命，汝等魔王各斩之万段矣。一一如太上口勅律令。
　　太上洞渊神咒经卷之十竟
　　太上洞渊神咒经卷之十一
　　三昧王召鬼神咒品
　　元始天尊以上皇二年建辰之月八日日中时，於元阳上宫，为大罗诸天大梵天帝、四极高真、九天元王、三天真皇，说《洞玄灵宝大有至真自然智慧净诚妙经》 。法事既毕，乃更命召三炁天君、五老上帝、九官真仙、四方无极三十六天帝、飞天神王、九地土皇、三界官属，神霄大魔前后围绕，飞行太空，回驾来降菀利之天碧海之崖方诸宫内洞渊池上，坐五色飞龙莲花之座，将说法要，救度三界五道一切苍生，放身威光，普照十方一百八十海诸龙宫殿、邓都旸谷水会之府、风泽九地三十六地土皇宫殿、仙真大圣领籍之府及三十六洞天，各有日月星辰、官属人民、六畜乌兽虫鱼，自谓安乐。其无神道，凡俗之类，夫妻男女，老幼尊卑，自相绍系，种种名色，阴阳五行，吉凶苦乐，贫贱富贵，皆如此土，亦无有异也。
　　复有学道求仙之者，栖身山谷，证道成圣。若不习六通六觉，不名道士，亦谓他士，无如是事，乃至上方无极世界。凡圣所居，苦乐果报，请下九幽泉曲、五岳洞天，令诸大众悉皆睹见善恶生死报对，往返涂炭，流曳八门，自生自死，甚可哀伤。大众之内，天人之中，地仙之类，或小知见，飞行五岳，修习尸解，服药炼身。不慕灵宝大智慧源、未达宿命真寂无为自然性者，心不自固，妄惑所驰，六情所荡。或於所着，四见飘忽，天上地下，随恶轻重，受其报对，无有自勉，痛毒非一，皆生怖畏，五神悲惶，莫恻所从，各欲四散而不能去。自相顾谓：我等今日值遇圣尊，何绿乃见如此恶对？身心惊怖，不能自安，唯愿天尊，垂哀救护，解说元始，复命本心。
　　於是，众中束上九天飞天神王，名日三昧威德，智慧相好，具足力摄诸魔，天神龙鬼大明，咒术善权方便，随机利益，从座而起，领诸真人蔚明罗王及三十六天小王拘娄王等，同整衣冠，俱起作礼，叩头自博，长跪稽首，上启道君：我等积善深厚，奉遭大圣，翼从仙真高玄大士，沐恩过分，忝在王位，各统诸天，喜惧交集。今睹慈光，更开大宥，我等悉来，曾奉教勅，周行三界三十二天及十方国土、山林灵岳、海龙宫内，及洞天福地。或游世上，或入人间，随顺群方，同其事业，涉历贵贱贫富之内。或山居幽寂，亦有所修，六畜百虫，水火艰辛，无所不入。见诸凡夫，学与不学，不顾宿命，不遵经法，是非纷乱，四见昏迷，六情所染，心不自专。造恶之时，无所畏惧，或复恐怖，叫唤神鬼，为其救助。或上引三光、七祖、先亡以为盟誓，更相驰竞，无有终始，六亲相残，伤杀无道。或刀兵饥馑，凭恃威力，聚合群众，杀害无辜。一切人鬼禽兽之类，临命终时，恋其室宅，爱惜本身，心迫情切。或起恶心，或发恶愿，因寻本誓，随其所在，尸血所染，骨肉所附，炁嘘目视，皆生恶业因缘，魂爽相习，报对无穷，既不善入灵宝智慧自然法诫，何可济免？或谓精爽，心色微细，光景声炁之所感激，因乘六天故炁，五酉百精，九丑八风，五行衰盛，依附精光而生灾害，瘟疫毒疠，百病因起，债主冤家，口舌诽谤，遭逢者众。城邑治舍，村居山泽，哭声相寻，凶精转炽，人心怖惧，益生寒热，寒热起内，病生於外。或梼祠宇故炁不正之鬼，追寻血食，妄说吉凶，不闻正道，不知归向，不见经教，不识本真，留连百精，结罪三官，沈沦五道，自生自死，终天无脱。或五斗星官告变灾祸，水旱风雨不顺四时，刀兵疫疾加其凶炁，国主忧惧，百姓涂炭，无有济拔。我等今日蒙圣尊威力，受任神王，所有见闻，愿得安养，报道慈恩，率集所部三十六天小王八十亿人，周历十方，疗治病苦，保其国祚，养护群生，光宣正法，岂不同乎？
　　於是，真人蔚明罗将领四十九亿真仙眷属，又有三天真王、九天大魔王三十六亿万人，又有大神通智识句民子神王天丁力士八亿万人，又有天禁大杀吏兵四十万人、天杀大兵四十万人，又有上三天尉玄刃大兵三万人、九天大兵九十亿万人，又有三洞力士四十九万人、六天力士八千万人，又有三十六天之魔王句盆子等七十二小王，又有魔王乌邻子及大魔王乌留子等三十六万人，又有三天玉女与大梵女八千万人，又有七天魔王三十万人，又有横行伐杀将军八千万人，又有青真大魔王紫真、孔伦、乌延帅、崇全等及三十九王乌川、连子、文吉休、冯怜子等三千六百万人，又有三天力士三十万人，又有十方大杀将军三十万人，主杀疫鬼，除灾雰，扫邪秽。又有三天魔王句婆羌十二万人，又有赫奕天都四十二魔王乌呜鸠等杀鬼治病，又有三天力士十方赤兵，又有三天玉女、要进将军五千万人，恒於五岳，收诸疫鬼。又有喙头魔王、乌延大王、长鼻大王、中□大王、小眼大王、白面大王、赤面大王等，各以神通自在威力，於太上前五体投地，同发誓愿，与三昧神咒王，游行三界之内，天下地上，及山川水土洞天灵岳之内，荡灭六天九丑、五瘟拒逆故炁、伤害生民变怪殊常及兴起刀兵者，我等力能摧灭，迥化其心，绝诸妖炁，唯愿天尊垂愍我等并诸眷属，升入道阶，永无退转。
　　於是，真人蔚明罗白三昧神咒王曰：我等今者，收灭故炁，摄鬼治病，应须出示行病之鬼姓名，令人呎诵，呼其姓字，彼行病鬼闻己姓名，自生暂愧，各怀恐怖，於三宝前大众之中，羞闻其恶，不敢为害。今承天尊慈悲，威力勅彼，三天五炁，明威正神，核实万精，出其名字，我即令诸司直司录，条记书之，普示天民有心男女信乐之者。
　　於是，三昧神咒王普告三界、五道、六邓、九幽泉曲所部诸鬼神王、水土龙王、禽兽乌王，或上不着天、下不居地、游走世间、驾彼八风、乘九丑炁、依凭树木以为宅舍、吸人精炁追求血食兴起灾祸者，悉皆显名，不敢藏隐。
　　於是，五方老精，五伤鬼贼，自相顾谓：我等世俗，职位卑微，威德浅薄，力不自胜，莫知逃处，若不奉名，即见灰灭，眷属涂炭，进退灾祸，唯乞大慈，且赐宽宥，愿听我等自相劝诱，舍俗归道，伏从教勑，更不得为害。
　　於是，三天邪王领四十八万人，六天邪王、三天大邪王九亿万人。又有八万独足鬼，身长三尺，分作群党，在於水中行炁病。又有慎忧哀子、角儿平王、阿信三业等，及以赤鬼三万众，行刀兵之疫。又有四十九种黑乌鬼，恒行惊怖，令人不安。又有赤乌七十万为群，飞行疫病。又有胡鬼三万，俱来杀人，行饥饿流亡之疫。又有赤丁使者四十九亿万人。又有下方刀兵伤精战死之鬼，各领四十万众，行病布毒。又有乌丸鬼王，身长七丈八尺，各有眷属九千万众赤兵，行诸疫炁。又有九天魔王威都将军，下行九千种病。又有门户之鬼，名承伯，关闭之鬼阿伦然等。又有井宠之鬼，名真连子。又有四篱墙垣上鬼，名士伯供。又有道上鬼，名乌子丁。又有舍宅之鬼，名玄子都。又有十方赤连鬼，长三尺六寸，百万为群。又有长头鬼三十万人，手捉赤棒，暴打杀人。又有客死刀兵云内李子敖等，来往海滨，东西南北，乘风驾雀，作怪行疫。又有皋陶木索之鬼，习行刑狱，所伤杀具皆为鬼精。又有连子鬼，行疟疮病。又有鬼王，名曰忧连，身长三丈七尺，捉持赤索，行诸口舌，动作人心。又有赤帻鬼，行布疫毒，遍於八方。又有山林水火风云之鬼三千九百，鬼王名都奴文庆子，行杂疫病。又有赤丁火鬼，各领七十万人，行於热病。又有黑足鬼，身长三丈六尺，目赤黄，或化为赤乌，名日足日，行瘟疫病。又有鬼主，名大头卢，兄弟八千万为群，行疫炁病。又有四十九万黑面鬼，鬼王名章持，将下鬼三十六亿万人，行黑瘟病。又有二十万赤索鬼王，名曰白首，领三十九万女鬼行病。又有赤都鬼，行七十八种病，或为乌鹊，绕人宅舍，吐炁行病。又有赤壁鬼，身长八十丈，或化为飞乌行病，或作死鱼、乌兽、草果，人食之者，皆成毒病。又有黄牛鬼王，名曰赤石，领赤头乌飞行毒病。又有李子敖兄弟千亿万鬼，为侣杀人。又有鬼三句留那，各领八十万鬼，行诸毒病。又有邓侯之鬼，与刘斗乌亦来行病，伤害万民。又有三足鬼，身长三丈，人身横行。又有曲寅三百六十鬼，纵眼鬼、萧头鬼、当进鬼，并行疫病。又有头然鬼、赤盖鬼，执白棒长刀，行疫杀人。又有赤乌，行三万九十种病。又有黑杀鬼，长六丈，及盈女鬼、艽子鬼、秃子鬼，悉皆赤目。又有十七万黑尸鬼，名曰蛇舍。又有三足十二头疫鬼、赤目鬼，名角子。又有小陵鬼，名赤头。又有九十三万黄身鬼，名百龙。又有赤卢大禁兵鬼，身长万丈，八十万人。又有都卢那鬼，身长三丈，目纵口横，耳长六尺，手捉铁杖，或为大乌，行病杀人。又有赤鼻大鬼，鬼名附子，身长九尺，三面一目。又有两头一身鬼，名曰赤目。又有三头一身鬼，名曰大野。又有鬼名天池，鬼名大头行，刀兵杀人。又有鬼名大旦，身长三尺，手捉赤棒杀人。又有白乌，形如车输，群飞杀人。或为大鱼死在水上，食者皆死。或为野乌死於草中，食者皆死。又有冯子都三千九十万为群，行卒死病。又有云中百二十种游猎鬼，七十二王及钩星之鬼，乌获之鬼，夜行之鬼，飞走之鬼，世间行狂邪病。又有九丑之鬼，狄星狂云，众妖骁骤，铃马景呼唱，兄弟九人。又有刘元达、张元伯、赵公明、李公仲、史文业、锺仕季、少都符，各将五伤鬼精二十五万人，行瘟疫病。此等诸鬼王，闻三昧神咒天王及明罗真人、多闻天女说三天六天大邪王等故炁鬼贼伤精名字，皆大惊怖。
　　复有游猎钩星九炁之鬼，同声唱云：我等眷属，从昔以来，身口性命，有所资须，唯吸人精炁、六畜血肉，以相养活，驱役鬼魂，充为给使。今若奉戒，不得纵逸，乃欲活他，而自受死，纵若未死，身体赢瘦，大小不存。眷属忧惶，悲泣相守。唯愿大王及无等尊神，惠我生命。
　　於是三昧神咒王告诸鬼王曰：汝等昔来不信至道，不奉正真，更相伤杀，报对轮回，劫数有穷，恶绿未尽，方於九幽受大苦报者，若有眷属，能相代者否，无有是义。我随天尊，周行三界、三十二天、十方国土、五道八门，见诸善恶，如响应声，无有空脱。汝今若能普告眷属，不害人民者，我令世人，逐所方宜，称家所有珍味饮食，或昼或夜，於其城邑村落治舍清静之处，为汝设食，令汝饱满，永无饥渴，亦复施汝衣服钱帛，随汝受用。不结重怨，而得饮食，资生充足，岂不乐乎。
　　於是行病鬼王及诸眷属，悉皆欢喜，顶礼道君及三昧神咒王：若如教勅，唯命伏从。时真人蔚明罗及三昧天王，承太上命，告五岳都司、四海亭长、里社正神：汝等今者，可普宣示一切世间，若三灾将起，瘟疫欲行，四时之始，有疾之处，当令人民善男子、善女人，国邑村落，贵贱所居，同心齐念，请诸道士。亦令男女佩受符箓，香汤自洗，绝酒肉荤辛之物，清净设斋，礼拜唱赞，高功法师各念思真，佩服尊严，悬缯幡盖，烧香散花，然灯礼谢。或清奏音乐，感召幽显，并设饮食清素珍味，奉上三尊及三十六天自然之神，熏修普得饱满，随彼贫富，土地所有，丰约逐物，表竭丹心，烧香旋行，及以端坐，嘿念存思，呜鼓吐纳，读诸鬼名，及称我等神王名号，并注心礼拜三炁三天自在尊神，及元始四方、三十六天九官、五岳真官正神，自然至真，大智慧源，应物乘机，自在神通，无量威德，即来影响，入其道场，受其请愿，并皆和乐，人鬼欢悦，两不相害。既闻法音，及得睹见三皇天书、五篇玉文，灵炁所陶，各怀知足，体道自然，四节调和，天下太平，国主人民，受无为道，升
　　名玉清，神真通会，一切宁闲。於是，天女大梵王及三十六天诸小王，三界飞天无极神王，五岳都司，梵天王子，多闻天女等，一切魔王，奉仰天尊。又闻三昧神咒天王，请说法要，济拔苍生，生死蒙福，天人庆悦，赞叹未闻见。洞渊神咒，威力巍巍，不可言譬，同起稽首，拜礼扣搏，长跪志心，誓各修行，咸令开悟，渐入至真。
　　於是，三昧神咒王命三十六天飞天神王等，各拊云仿天钧大乐，赞叹道君。
　　又蔚明罗真人乃奏歌曰：
　　至真体本无，名号何曾有。宜物即成容，端严居众首。归依罪自除，祸集非他咎。无无无不无，有有有非有。
　　多闻梵女又奏歌曰：
　　冥惠常澄寂，尊中之最尊。普降无生药，俱治不死魂。即名还是咒，乘驰体亦奔。永超五苦舍，终入自然门。
　　句留神王奏歌曰：
　　赤混太无元，尊神号灵宝。万有即无为，自然真一道。善出不由他，恶生还自考。能通四见迷，何须绝三恼。
　　神王句民子奏歌曰：
　　至真无体号，强名为法王。应身随万有，济拔实无方。善心奉神咒，鬼恶改为良。六情无染着，何忧命不长。
　　飞天梵子奏歌曰：
　　善哉方诸地，福庆降天真。哀哀驰竞子，贱我贵他身。不知识妄识，恍惚外求神。还归真一地，保守自然民。诸天仙真大众，悉皆庆悦，叹未闻见，再拜稽首，唱善奉行。
　　太上洞渊神咒经卷之十一竟
　　太上洞渊神咒经卷之十二
　　众圣护身消灾品
　　元始天尊告五老上帝、九天神王、十方至真、神仙圣众曰：我尝观察，三界万有，五道八门，天人男女，含识有性，天堂地狱，苦乐因果，如声应响，倚伏无穷，沈沦死生，不能自出，念之在心，化道开悟，使归向者，引入道源。我往昔来，常为汝等三界五道、一切苍生，作慈父母，亿劫因绿，恒相教导。或复示现，种种色身，形名称号，音声言语，随机感发，和顺化说，三洞法音，十部妙经，建法舟船，普加运载，开天乘道，摄取有心，度脱群生出爱罗网，摧破知见，空有是非。一切众生，生生自缚，习宿因缘，迷妄惑见，飘荡性情，愚痴愍懵，自蔽心识，三尸九虫，不可舍离，恶业报对，自死自生，久病长厄，身心痛毒，鬼邪精炁，乘愆沈结。若欲除遣，当观己身，起灭根本，善恶进退，灭念停虚，念我三宝，修慈俭让，归向七真，虚无至真，道中之道。诸君夫人，十方天尊，名字神号，八清太素，九炁元君，起心存想，容仪服饬，随其炁旺，吐纳诵咏，心心不散，宝经符契，悉皆受持，悬幡竖花，烧香然灯，静意注想，心口启愿，悔谢存亡，宿根罪咎，殃考业对，渐得消除。若学仙道士，诵念是经，智慧开通，六觉明了。久病痼疾，诵念是经，真炁充扶，自得康健。鬼邪所恼，咒诵是经，勅身呜鼓，击振锺磬，精魅消亡，魂神审定。饥渴寒热，独宿山野，咒诵是经，吐纳咽液，神降灵药，温冻充饱。天地变度，五行告灾，星宿表□，幽显怪兆，咒诵是经，恶心顺伏。刀兵瘟疫，死病相注，咒诵是经，利刃摧锋，鬼精消灭。汝等真仙，受任统理，宜宣秘要，济救群生，使有心者，脱诸障恼，现世安乐，后成道真，灭念兼忘，仁慈孝敬，后己先人，扬善化恶，运大法船，入智慧海，不染三缚，守其真一，返我两半，冥合自然。
　　於是，五老上帝，十方飞天，七圣神仙，俱起作礼，旋行三匝，长跪道前，各各献说，昔所奉受，道要神咒，符诵真诀，三龙之后，救济万生，善信男女，丹诚款梼，柔和精进，翘心积年，诚难不改，贱货崇道，专实之人，当依四极明科、三元旧典，清斋三月。若王务因缘，成一七三七，书而秘传，轻泄漏慢，风刀考身，可不慎哉。
　　玄真护身符神咒颂义
　　七真曰：我等所说诸天上圣已得道者，亿宗已来，传习尊受，学道男女，贵贱长幼，受持忆念，有疾即诵，有灾即诵，有凶即诵，有厄即诵，有难即诵，有忧即诵，有乐即诵。昔与玄真，说三宝神经，亦已具载，用持救世，有心常宝，专於裹襟，保身养性，得无为道，天真救我，正真营我，至真卫我，玄真保我，妙真念我，玉真护我，金真济我，七真度我，九真存我，法镜映我，玄神荫我，流金焕我，法乘运我，法力防我，法功成我，晨灯照我，晖耀晃我，氤氲迅我，慈光冠我，云营覆我，玄圣抚我，法王接我，天神为我消灾，万灵为我度厄，地祇为我辟恶，万帝为我除凶，众圣为我却祸，七真降我身安，九真鉴我长存。
　　玄真消灾辟祸颂曰：
　　金真乘空降，神虎检云营。、玉帝披绿霞，诸天命神兵。九辰回霄驾，万魔束妖形。九微迅姻出，神将摄邪精。九元开云路，神威召诸灵。流金掷锋刃，百恶自消平。神辉耀天宿，除荡鬼王兵。五象风火发，灭毒金马呈。群灾敢有干，北帝收汝名。圣道正荡荡，神威戮鬼精。十方龙骑到，神霄绕鬼城。圣人教我诵，飞符任霄征。十方保劫运，使我亨利贞。
　　玄圣消五方凶神恶鬼符颂曰：
　　法鼓震天地，神烟制九真。流金豁掷落，大象随电生。魔风不逆运，云公焕火铃。朗朗神功摄，天宿无亏盈。迅轮火甲奋，神电戮鬼形。紫映毒龙卫，送妖北塞庭。神风浪九陕，八道自然明。九天忽以开，鬼啼又自倾。千千来束手，万万不留停。以符付天人，诵符保万龄。上庆终无劫，慈心方太平。清斋守冥寂，亿亿好鲜荣。流通若电转，诸天利汝名。人人各一诵，保子永长亨。
　　七真命十天帝收六天鬼兵符颂曰：
　　吾命十天帝，豁落振威风。神将横地道，收摄六鬼酆。烟焰虚中生，锦云拂灵风。上保诸天祚，玄象岂知终。中安帝王基，灵化舞神锺。下救天地人，飞骑讨魔公。七曜神光掷，百恶莫能凶。十天奉符发，万帝应云龙。飘飘度八难，五道并原蒙。五帝即宣告，疾如水火风。护度三灾，十方欣隆。普天元庆，保惠无穷。
　　七真曰：夫天人若归依授持，写此符一道，别带咒颂，临终自随，保其魂神不经十苦、八难、三涂、五道、六趣之中，死生当奉，符送灵爽升於十方无为福堂。九诵神安，十诵神清，百诵灾消，千诵无婴。若佩若诵，万神礼敬，日夜常为，四体咸宁，常诵体安，万劫保形，百恶摧崩，诸天咸听，十方鬼王，敢闻诵声。七真曰：今以此法，永传后世，无穷劫中，保度无量天人也。
　　尔时，众中有天丁、力士、句民子等，同起作礼，再拜长跪，注心上启天尊曰：我等自惟，亿劫缘运，得奉尊颜，预在庆会，见诸大王，各说法要，愿救群生，拔其苦难，令入道门，．不胜欣跃。我等昔於修陀罗国，从九天真人奉受神咒，虽蒙启训，昏迷不解，唯久真心，专依口诀，礼拜咒诵，心虑不辍，精神积感，道炁遂通，渐得开悟，心识未了，自观身心，恍惚虚妄，更大惊怖，归向无所，更诣真皇，乞慈济养。
　　真皇良久，盼目含笑，言曰：汝等鬼王，从昔以来，随炁离合，神变自在，谓保常住，心志浮荡，妄自分别，空有是非，起灭因果，业系往来，迷惑驰竞，意欲杀他，心乃自杀，留连五道，击缚八门，何可脱焉？汝等，若能不起六情，随顺二有，修真道实，不生念虑，向背取舍，乃名入道，亦不知见，入道名字，一顺诸法，合於自然，可无怖畏。汝之身心，二有因假，本非真实，岂以妄心而生恐怖。
　　句民子曰：今蒙天尊，重示我等，不生之命，不起心法，得无畏诀，定真实不厌取舍，方便修行，无所染着，和同事业，引入道源。今说神咒，普施天人，归心慕者，令得安乐，乃说咒曰：
　　混沌大一，九炁化生。景精奋耀，流金火铃。郁勃焕烂，含月吐星。毒龙掷火，乌毋持瓶。召摄六酆，馘斩鬼形。阿那振鼓，神霄建铃。搜天持斧，长牙布缨。束缚风火，讨捕妖精。收录光景，不限姓名。六天故炁，何逆不平。五帝符告，金马驿程。急急一如太上律令。
　　三天真王说消除瘟疫星宿变度神咒
　　景精中王，威振九天。金虎蔽日，飞龙绕乾。黄神秉钺，绿齿扬鞭。玑衡五斗，平调七元。收捕九丑，杀灭六天。手持三景，足蹑九玄。八威吐毒，天丁导前。讨察妖精，送着九泉。十天保国，万有安全。
　　三天真人曰：来世之中，学道求真，善信男女，或居禄位，或隐山林，或隐朝市。遇阳九百六，否泰之际，元命期至，运厄交集，刀兵水火，瘟疫饥荒。
　　众灾起时，当自安心守志，不关人事。清净建斋，烧香然灯，或存思吐纳，呜鼓击振锺磬。四言一叩，内外神合，顶出九光，照明三界，头戴七星，冲其前。王炁云光，从五藏出，匝覆一身，绕充八极，变为龙虎狮子辟邪，驱驰前后，各依方色，吐其王炁，流金火铃，消灭灾难。
　　於是，上天大众，至圣真仙，普皆下降，五帝携接，脱免灾瘴，转入道源，普告来生，善信男女，心归向者，必得安乐，无为养神，亦应自归，我之三宝，摄念不散，一七二七，乃至三月。烧香礼拜高上玉皇、八清道君、十方灵宝无极天尊、九宫四极太清灵官、得道圣众，响其名号，旋得讲咏，三业建善，上彻幽玄，有心自感，道不违人。
　　於是，天尊奉赞三尊，而作颂曰：
　　大道无去来，物自有随迎。寂然非称号，呼吸是姓名。常住无终灭，运感岂初生。我今稽首礼，归命玉皇庭。焕赫龙凤文，威光朗十天。感去藏金格，机来启玉篇。空声郁华响，隐显作阶荃。咒诵歌情性，调畅入幽玄。巍巍道德尊，功行己圆齐。降身来接我，师保自相携。慈悲惠法水，以用洗愚迷。永度三清岸，长辞五浊泥。
　　真皇於是赞咏三尊，己发愿言曰：我於今日，为将来世，既以正法，养护群生，随俗教化，行大乘道，顺入群方，同其事业，因缘报对，方便利益，建斋行道，令修愿念，四大合德，同入一源。
　　一愿大道渊冲，真源虚湛，境有盛衰，智无增灭。
　　二愿九天清朗，七曜高明，元精和降，润色群生。
　　三愿九地安静，山川沃壤，万卉常荣，醴泉增长，含识有形，皆蒙载养。
　　四愿天皇秉治，真圣佐时，幽冥感泽，动植咸宜，淳和盛长，保守洪基。
　　五愿三师道友，普证六通，德充慧辩，开导愚蒙，隐显世道，是物和同，心识无染，身飞太空。
　　六愿八门五道，考对消除，恶绿永绝，善庆恒居，魂爽冠带，衣食天厨。
　　七愿蝖飞蠢动，已生未生，元精润色，保性和平，皆蒙欢泰，俱受欣荣。
　　八愿普加运载，同升玉清，志思玄寂，人因道成，俱归福果，道炁延生。
　　五老帝君保国学仙消灾神咒
　　於时，五老上帝，同起再拜，整服敛容，长跪尊前，上启言日：我等亿劫以来，随运隐显，奉受灵宝，常以方便，济度有生，引入自然无为正法，明了世道本末因缘，起灭报对。我昔奉受真经咒诀，心念口传，未敢轻陈漏泄篇简。今奉勅教，不敢覆藏，有保镇神咒，是三洞妙本，九炁元精，混合百神，内名隐伏，功业智慧，圆备照朗，於余经中，亦已说之，行道诵念，内镜身心，外消灾难。上真高圣，乃能洞解，玄理义隐，不示下仙，后学凡迷，可能宣传，真心信受，闭意奉行，清斋静默，存想神炁，呜鼓吐纳，系念诵持，真灵通降，立致升仙。况小灾危，而不过免乎？专诚自感，道不违人。今谨诵曰：
　　元精混沌，青炁散分。神童十二，保镇肝魂。二七四五，变化云营。九灶九社，老木不淳。神虎吐毒，剑掷火焚。扫灭青注，光景妖氛。识不驰妄，安保帝君。
　　赤明开图，炎精扇飙三童一宅，焕赫浮飘。司明得失，万帝朝宗。朱凤吐火，金石化销。流铃飞电，域斩赤妖。束缚九丑，灰覆火烧。肃清皇祚，道德逍遥。
　　金精一启，太白七分。帝君灵府，流飘素云。召龙负水，杀灭赫烟。长牙巨兽，讨捕凶群。百灵安镇，我得自然。
　　玄光豁落，五炁流行。双阙上帝，万神化生。安志守智，瞰食炎精。苍龙吐电，摧破黄兵。皛晶振剑，奔飞火星。三天力士，收灭万精。保家安国，道治升平。
　　混沌元一，黄像纷驰。感覆真老，变化婴儿。养育九炁，胎生两仪。日月上奔，星辰下垂。风火争击，刀剑乱驰。六天九丑，爽破心离。太上符命，何敢不随。有生安乐，入道无为。
　　是时，真人蔚明罗，奉天尊勅，告大众曰：诸真仙等，若於来世，普济群仙，救厄治病，建斋行道，咒诵礼拜，亦复应当，精备丹朱，简素纸墨，书画神符，悬镇佩服，章表召请，太清太极神官吏兵营护，决罚凶精鬼贼。但天书玄妙，皆是九炁精像、百神名讳，变状形兆，文势曲折，隐韵内名，威神功惠之所建立，能灭灾异，保养元和，镇十二时辰、门户、井灶、厕溷之上。所以然者，凡人居世，或见昏迷，未入正一盟威之道，灵宝惠源，性情驰染，心不自定，妄生恐怖。六天九丑，知其心动，因生灾害。是故须以神符保镇，真炁护持，契合自然，令得安立。有病苦者，亦当吞服，修存诵念，三时行道，庭中北向，口启吏兵，奏章腾请，烧香然灯，悬缯幡花，旋行歌咏。法界威仪，具依三录，四极明真，戒律科法，轻泄漏慢，殃延九祖。蔚明罗王出大众前，再拜长跪，擎持玉案，开发金亟，焚百宝香，呜鼓闭气，示众仪则，敷其玉简，书以告传。
　　於是，三十六天句娄王等，俱起再拜，上启天尊曰：我从昔来，所得法味真要等咒，悉以陈说。令诸大众天人神仙，各随方国，救拔苦厄，兴隆圣道，保国安民，大法弘普，广度无穷。明告来生末世男女，有能归向专心信者，当赉命缯丹青，启誓立斋，关告如明真科典。亦以珍美甘果，我所上味，献醮五帝及三十六天诸君丈人自然尊神，以求所愿。诸真王等，不胜喜庆，异体同心而歌颂曰：
　　慧洞渊澄海，法水常满盈。寂然无人号，动唤有功名。色性兴神咒、显发洞渊经。有害施群生，遂感示尊形。降化方诸地，飞升道玉京。不来亦不去，不灭亦不生。焕赫龙凤文，离合搽神符。世情别贵贱，道不间贤愚。精心感庆有，泄慢福乃无。善恶非他对，升沈与自俱。终归我三宝。冥惠可相扶。
　　难遇今乃值，圣道咒符篇。一生已欣幸，万劫更良缘。有情自感受，无心不遇传。八门绝报对，九祖并蒙迁。散聚欣歌会，稽首帝君前。
　　法会将毕，天尊令五老，命驾十方，仙真俱起再拜。变身八景，云舆飞饼，炜烨辉焕，天钧震响，天真导从，乘空驾浮，还升玉清。
　　太上洞渊神咒经卷之十二竟
　　太上洞渊神咒经卷之十三
　　龙王品
　　道言：昔於三天之上，以观世界。伏见诸天诸地，疫炁流行，人多疾病，国土炎旱，五谷不收，两两三三，莫知何计。尔时，天尊乘五色云，来临国土，作大神通，变现光明，与诸天龙王、仙童玉女七千二百余人，宣扬正法，普救众生。大雨洪流，应时甘润。汝等莫生不信，殃沉九祖，幽魂苦爽，名系鬼官之中，百劫千生，终无出日。若能勤心，受持读诵，功德深远，人民无灾，各各延寿长年，无有中伤。
　　道言：国若有难，兵戈竞起，人民相食，天地振动，日月不明。其国但於福德之方，宫苑之内，或有泉池之处，置九龙之位，立五圣之形，转念此经，礼虚皇上帝镇国。天龙当得，妖氛自灭，兵革不兴，君臣有道，龙德相扶，天下太平，恒居禄位。是时，诸仙等众，闻此演说，悉皆利益普润，含灵俱作礼，各愿受持。
　　太上洞渊召诸天龙王微妙上品
　　东方青帝青龙王，南方赤帝赤龙王，
　　西方白帝白龙王，北方黑帝黑龙王，
　　中央黄帝黄龙王。
　　日月龙王，星宿龙王。天宫龙王，
　　龙宫龙王。天门龙王，閰罗龙王，
　　地狱龙王。天德龙王，地德龙王。
　　天人龙王，飞人龙王。莲华龙王，
　　花林龙王。五岳龙王，山川龙王。
　　又加杀鬼龙王，伽罗吞鬼龙王。
　　小吉龙王，大吉龙王。金光龙王，金色龙王。
　　阳炁龙王，阴炁龙王。医药龙王，狮子龙王。
　　镇国龙王，镇宅龙王。钱财龙王，井灶龙王。
　　金银龙王，珍宝龙王。库藏龙王，富贵龙王。
　　五冈龙王，五谷龙王。金头龙王，衣食龙王。
　　官职龙王，官禄龙王。江海龙王，云海龙王，
　　淮海龙王，山海龙王，渊海龙王。国土龙王，
　　州县龙王，城市龙王，灵坛龙王。风伯龙王，
　　振动龙王。云雨龙王，大雨龙王，散水龙王。
　　天雨龙王。
　　道言：告诸众生，吾所说诸天龙王神咒妙经，皆当三日三夜烧香诵念，普召天龙，时旱即雨，虽有雷电，终无损害。其龙来降，随意所愿。所求福德长生，男女官职，人民疾病，住宅凶危，一切怨家及诸官事，无有不吉。汝等魔王及诸邪鬼，若闻此经不去者，头破作七分，令绝根本。吾所说此经所厌者伏，所禳者却。如有国土、城邑、村乡，频遭天火烧失者，但家家先书四海龙王名字，安着住宅四角，然后焚香受持，水龙来护。
　　东方东海龙王，南方南海龙王，
　　西方西海龙王，北方北海龙王。
　　各各浮空而来，神通变现，须臾之间，吐水万石，火精见之，入地千尺。复有大水龙王，主镇中央，随方守镇，扫除不祥。
　　道言：善男子善女人家事龙王，若能书写常安龙处，及着库藏之中，皆以清水浄果，依时供养。或是月朝月半祭龙之日，读诵经文，呼召龙王，家当富贵，无有虚耗，库藏盈溢。此经神验，不可称量。是时，四众闻此演说，欢喜无量，八万四千龙王，一时踊跃，天地振动，神龙俱会，大雨洪流，普救众生，一切天人，同时称善，稽首奉行。
　　道言：王鲁、李锺都教，勅南湖海陵道士女官，及诸道民一切等人，普使令知。吾自从前化以来，五十三载，被太上所使，游行五岳，化诸十方，周流天下，无所不至，欲开太平无为皇帝而治。但今世人情浅薄，善者极少，恶者甚多。从今以去，至壬午之岁，吾遣弟子七十二人，游於世界，教化群生，赐其道炁。为以此人，贪财利色，诈称圣贤，诳乱百姓，千言万语，无一应报。吾自甲子以来，以法除之，余三十六人，吾乃赐其道炁，护持君庶，子善敬之敬之。当时，世运逼促，恶人众多，吾以己巳之年三月三日，遣十方鬼兵，从华阴西岳，驱除恶人。今已至霍山南岳，徙其故迹，十不遗一，横尸万万，不得座藏，汝等叵知已否？吾今每以三月三日，从嵩岳遣鬼兵百万之众，从南冀定国黄鲍汉间，驱除恶人，徙其故迹，十不遗一。今以恒山北岳，恐至荡尽。吾今语汝，愚士视不盈百，行不满千，自言知其久远，聋俗之民绝可嗟叹。从此青齐以南，扬州及北燕，此是福地。子等勤作斋功，扫洒坛治，勿得如常。
　　吾至甲申之年，当放洪水，除荡恶骸。当此之时，万民荡尽。吾今特意语汝善信之流，令各知委，教示道众，训诲法流，各各用心，不得如常。吾见汝心，从来香火之钱，供家妻子，以自活命，非是志心之人。吾诚汝以后各自改心，勤施惠於贫乏，莫用非义之财，无稽破费。贫贱非是无运，富贵岂是有谋，皆是吾力降其道炁，威神覆盖，致使如然。吾乃从空而来，积炁而成，行乃无迹，住亦无影，听亦无声，视亦无形。或能去天三尺，离地三尺，或能去人头上三尺，证照天下大地之内，何所不见。汝等那知吾神近之与远，吾上不及天，下不至地，浮游天门星河之侧，何求何欲？只念万姓零丁，大水来至，千灾并行，驱除恶党，万死无生。太平显出，听吾鼓声，教汝道士女官，并及善心杂类等人，吾知天劫当会，乃有定期，年运垂逼，各自用心，勿得如常。
　　吾以壬申之年，将行百病，消除恶人。吾语善心之人，咸使知委。吾癸酉年，常遣三弟子，将神真百万符牒，游履五岳，表与善人受符之者，万灾不干，百鬼不近。至甲戌之年，当有一种黄衣而行使，与恶人无别。子等勤其香火，不得营惑同法之中，共相此形，香灯之前，自见太平。吾告五岳九州之内，道士女官当值九厄之末，百六数穷，人鬼交争，恶世难度，共相教化，皆令从善。三五七九，勤作斋功，扫洒坛治，莫令有阙。吾以正月一日，遣百万鬼兵驱除恶党。以三万鬼兵，手持赤棒於路，杀其恶人。复以五万鬼兵，手持黄药，行其心痛疫病，唯杀恶心之人。复以七千鬼兵，各持黄药，行其疫病，得此病者，脚手缩，不复得伸。复以六万鬼兵，各持青药，游於世间，人遭此病，臆塞口噤，不能言语，以致命绝。复以一万鬼兵，各持白药，游行世间，人得此病，悉皆头眩耳聋，倒悬而死。复以二万鬼兵，各持黑药，游行世间，人遭此病，形热如火，狂言不眠而死。复以五千鬼兵，各持赤乐，游於世界，人得此病，便即卒死，不复言语。吾常以三月三日，遣童子千万人，各持雷车霹雳，杀其不善之人。汝等世人，宁知吾一日之内，勅杀几人，当值百灾并行，妖惑横生之际，子欲度其灾难，但於香灯之前，莫信营惑之人，身遭刑害。吾遣三十六弟子，游於九州五岳，教化一切人民。吾赐其道炁，是吾弟子头上有异，不黄当赤，不青当白，子等若见其光，一心敬奉吾门。太平之后，无为皇帝而治国邦，当有三万六千人，为於仙客。复有一千白童子，建五万八千幡，一幡各长三尺，头起龙复，应领五万八千壮士，手持此幡。又领一千一百女官，各持香炉，当须三种黄衣而行列。如此之时，乐不可已，天下洋洋，圣化荡荡而万民无怨。吾开太平之始，初起蒙山，然后还朴而治，汝等何缘而知之？吾乃大期有定，大契有存，子等各各用心，无自怠焉。吾勅汝等道士女冠在法之流，莫准常心，吾每一年三度游於世界，观汝所修，汝等岂能知乎？我或作游学之徒，或作官行急使，或作贫穷老翁，或作凄寒孤儿，谁能识其真伪？吾常以正月一日，履汝坛治，浮游南北，或则东西。汝等宁测，何坛不登，何室不履，斋坛之中，悉皆停住。
　　吾念汝等，恐不成於上善，故历世界，是处经过，恐弃真就伪，率众为非，太平见露，黄衣相随，善人得福，恶人自衰，罪及三族，子怨阿谁？吾在九天之上，时乘云鹤，驾其赤龙，被差异典，五岳洞府，天下名山。或游世俗，隐遁尘中，炼行修质，愚贤岂知？或作婴幼子，或作白头爷，昼隐而夜游，万民心不从。太平未得显，海藏开大洪。相洲震金鼓，天下声詟詟。阿贫将道士，典吾复本宫。莲华盖九室，白鹿纯苌松。凤凰栖其阳，麒麟来相崇。幡花耀日月，见者谁不从。子欲见吾身，一心归虚空。吾在九天上，暂时五岳游。众贤集聚论，盟津平鲁沟。流血当成津，白骨积成丘。青齐起洪水，冀定成洪流。炖煌鲍汉间，万民当飘浮。古有大十难，百炼吾身躯。寻思得如此，何为先日雠。海藏开大荒，一举平九州。东海为桑田，郁州起青楼。得见太平者，欣乐不知愁。太恒华霍嵩，吾先辽不缘。欲知浩漫处，但寻盟洫间。玉女居河织，立机造彩文。如若不信者，可往问张骞。信与束方朔，心意常令宣。天地得合同，集会成因缘。鬼兵无极众，把石填昆仑。何山能高此，我当独与天。连磋切太虚，上立金银坛。白玉镇四角，循列仙宫观。皇老登坛立，善人还长安。
　　尔时，太上说是经咒，令一切众生归心向善矣。
　　太上洞渊神咒经卷之十三竟
　　太上洞渊神咒经卷之十四
　　杀鬼步颂品
　　道言：吾告明罗真人曰：自今以后，如有善心之人，横遭灾疫，仍请三洞道士，为其转经。须断荤辛，去除色欲，洗浣身心，专情默念，不得杂想，常须存见五帝尊神、灵官将吏、左右侍卫。斋主志心，勤诚礼拜，法师时须召请天真神仙下降，救护民难。如不虔心，虚费钱帛，仙圣不佑，徒用斋资。若依吾旨，永保无虞。转此宝经一部，天兵下降，魔王束手。若不依吾言，魔王乌邻子，头破作三百分矣。尔时，明罗真人乃上请五帝神仙兵马，降至道场，搜擒鬼贼。东方青帝九夷君，青神将军，九九八十一万人，东乡神仙诸灵官，一合来下，收捉东方青瘟木精之鬼。南方赤帝八蛮君，赤神将军，八八六十四万人，南乡神仙诸灵官，一合来下，收捉南方赤瘟火精之鬼。西方白帝六戎君，白神将军，六六三十六万人，西乡神仙诸灵官，一合来下，收捉西方白瘟金精之鬼。北方黑帝五狄君，黑神将军，五五二十五万人，北乡神仙诸灵官，一合来下，收捉北方黑瘟水精之鬼。中央黄帝三秦君，黄帝将军，三三九万人，中乡神仙诸灵官，一合来下，收捉中央黄瘟土精之鬼。一时除荡，悉令消灭，令某疾病痊瘥，人口康宁。急急如太上口勑，令五方神将杀鬼安民律令。
　　道言：百姓官吏，门丞户尉，左右亭长，是诸上下九卿大夫，宅中三十万神，守宅三将军，屋上广汉：户主某，并家口等，所有不利，梦寐颠倒，妖怪屡见，尔来已久，无有休泰。又恐户主先亡后化，七祖九玄，前死后逝，值以日恶时凶，违天负地，干犯三光、十方大神、八极真圣。致令某家，大小疾病，灾害时兴，咒诅图谋，虫蝗水旱，六畜疫侵，今故转经呈章设醮，分解灾厄，万事了绝。三十六世以来，山林社祀三案鬼贼，世间房庙祇灵凶祟，千鬼万魅，内外家亲，普受经功，分解晓了。自今转经已后，得福万倍，所愿从心，仕宦迁达，所求如意，疾者痊愈，梦想真良，刑狱解散，疫盗不生，鬼炁消亡，邪精灭绝。汝等鬼王，若不从吾旨教者，头破作一百二十分矣。
　　道言：自今三洞出化，若有道士，能为疾民建斋转经，奏章设醮，法师行道之处，恶鬼闻之，自然逃迸。老少各须专诚，伏地向北，听我道士愒颂之音，魔鬼闻之，自然远逝，斥走万里，不敢复来。子等专虔，各宜敬听：
　　东方青帝君，句芒何苍苍？人如百草长，随运自然芳。善人得生天，恶人入擭汤。同炁自相求，异类不相望。裹乖外不合，相和如鸳鸯。轻慢失道远，恭敬升天堂。尊师如日月，慈孝感十方。不信三洞法，万劫履刀霜。七祖入九幽，长夜永茫茫。痛哉凡夫痴，身死子孙殃。诽谤仙圣道，世世苦难当。不信身不安？行善生天堂。奉箓入仙品，面见太上皇。长病多恶鬼，须
　　请咏灵章。七祖咸饵脱，得睹日月光。    建斋施穷乏，渴饮玉池浆。天神悉采降，勅告一切王。各各约下鬼，不得妄强梁。执毒收万鬼，邪恶令摧藏。今日诛恶鬼，依投托昱苍。瘟灾走万里，鬼去人自康。逆顺各当位，蒙福长吉昌。神兵治疾病，弟子礼东方。
　　南方赤帝君，炎帝何幽幽？三天玉女妃，仙真下来游。天地长且久，人道短殂兵。玄妙化明世，愚徒不知修。迷者不识道，道乃未相救。智人耻荣禄，愚人欲财稠。智者常忧恐，愚者不怀愁。水来高九万，疫毒鬼兵流。道会心不奉，一去万劫休。疾病阳所羁，圣人心踟蹰。道为众生怙，万劫谓须臾。今日勅十方，魔王鬼主等，各须摄汝精。当令疾者瘥，善神施万灵。大水洪灾起，天人九龙迎。转经除凶恶，醮主礼南方。
　　西方白帝君，蓐收何零零？三洞教世愚，神光照天庭。治病病自瘥，大水自消停。遵师佩符契，仙道自然成。诽谤毁经法，罪愆往不听。愚智天地分，积功非一形。奉师念善缘，仙道何足成。今日呈口奏，玉女下来迎。虔诚西向礼，福庆自然生。
　　北方黑帝君，玄冥何幽幽？但见高上人，学道长自修。奉师尊玄圣，托心众真游。勅魔疗百病，万鬼不敢投。干试悉斩灭，一切不得留。天丁语力士，恶逆值者收。十方太上勅，不得住须臾。宅神门户鬼，上下自相求。覆护利生活，万恶悉消除。诸天玉女降，真仙下与俱。若其病不瘥，魔王等自屠。今日斋醮毕，福降如云雨。中央黄帝君，统领十方仙。真人玉女房，玄
　　应悠悠相。幽暗三光照，日月晖然朗。堂堂焕上阳，三洞遍流行，救济於诸方。男女奉修者，面见於玉皇。乘凤托景游，身耸以翱翔。众真皆云集，婇女花散扬。志心中央礼，患者得安康。
　　东北梵炁君，无上诸天皇。灵妃真仙倡，飞步涉云刚。奉师受三洞，世世子孙昌。今日拜口奏，杀鬼动魔王。疫鬼奔万里，凶邪自摧藏。若有干试者，命陨自消亡。大圣化万兆，信者入仙邦。诽谤口舌起，自然值风霜。何不奉大道，尊敬升天堂。专勤东北礼，疾瘥寿延长。
　　东南明帝君，风神志峨峨。玄女来稽首，九龙度三河。人生一世间，犹如托松萝。松死萝亦枯，人命何足多。愚者恐不活，智者随世波。生官不久停，须臾有吁嗟。自无大智圣，安能避世罗。疫病悉时起，先身祸录多。今日上口奏，天人勅大魔。魔王小鬼等，急去不须蹉。百邪一切恶，斩之令灭磨。醮主东南礼，生炁自然过。
　　西南太一君，天母告至灵。弟子请章奏，建斋求长生。万病自痊瘥，官府悉休宁。家亲仇解释，水火回然停。仙人来救护，玉女九龙迎。三洞除世难，信者万劫生。
　　西北炎帝君，三光动神明。一心奉符契，仙真下来迎。玉女千万兆，奉师修长生。消灾立大功，已满神龙迎。不信诽谤道，九幽永冥冥。坐起诬说人，万劫不复生。疾病官口舌，盗贼由先刑。今日祠五帝，口章济死生。虔恭西北礼，听我诵咏声。
　　上方虚辽辽，天人悉依依。三洞化世愚，佩者得云飞。口章治疾病，疫鬼自然衰。今时谒五帝，咏此甚希微。荡除宅中瘴，群魔自拥威。专心佩符箓，尊敬诵经师。上方礼三十，万福自然归。
　　下方世界君，弥龄何苕苕？兆运谓今夕，万载如一朝。中有不死者，口咏三洞谣。建斋念神咒，口章勅魔王。玉女十万众，疫鬼悉潜藏。精诚祠五．帝，求生拔先亡。欲得除疾患，专心礼下方。
　　三天帝君颂曰：
　　茫茫太初，岧岧弥蒙。中有贤者，左右仙翁。玄女下来，仙灵万重。五岳神仙，来辅邕邕。侍者八万，玄老青童。治疗世病，杀鬼消凶。今日口奏，万鬼投洪。敢有干试，斩之不容。志心三礼，令汝永隆。
　　九天玉女颂曰：
　　三洞流化，炎炁拂天。今世浅薄，愚不识贤。见善弃之，长夜绵绵。道说良善，七祖泯泯。疾病官厄，口舌纷纭。佩符请箓，心不自专。两舌诬谤，却反怨人。坏人善事，破戒好淫。如此等辈，恶辱道门。死入九幽，殃及子孙。曲取侧入，目前求恩。不知罪重，万劫牵缠。先身无福，长病联绵。不肯施惠，急反求人。元不积善，悔复何言。志心虔礼，万圣赐恩。
　　扶桑大帝颂曰：
　　玄玄三天，上有神师。五斗落落，三辰晖晖。仙人来下，玉女游嬉。真皇劫寿，兆运万纪。立功行道，救病及私。邪不干正，曲直自归。今日口奏，建福巍巍。鬼王摄毒，悉除患衰。虔心礼圣，万福来资。
　　金天真母颂曰：
　　世人纷纷，自作纭纭。三洞流布，愚者不闻。见法不修，造恶凶存。贪害目前，十苦所缠。三涂六贼，五道八门。依投口奏，建福祈恩。愿解宿咎，见在蒙原。阖家礼拜，虔仰上天。天女来降，为除灾迍。
　　天真皇人颂曰：
　　三洞流演，神兵驱除。愚者不信，自招祸余。圣人叹念，嗟世顽夫。悠悠三界，徘徊天衢。不知求道，升仙天厨。病苦绵绵，乃觅生徒。先身不善，今世且姐。心口自责，割己又无。贱身慕安，入道自舒。虔请口奏，以闻太虚。建斋祈福，众恶消除。青童玉女，仙人下娱。三十六天，天女同俱。三五七九，二十四元。一时行道，万恶消除。志诚六拜，善福有余。
　　三十二天玉女颂曰：
　　天化愚痴，世人不知。杀害无辜，令人神驰。奉佩三洞，天女来宜。今日口奏，勅神令知。病者速瘥，鬼王不违。各专三礼，积功无疵。玄女亲降，福令齐施。
　　三天玉女颂曰：
　　黄赤紫府，开道之文。受己不行，壅塞鬼门。三洞神咒，飞仙元根。受不奉遵，七祖昏昏。先世有罪，病难去身。今专解谢，倾胆首陈。先世所负，咸乞荡捐。一如尊勅，从师经言。稽颡再拜，上请天恩。
　　十天真人颂曰：
　　三天玉女，群仙下游。奉师遵道，万病自瘳。水火劫运，智人怀愁。愚者不信，千载同流。奈何顽夫，死入九幽。今欲治病，化示凡流。三礼志心，天女来稠。
　　五岳仙人颂曰：
　　世人多恶，愚鄙聚生。不信三洞，四九藏经。因此致病，病苦萦丁。先世今身，罪谪不轻。今请口奏，建斋求生。令得蒙恩，获见太平。志心三礼，永保康宁。
　　三十六天大梵王颂曰：
　　我见世愚人，不信有圣真。自作涂缘业，殃及七祖亲。依师佩符箓，反更如凡人。三洞信不输，天租又通陈。岁食年年替，月料渐无殷。以此及大罪，罪积病居身。欲除宿生债，须勤建福田。要却五瘟疫，口章闻三天。上奏北向启，勅下消宿愆。
　　三十六天天人颂曰：
　　我见世愚人，愚者不信道。见人受三洞，谤之为颠倒。不知神咒文，飞仙地神造。教人受黄赤，狐疑反受拷。今身有重罪，并是前生恼。虔诚礼至真，请来为解考。
　　十天大神颂曰：
　　我见世途人，愚恶不知真。一生谓千载，不知有先身。适口诽讟人，谤师有三心。自招加罪拷，罪拷谴人身，疾病常绵绵，当此何所怨？今特上口章，志诚礼上仙。
　　三十六天天女颂曰：
　　我见世愚人，自作行尸殃。奉师心不正，那得上天堂。今身有重病，乃是先身殃。鞭挞百姓苦，天乃赐凶□。今日万种病，建斋上口章。遍礼诸真圣，虔敬谢十方。
　　九天天女颂曰：
　　十方太上尊，慈念一切人。乃行中元炁，无一识仙真。奉箓身行恶，偷盗常居心。是以投章奏，过度此迷律。虔心礼高圣，乞垂赦罪源。
　　十天真人颂曰：
　　我见一切愚，心不知己身。贫穷行十恶，见善如不闻。贪惜小财货，遂致大罪愆。罪源日夜积，愆积悔何言。致令人万病，病苦萦终身。今日上口章，章奏达天门。虔心各各礼，神仙降大恩。
　　西王母颂曰：
　　世俗纷纭，自作纭纭。三洞流布，愚者不闻。见法不修，造恶因缘。贪害目前，十恶所缠。三涂八难，五道鬼间。今日建福，七祖生天。见在长存，归向十天。玉女来下，为汝留恩。弟子三礼，福庆千春。
　　三天玉女游颂三首
　　迢迢三界外，中有仙官台。真人千万兆，乘龙驾凤来。三洞演化愚，神咒除洪灾。五帝召魔王，收恶束鬼骸。敢有干试者，天丁斩鬼形。
　　玉女咏十方，鬼死人自生。众神闻妙法，七祖生天庭。悉皆蒙解脱，俱游紫凤城。奉道会仙真，存子中心正。念善乘龙飞，不信堕幽夜。万劫处冥冥，一去永无生。若敬度三灾，奉师受妙经。
　　大道甚冥冥，敬师如日月，慈孝感天灵。不信三洞经，万劫履刀霜。七祖入幽府，长夜何茫茫。痛哉难可当，身死子孙亡。不说无口非，不盗生天堂。奉师入仙品，面见太上皇。弟子三礼拜，长生永吉昌。
　　道言：凡建斋行道，转经设醮，诵咒呈章，烧香存想，思神念真，上启太上。虚玄洞渊，三昧神咒，大经宝蕴，灵文上元，太一空洞，三天太真，高上玉皇，玄中真人，无极大道，十方应感。天尊太上老君天帝，司命万道圣君，二十四尊贤，天上地下神仙兵士，三十六真人，五帝神仙，已圣未圣，通玄诸君，一切天人，普垂降下，证质丹诚，并心同力，围透斋主宅舍，千遭百匝，张弓驾箭，守镇四方，丈安一将，尺致一兵。搜括斋主所居百里之内，寸尺之间，收取五瘟疫毒为害之鬼，获便诛斩，矜赦弟子家眷，四时安泰，万祸冰消，官司口舌永不相干，无兴水旱，孳牲繁盛，墓宅昌吉，人口隆康，举意营谋，咸蒙称遂，鬼魔远去，邪魅潜奔。若有一鬼一贼不欲去者，吾遣三十六天神仙吏兵，下来收缚，次次斩之，不令遣漏。急急如太上口勅勅。又准女青韶书律令。
　　道言：自今以去，天下国土，若有频年遭罹瘟疫，悉是魔王乌鸣鸠等所部鬼众为於灾祸，游行天下与民亲七祖逝魂同行瘟疫，杀害国民。若有善心之者，能发保全之心，诣请三洞法师，置立道场，转经念咒，依法陈章，设斋祭醮，祈梼五帝神仙，功德无量。除瘟降福，功无比俦。七世亡魂游神碧落，九玄宗祖擢质朱陵。出三界以超然，坐六虚而自在。人民康泰，老少安宁。益筹延年，长生度世。田收再熟，蚕吐八丝。墓宅宜人，孳牲盘党。公私静贴，灾瘴消沉。国主帝王，德逾尧舜。金枝茂盛，玉叶常春。天下太平，干戈静息。州牧县宰，用道安民。灾害不生，祸乱不作。四蛇摄毒，六贼停慎。吾今故传此经，为汝众解灾却患，何不奉受□ 受者虔敬，获福无边。若有欺师负道，不依经言，五逆不孝，杀害无辜，割剥孤贫，侵伤良善，罪积山海。若乃先亡后化，见在今身。男女老少，贵贱之流，年七以来，有此莫大之罪。今故烧香，普为忏悔，悉乞除荡，不赐谪罚。从今转经之后，汝等鬼众，并及魔王部属，一切精魅，悉从真经所指。若有强豪鬼贼，不依吾勅命者，即遣十天大神兵，一时斩绝，不留种裔。念急如太上口剌杀鬼安民律令。
　　太上洞渊神咒经卷之十四竟
　　太上洞渊神咒经卷之十五
　　步卢解考品
　　道言：吾今不忍见汝，天下苍生，福德浅薄。自从出胎世上，年七解语以来，举手施为，出言用意，心生五毒，六贼竞兴，曾无善慈，唯只恶生好杀。遂被三尸注薄，七魄录名，常以甲子庚申，奏入天曹案内，罪满三千。簿内天符，降於中斗之司，勅令本命星官，收汝三魂七魄，送付泰山地狱。次落司命案中，重罪牒归邓都，入於二十四狱。罪重不积，只在泰山十八地狱之中，昼夜鞭笞，时时考挞。款辩既定，案牍分明，狱卒擎叉，曹官引过。阎罗大怒，罪故难容，各准条章，偿他业债。或生天道，或生地道，或生人道，或生鬼道，或生畜类道。或生或病，或死或未死，或令饱死，或令饿死，或令热死，或令寒死，或令水死，或令火死，或令土压木伤死，或遭金锵铁刃死，或遭蛇伤虎咬死，或遭蛟螭鱼鳖死，或遭猜牛犬马死，或遇刀兵伽棒死，或遭雷电风雹死。或未死身染诸色恶病，或患五色肿炁等病，或患焦瘦等病，或狂邪风痫等病，或患疥癞疽等病，或患疮痍瘢痕等病，或患骨蒸劳疟等病，或患盲聋哑吃等病，或患喉闭鼻塞等病，或患头旋眩乱等病，或患伛背凸胸等病，或患挫短交脚等病，或患腹胀肚满等病，或患心痛呕逆等病。是诸种种恶疾，卒名不尽，皆是汝等众生宿缘罪报，不能觉悟。吾今幸当救民之任，不忍见汝众生受斯苦病，灾厄常萦。吾今专遣明罗真人，持经行化天下，为诸众生拔度五苦，解灾却患，济厄扶危，治病救疾，消诸祸源。若有国民，遭罹众疾，官府狱讼，系闭经年，水早虫蝗，兵革疫瘴，诸医不愈者，但请高行三洞法师，洁置灵坛，转经诵咒，奏表呈章，建斋设醮，祠谢五帝，神仙步虚，赞咏旋绕。太上自然，至尊释会，天兵功德无量，众罪消散，鬼兵灭亡，疫病痊除，家眷清泰，人口祯吉，国府和平，水旱不兴，田蚕倍胜，孳牲盘党。吾今为汝赞咏，摄毒收瘟，宜须虔听。道众颂曰：
　　东方苍老君，号曰勾芒灵。梵女游太空，迢迢拂玉京。大乘总三天，众兵统魔兵。八音遍十地，九龙云舆迎。建斋立大功，长夜自然明。正道法鼓震，百邪悉摧精。魔王来稽首，方始免其刑。善神守门户，力士交万灵。道炁广流布，家亲咸安宁。疫毒皆消灭，万民悉长生。相与弘至道，俱游紫凤城。
　　南方炎帝君，八表号阎浮。飞轩驾云舆，十真三天游。玉女乘霄唱，金光溢丹丘。今日转法轮，梵响震九嵎。天帝勅魔兵，风举自然休。晃晃三光耀，百邪没九幽。若有干试者，力士斩其头。诸天帝王子，杀鬼岂敢留。故有强梁者，镬汤煮其躯。千千悉斩首，万万不容留。兴斋摄魔精，魍魉值即收。大道威严重，神风扫邪妖。疫鬼即消尽，万民无灾忧。
　　西方蓐收神，号曰为句尼。三光悬太虚，朗朗照四维。八音三十二，百邪岂不摧。今日建福田，神咒破鬼侪。然灯光照远，长夜朗然开。风止雨亦休，斩妖束鬼非。敢有违逆者，缚送地狱畿。金刀纵横截，铁杖历乱槌。行道除百恶，烧香灭千灾。道士心精志，积善起死骸。万邪畏真正，伏匿焉敢违。奉师尊大道，道炁自来归。愚迷不能学，智者常栖依。不惜财货身，贵敬乘空飞。
　　北方郁单境，帝神日玄冥。落落四运关，昭昭五炁明。豁豁邪秽除，荡荡天地清。太上威严切，凶魔死不生。敢有违逆者，收之付天丁。千千皆截首，万万悉诛形。阎罗剪邪魅，北帝灭魔精。神风扫不祥，万恶不得停。上圣惠泽流，是物普咸荣。若有违勅者，神兵寸斩形。
　　中央戊己神，黄帝总万机。三秦统八方，句陈耀天辉。神光辉照灼，豁然幽夜开。至道恩慈普，万兆悉归依。今日建万斋，万恶不敢希。风停无动条，福德高巍巍。鬼疫须远徙，亿亿斩无遗。国民遭病苦，诣请神咒斋。病者得痊瘥，鬼疫自然摧。诸天摄魔魅，众真逐邪非。太上金口勅，速去勿令迟。
　　东北艮之子，其神御阴节。奉承太上教，善恶令分别。邪伪不干真，犯者宜诛杀。上圣护生民，侵者天垂罚。洞渊理清肃，三昧法严切。神咒灭邪魔，群祆并消灭。除凶凶即止，斩鬼鬼便绝。神兵盖天下，灵风扫地发。万神十方赴，千灾九阴歇。公私无障恼，存亡俱解脱。
　　东南巽之域，地户张网罗。罗网遍天下，万鬼难得过。五岳为安静，四海不腾波。千邪不敢动，禁勅一切魔。魔鬼敢逆者，斩之付陀罗。头破数百片，身形悉消磨。吾救生民苦，灾厄焉敢过。三官宣勅令，一如女青科。
　　西南坤之母，神咒收邪精。禁之天地鬼，瘟毒不敢行。若有不从者，神乃斩汝形。今日建大斋，杀鬼而理生。三光一流照，九幽普开明。朗朗遍十方，百鬼无藏形。故为病不止，收之付七星。神风扫凶孽，邪恶自然平。老君明勅教，斩杀众魔兵。
　　西北乾之父，其神通天光。圣帝愍黎民，百鬼何克伤。故结天罗网，遍布於十方。捕兵收疫鬼，无令得潜藏。次次皆斩杀，付入沸钻汤。一切令灭尽，无复得逃亡。今日立功德，福流除祸殃。病者得痊瘥，健则保休康。宅舍悉清泰，鬼炁并消亡。天神咸拥护，阖门永吉昌。
　　上方诸天帝，出入大罗门。荫育阎浮庶，劫运使长存。万邪敢不忌，纵毒杀人民。狼藉死病苦，怨感彻上天。太上降大兵，掷火收百瘟。三五断邪径，七星塞鬼门。掩缚付天狱，万民方保全。
　　下方地祇灵，网网都九域。澄清於四海，安镇於五岳。制摄邪魔鬼，不得行百毒。上圣护生民，故降明威勅。若有违逆者，收擒付天狱。铁钩钩鬼眼，金刀截手足。神咒杀凶魔，万邪灭种族。黎庶荷道恩，无复有悲哭。免度凶忌年，会见世安睦。稽首十方真，永劫无灾毒。
　　道言：世间信士，中国奉道法流。今有十天帝君，重宣三昧洞渊。灵音神颂，修斋设醮。切须讽咏，怡神灭鬼，功德无边。消祸祈恩，福德立降。今当敷演，子宜谛听。
　　东方九霞天，震宫清泠府。玉女扣金锺，魔王击法鼓。帝君勅令下，九龙走云雨。幡节来平空，十真呈妙舞。超拔长夜魂，能治生灵苦。天丁拽宝刀，力士开烟雾。搜括邪魔鬼，飞天静道路。三洞今流光，遍照修斋户。
　　南方三炁宫，重离焕太阳。散花流十天，玉舆烨九光。朱凤衔玉印，火龙驾宝幢。玄女歌长生，青童焚降香。万万排天兵，千千诛魔王。大帝降天符，扫荡诸不祥。杀灭六洞鬼，一一付擭汤。正法已宣告，兴福满州邦。
　　西方七炁尊，兑宫飞金锋。玉舆乘翩翩，仙仗排虚空。鹤舞高盘旋，宝佩敲玲珑。中有万纪灵，演说三洞功。济拔幽涂人，升空大无中。金兵千万骑，邪魔莫相逢。正教昌国府，杀鬼无遗踪。今凭大道恩，普愿驽六龙。
　　北方五炁尊，重坎玄武神。水精迭为宫，仙府长如春。黑浪深无涯，酆都高不群。帝君说洞经，幽显咸得闻。邪鬼不正形，破骸诛残魂。罗天有猛兽，吐气四海昏。流铃飞火轮，清化安乾坤。是人修斋力，咸归万福门。
　　中央戊己神，五土列为尊。朱阙耸太空，宝殿藏昆仑。长生十二经，玉简金口言。翊翊排云力，百匝修斋门。天丁碎黑毒，力士诛黄瘟。帝君杀鬼符，扫荡万祆群。仙童扣琼锺，洗拔长夜魂。香灯明朗朗，果报勤勤恩。
　　东北清梵天，艮宫深清泠。玉女散宝香，真皇演洞经。箫奏鸾凤音，风韵云和声。迁拔九沈魂，皆升紫霞城。千里掉剑轮，万里排天兵。为害诸魔鬼，今日难藏形。驿龙咸律令，诛杀付天丁。福兴祸自灭，千载保安宁。
　　东南梵宝宫，巽域青云阿。神兵一持咒，三界摧邪魔。功德已巍巍，碧海无风波。玉女空洞昤，青童步虚歌。善功今已立，仙路轻云罗。幢盖间花飞，神兵步步多。上圣降虚空，斋福高嵯峨。三官十二司，大宣太上科。
　　西南梵炁城，坤宫太玄霞。九光凝融融，十洞腾云车。虚皇谈秘经，众仙散天花。金龙飞赤焰，铁面擒凶邪。明灯焕重泉，仙唱增善芽。魍魉及魑魅，一一付金叉。三洞今流行，万真遵十华。然灯照无边，功成清净家。
　　西北号天门，乾官紫霞深。妙乐奏嘹嘹，宝殿香沈沈。三天别无路，但照清虚心。斋功与经力，能除悲苦音。修者升天堂，劫无寒暑侵。大道弘三洞，神仙次第吟。敢有诸邪魔，纵恣非胸襟。卫护修斋所，飞仙宝华林。
　　上方无极界，三十二清天。中有长寿人，千万无穷仙。虚皇演真经，仙唱盘空旋。群龙驾纷纷，五帝车翩翩。太上勅令下，三界诛魔祆。净荡五浊中，愿离苦火煎。拯拔幽冥魂，奉师尊圣言。修斋立功德，代代受荣迁。
　　下方十二真，四溟杳无涯。修斋戒掌魔，勑令除祆邪。香引碧烟云，灯列红莲花。、玉女歌不尽，福备无穷家。
　　旸谷定寒池，超度五云车。玄朗齐三光，勿令烟雨赊。今日礼十方，天兵百匝遮。慈悲无上力，随愿宴金华。
　　道言：吾今专遣大宗法师，为汝有病有难疾苦之家，普说消灾步虚。今汝三十六天魔王，一时归心降伏。自今以去，不得更与天下人民作於祸患。闻见大道真言，悉皆虔心崇奉。各各稽首，而听颂日：
　　大道出虚无，玄朗照众生。天人化愚迷，神仙超云征。若能救八难，此道得长生。至理何寂寂，虚无甚冥冥。太上坐玄台，玉女咏太清。至人无处为，汝乃知道成。诸天朝太上，三五自来遵。飞仙游三界，真人云中吟。圣人无不噫，孰能知此心。正真大一化，无兆自升天。狮子呜大野，凤凰应节吟。神仙来稽首，汝乃自知玄。三五辉时映，玄朗应物迁。虚无不自号，浩漾入无间。若能得此理，何有不成仙。虚无无常号，唯存志心形。天尊出幽冥，道亦此中生。智士学明教，可诣太上庭。天人把朱花，玉女挥玉芝。神人群来侍，飞仙启皇基。太极诸玄子，非世所能思。仙人寿万劫，千岁若一春。兆年谓今夕，俗号焉足论。若有神仙骨，尔乃应此心。三洞流十方，明教须人弘。忠信奉经戒，亦如五岳灵。自无高腾骨，升飞岂可登。注心三界
　　外，泛想游玉京。真人空中咏，玉女乘虚翔。今日朝天尊，稽首礼玉皇。
　　斋时三首
　　太上甚高玄，至理无遗踪。妙觉虚中唱，仙人咏空洞。自非黄林士，孰能弘此功。
　　翊翊排云出，迢迢诸天人。口咏真秘诀，八龙登紫宸。自非高上宾，安能体此文。
　　至理超遐津，有存无不解。玄匠朗三光，真人受范楷。仙人揖流丹，莫不稽首礼。
　　洞渊大斋建夜三首
　　妙哉三洞经，神护九龙迎。建斋破惶心，得游紫凤城。志功积万劫，邪魔敢不听。
　　嘹嘹八音响，十方太上京。三洞好专心，诱化度众生。动文一说法，三礼坐听经。
　　迢迢三界外，渺渺甚冥冥。今故建大斋，然灯照玄星。忽有小凤嘘，告神勃魔兵。
　　道言：吾在三天之上，不忍见汝天下众生多招殃患，疾病死亡狼藉，皆是汝等众生自从。年七以来，六贼十恶竞生。身心常被三尸记其罪目，奏上天曹命有短长，未令追入。因被天曹勑追，魔王遍行疫病。只为身心口手，自造罪愆。吾今为汝群生，广申忏悔。各令魔王鬼主，闻见经言，自然各生惭愧，摄毒收病。汝等世人，志心静听，说其罪元。
　　道言：吾今告汝众生，汝从年七以来，乃有呵风骂雨之考。又有不敬天地之考。或有不敬日月星辰之考。又有咒骂天地神灵之考。又有露形三光之考。又有怨骂鬼神之考。或有唱引冥神忌讳之考。或有不崇法戒，秽慢有妙之考。又有不敬父母师尊之考。又有向於三光，大小便面之考。又有不敬经法，泄露秘文之考。又有毁谤忠良善哲之考。又有以少凌长不相和顺之考。又有轻秤小斗与人之考。又有重秤大斗入己之考。或有弃道受邪之考。又有作事非法之考。或有劝人作恶，弃其善根之考。或有不敬法教，败人成功之考。或有专行凶逆，掩善扬恶之考。或作邪师，无灵指示，妄为神语，败人心事之考。或有犯冢触墓，惊动灵识之考。或有触犯宅神，秽慢井灶之考。或有秽污投於水火之考。或有秽慢土未之考。或有阿污金银铜铁之考。或有借贷不还，口是心非之考。或有笑人作善，欲人为恶之考。或有憎人善功，乐为非法之考。或有见人修功立德，怪惜不施之考。或有祈福请愿，心不恭敬之考。或有买卖道释经像财物之考。又有咒诅无辜，牵引平人之考。或有侵凌，横生谋夺之考。或有饮酒食肉，托醉叫唤神鬼之考。或有贪淫色欲，不避亲疏之考。或有修斋设醮，不依科仪之考。或有急难不救，有危不扶，欲令倾陷之考。或有发愿修造功德，不能成或就之考。或有疾病得师治救，不解文疏之考。或有恃酒放狂，凌突尊少，毁坏一切之考。或有见人妇女，妄起邪淫之考。或有持斋破戒，傲忽上仙之考。或有杀害生命，践踏虫蚁之考。或有贪婪，不知止足之考。或有纵心妬忌，打骂下人，不与衣服之考。或有恶心改换关契，取人田地之考。或有醉时，或是急难，许其良愿，后以负心不酬之考。或有意图谋，一切凶恶之考。或有衣食丰足，所运从心，不知惭愧天赐之考。如是众考，不可一一尽言。今专转诵之次，陈露前愆，亡愿荡除，一时矜赦。罪沈九地，福起十方。世世生生，常逢大道，信受奉行。
　　太上洞渊神咒经卷之十五竟
　　太上洞渊神咒经卷之十六
　　勑鬼品
　　道言：十方世界，百姓男女，若鬼魅所侵，疾病死亡。或癫症狂走，独言独语。或霍乱吐痢，转筋不止。或瘟黄疫毒热病，肿病胀满。或水火劫盗，财畜死亡，口舌相加，横罗官狱，禽兽鸡犬，血流光怪，胎妊堕落，男女伤亡，向愿乖违，种种迍塞，墓宅不宁，生资虚耗。凡有撼轲，贫穷不利，当诣明师，受吾诫箓，尊奉礼敬，不作诸恶。有灾之日，沐浴冠带，烧香礼经，端坐安心，恬神静虑，捻香叩齿三十六通，
　　咒曰：
　　头戴朱雀，足履玄武，左扶青龙，右踞白虎，前有苍精剑戟，后有金槌铁斧。天丁力士，卫我前后。有黄奴百众，凶邪鬼贼，急去千里。急急如律令。
　　道言：天下有无数之鬼，侵害万民，吾今尽知汝名。名赤头杀鬼王，身长二丈，部领三十六万亿众杀鬼，各持赤棒，游历世间，向取生人。又有三天大魔，九天大魔，三十六天大魔，十方杀鬼，领鬼大王，三十八万人。复有东来神，西来神，南来神，北来神，各领三亿万人，以为侍从，病害男女，损耗资财。吾皆知汝名，急去千里。若不去者，吾遣八部禁兵，打杀汝等。急急如律令。
　　道言：大魔王夏银、乌延赤、波洪供等，及大驱除将军三十九亿人，大兵一千二万人，赤弓大卒四十万人，九州力士万九千人，司命四十九亿人，天杀侯王大兵八十一万人。当承吾教命，为诸善男女，收却千精万邪，驱令出境，匆犯良民。复告三十六天大王七千万人，九天大兵九十亿万人，天神不离八千万人，天丁力士三千万人，传香玉女四十万人，侍香金章四十万人，三十六梵王及义兵九千亿人。汝等闻经，当来卫护生人某，令鬼魔退散，百病除愈。复告万和力士四十万人，百舌吏兵三十六万人等。闻有转经宣咒之处，汝等当为生人和喻家亲丈人，令内外分判，家亲安稳。拥护生人，外鬼邪精，一切驱遣。守护有功，依科迁赏。违吾者，结罪三官。慎之慎之。叩齿三通，咽液三过。
　　道言：若有清信士女，君臣吏民，沙门小仙，百官品族，山中智人，勇猛进士，豪贵下贱，若闻此经，即能信受。当知是人无量劫来，尝为仙人，天上来生也。暂出世间，不久应仙也。或为尸解，若托灭度，即生天上，终不死也。以是义故，略说此经。世人多不信道，人民心恶，闻说此经，心生轻慢，诽笑神咒，不信圣言，将为妖惑，不敬真经，欺师贱道，无心信受。如此之人，从三恶道中来，常怀毒害，恶黑未消，业障罪重，使其然也。或现世苦恼，贪欲愚痴，如蚕茧中自缠自缚，无复出期。或得重病，遍体瘟黄，疫鬼缠身，常在左右，营生失利，所作不成，纵任大官，还复退落。或被刑残，须臾之间，便成下贱，暂时富贵，后乃贫穷，若得重病，家口无原。或身生恶疮虫癞之病，脓血臭烂。或生疥癣，花疮水肿炁病，痛疽蚕疮丁肿，为鬼疫病，染污四邻。若得巫师，转增困重，遇好良药，亦不能医，乃至命尽，由有余殃，轻慢斯经，天罚故也。如此人，当复入无间地狱，幽牢槛栅之中，亿劫不原，复后乃得出，为禽兽六畜之身，人所恶贱，不欲喜闻。食诸秽恶不净之物，乃至粪杂。当欲不足，困苦负重，又加鞭杖。一失人身，万劫不复。轻笑此经，得罪如是。吾今观视，下界众生，苦乐报应，寿命短长，富贵贫贱，所为不等。故哀愍一
　　切苦恼众生，犹如赤子，劝化愚间，当使敬信，尽令解脱，往生天上。不为胞胎之所苦患，常得清净自在之身。与吾同游，乃说愒日：
　　三昧广流布，有缘能得闻。贤者即信受，积劫为贵人。暂来生世问，不久自应仙。为度众生故，遂来到此因。吾遣诸天人，亿劫真仙众。教化於愚冥，恶人不信受。及更笑斯经，谓法无灵应。相与不敬爱，生世受苦报。疾病之所缠，疫鬼及魔王。来灭汝家门，六亲及妻子。尽死犹不足，魂神入地狱。万劫无出期，堕落炁暗中。幽闭於重槛，病毒甚难忍。长夜复幽冥，后出为禽兽。食诸秽恶物，或作六畜身。为人所轻贱，负重而鞭杖。轻慢斯经者，获罪如上说。若人能信受，福报生天上。有骨应仙者，受持三昧经。汝等修中道，当得见真君。
　　太上说此愒已，九天大魔王，三十六天魔王，及天人采女，诸天梵王魔王眷属，闻天尊说此偈颂，心中欢喜，一时俱起，稽首再拜：我等大梵魔王，亦随徒众，常随守护，游行天下。受持之人，无令疾病，收杀疫疠鬼贼为祸之鬼，令疾病速得除瘥。万愿从心，官事解散，经求称意。若有恶魔精邪恶鬼，不从太上教勑者，我等当收汝等恶鬼，斩之万段，碎如微尘，终不恕也。我等魔王自共誓曰：不敢为恶，愿转鬼身，长为仙道，亲近大圣。是时，真人蔚明罗通智识章。句民子等真人及诸天大众，闻天尊所说妙偈，心大欢喜，各稽首三礼，信受奉行。
　　太上洞渊神咒经卷之十六竟
　　太上洞渊神咒经卷之十七
　　召诸天神龙安镇墓宅品
　　尔时，太上道君於开光太初之先，与诸天神仙大圣众十极神王，同诣长桑林下旸谷之墟，左绕行道三匝，同心作礼，上白元始天尊：臣见凡人父母，及诸眷属亡殁之后，葬於冈山，建冢立墓，以安万年，冀保宜孙利子，待其富贵光门。今乃居家，累年轗轲，竟岁凶丧，破财散谷，非横连绵，县官牢狱，系闭经年，畜养不孳，田蚕失力，所运乖错，所谋失宜。仰赖宿因，今身获庆，值於此日，得睹无上至尊，释我愚怀，乞垂哀愍，傥蒙旨诲，斯乃朽骨重肌，仰受鸿恩，难酬生育。
　　於是，元始天尊乃弹指颦眉，而告太上道君曰：卿今所说凶殃之理，甚是济苦良因，欲苏沈没迷愚，咸居福岸，卿当复坐。虔恭瞻仰圣颜，志心恳切以侧，聆专意投，诚而伏听。天尊乃告太上道君：卿曾见饱暖之流及饥寒之者否？道君曰：每见未委根从何起，伏乞圣恩，特垂指示。
　　天尊曰：如此善报者，或是前生自种，福报今身。或承祖父余庆，润及儿孙。承兹饱暖，更能拯贫济苦，营修古迹灵踪，圣治仙居，并宜崇建，现世获福，不在后时。如是饥寒贫苦之者，或是先世劫剥，深害善人。或乃窃盗修造等物，见危不救，见厄不扶。或待人力数多。或倚连仓积谷。或托家盈财帛。或凭富厚钱银。或言人多宅侠。或嫌厅堂低小。不避身杀命灾，不识财衰禄绝。率意修换，干犯二黑五黄，宅绝身衰，营运九空四废。或乃葬埋眷属，只畏呼妇杀儿，不取亡人利益年月，营墓之所。又是死人五鬼三灾，致令生人受生殃祸，使其人丁凶暴。或乃交往恶徒。或时恃凶凌弱。或时抵突长者。或则骂父欺娘，致被木石所伤，亦遭蛇虎所害。或遭雷霹。或被灾火焚烧，媪瘴疫殂，兵伤狱死，连年诉讼，横失钱财，所作不成，所求难遂，田蚕失力，眷属不和，六畜不孳，累岁迍澶邅，连年不泰，求安无路可寻。高行真人明了经文，道士依如灵宝自然典式。或一日两夜，行香升坛关奏，三时行道转经，呼召天神地祇龙王圣众，解释前辜后过，忏谢已往罪愆，乞赦所触深尤，愿降鸿恩拯之。坛高二丈四寸，阔一丈二尺有余，纂二十四茎，左绳三匝绕之，开天门地户，安人门鬼门，於坛内列十一方香座，或五方香几，严饰坛场，敷陈幡幢。虔告虚无自然大道，玉清元始天尊，上清玉晨道君，太清玄元老君，上上太一空洞天尊，十方无极大道太始五老帝君，三元尊圣，日月元君，五星至圣，七元真君，五斗神真，三台官属。恭敬虔告，具述祈请根源，肃睦身心。乃敷经卷，龙名神位。
　　奉请：
　　东方守墓镇宅青帝神龙王，
　　南方守墓镇宅赤帝神龙王，
　　西方守墓镇宅白帝神龙王，
　　北方守墓镇宅黑帝神龙王，
　　中央守墓镇宅黄帝神龙王。
　　东方库藏神龙王，南方库藏神龙王，
　　西方库藏神龙王，北方库藏神龙王，
　　中央库藏神龙王，东方修吉神龙王，
　　南方多善神龙王，西方甘思神龙王，
　　北方波流神龙王，中央骊龙神龙王。
　　天神神龙王，地祇神龙王，国邦神龙王，
　　府郡神龙王，深林神龙王，花留神龙王，
　　善然神龙王，思庆神龙王，宫殿神龙王，
　　厅堂神龙王，屋宅神龙王，房阁神龙王，
　　厨灶神龙王，庄田神龙王，蚕桑神龙王，
　　丝绵神龙王，细绢神龙王，锦绮神龙王，
　　绫罗神龙王，金银神龙王，珠玉神龙王，
　　铜铁神龙王，仓廪神龙王，八谷神龙王，
　　天子神龙王，诸侯神龙王，郡主神龙王，
　　县宰神龙王，家长神龙王，子孙神龙王，
　　冈山神龙王。
　　荫注墓宅神龙王，阴宅神龙王，
　　阳宅神龙王，护国神龙王，安府神龙王，
　　保家神龙王，驱鬼神龙王，斩鬼神龙王，
　　六畜神龙王，钱财神龙王，招财神龙王，
　　衣冠神龙王，仁义神龙王，忠孝神龙王，
　　雨露神龙王，泉泽神龙王。
　　元始天尊说此诸天大神龙王，各九十万众。若有志心，善信男女弟子，累年家多迍轗，但请高行明达道流，於家建立道场。或装坛立纂，子午二时申奏口章，亦看兆民祈求所恳事理大小，如是解灾度厄，唯只转经，三时关奏。或六时行道，斋毕散坛，设招龙大醮一筵，保镇家国，王民流俗，各得平安，无诸灾害，并消凶恶，福佑咸臻，贼盗潜踪，神龙拥护，驱遣灾患，速去万里郊垧，人民乐业，一种九收。太上勅令诸天大神龙王、十方神兵力士，各各奉命，下来镇护国府冢宅。此时，国府帝王大臣及以士庶，并心奉道，各各愿受《北极神呎妙经》，教法流行。诸天龙神大圣神王力士真仙兵众，皆来拥护。受持经法善信男女，各保益寿延年，恒居禄位，国土永泰，人民安昌，八谷丰稔，天下太平，三光真明，常依晷度，五运不错，四序顺时，三灾永除，兵凶绝迹。急急如太上所勅神龙安人大律令。
　　元始天尊复告下元之人：一切众生，自今以去，天下若有国府不安，人民不泰，三灾竞起，五毒兴行，贼盗侵人，乡坊涂炭，人民失业，府郡荒残，生灵饿俘，亲眷相疏，骨肉分离。此是鬼兵灾害兴行，令人苦酷。若有国王府主方伯高人，能率兆庶，十家五家，同心并力，市易香油，修建道场，虔请高行道流、明了经戒道者，转读召龙圣典、北极洞渊秘文，同诚洁志，共礼元始真像、五老上帝尊仪、一切仙圣真形，具陈所修，情理精诚感达。吾乃悉遣所召圣真神龙部从，俱降道场，听民所愿，即乃施其兵士，收擒为害妖凶，扑灭五毒三灾，乃降鸿恩大福，保护归心庶俗，永受玄恩，常沐道慈，所谋随意，所图者克，所作皆成，眷属殷繁，门昌族贵。平安之后，更专虔敬三光，崇仰一切灵祇，自然永蒙安泰。急急如太上所勑教民除灾请福大律令。
　　太上洞渊神咒经卷之十七竟
　　太上洞渊神咒经卷之十八
　　定六甲旬内灾福祈恩品
　　道言：元始天尊以龙汉元年，与五老大帝、阴阳二宫、上真五星、七元真君及二十八宿官属，同游三天境内，配定尘寰善恶。后至上皇元年甲午之岁，降於震旦中华，观此世界诸邦，福瑞稀降，疫瘴炽盛，民多流亡，分野水旱相灾，五谷因兹不熟。尔时，天尊嗟叹，愍见群类受灾，遂乃大设神通，显其道力，威光普照，鉴於国土诸邦。乃召诸天神仙圣众、诸天龙王、龙宫仙童玉女七千二百徒众，及管内山川潭洞祇灵主者，俱臻会所，瞻礼尊颜，听宣正法。时乃风骤雷震，甘雨霈霖，圣泽雾流，荡涤不祥，境土欢泰。尔时，众中有一高道，号曰明罗，越众前趋，叩头作礼：
　　臣以宿绿沾庆，获侍尊颜，大小阳九，灾运曾沐，披宣未审，六甲旬中，年灾从何而起？惟希慈照，垂赐隆恩，则乃朽挤遇於阳和，涸鳞逢於春泽。於是，天尊告曰：此理邈然，子宜复班，吾当示汝。吾从初建天地之始，乃定天上甲子、地下甲子、人中甲子。人中甲子者，乃有四时迁谢，律行阳候，吕运阴期，乃分上元、中元、下元，每一元管六十载。今具述一元每年丰俭休咎，子宜随口编录，将示后来，冀显灾福之年。贤者遇其一阳，节临志诚，早祈於灵佑。乃为颂曰：
　　甲子秋，耕民怀苦忧。禾苗不成实，灾厄害田畴。但看入秋后，高田不可守。辛苦临冬春，父子离乡走。兄弟成路人，妻子单糊口。万姓悉灾迍，民随千里走。
　　乙丑春，瘟灾害万民。夏首灾疫起，偏伤楚鲁人。家类悉糊口，吴地又分张。民奔千里外，六畜悉逢殃。高田但种植，低处伤苗秀。灾疫如去年，不得归家守。
　　丙寅首，猛兽成群走。四海悉扬波，源野连山阜。高田宜种植，领畔并山阜。但看四五月，众鱼庭前走。
　　丁卯中，未可逐时风。春初无猛雨，秋中有大洪。低田灾弥起，山际好施功。岁中虽薄熟，仓储不免空。
　　戊辰裹，虫蝗皆竞起。人民遭灾疫，妇女悲生死。灾害是秋中，稻出山腰裹。低处定难收，必是遭洪水。
　　己巳初，阶前观戏鱼。湖裹蛟龙出，乘舟在陆衢。平路遭淹浸，禾稻济皆无。欲求乾净处，须早坚楼居。
　　庚午首，水旱俱应有。船行陆路中，牵马湖中走。夏旱忧百日，秋遭三六九。禾定出高田，秋收早冬首。晚刈必逢灾，兵革起非久。
　　辛未年，种植近山边。初春有大水，夏中必旱然。吴地应无事，荆楚被灾缠。夏首虽微旱，秋泉遍满源。不免病灾起，家家被率牵。
　　壬申候，高田难保守。乘车行渎中，不见吴兴部。仓储多偏促，家家无升斗。北地遭连厄，九离皆并受。兼疫发登莱，平复昊江口。
　　癸酉年，高低不可怜。春初先作旱，夏首水连连。末秋风火急，禾稻不丰鲜。但看齐鲁地，此处是荒年。
　　甲戌中，春首被灾虫。夏景逢灾旱，秋冬又被洪。高田虚种植，必定见蒿蓬。欲知灾厄池，燕魏及山东。
　　乙亥初，水旱遍通渠。灾厄由此起，大鬼镇城居。远应定九五，得失未年初。种得禾苗处，高低然可居。
　　丙子过，种田出江河。作植民忧苦，种苗被害多。灾鼠成群队，十儿同一窠。虔诣神祇佑，保护上期禾。
　　丁丑改，田夫难自在。春初虽种植，秋首成河海。牛马被灾伤，京兆最惊忙。欲知苗秀处，稻出去年场。
　　戊寅年，山头好作田。陆路成江涧，饥民死道边。鱼鳖同兔走，高岸称栽莲。但看孟夏末，庭前好斗船。
　　己卯到，高处田苗好。春初虽乏水，秋夏连江浩。楚鲁受其灾，昊会蒙恩造。其年皆丰稔，种作偏宜早。
　　庚辰至，燕魏人起。畜类亦如然，田苗被虫死。山际好施功，昊地耕民喜。·低处遭淹浸，中高甚丰美。
　　辛巳簉，俯尾戏庭溜。鱼行衢巷间，稻苗秀山阜。种植但向前，施功莫在后。低处有灾殃，中高甚丰厚。
　　壬午春，水旱不调均。早处忧千里，低处戏游鳞。非但只饥荒，亦惧兵灾频。疫瘴连年起，饥饿亦多迍。
　　癸未中，一井五家同。春夏逢兹瘴，秋来又被洪。但看昊楚地，并及在山东。向西荒灾起，田父但施工。
　　甲申凑，忧惧应非久。车行湖渍中，骤马三河口。移居定不回，此是灾中咎。稻出五湖边，不用耕山阜。
　　乙酉迁，春旱必应然。三家同一井，灾从昊会连。种作生涯处，皆慕五湖边。不用耕山阜，高处是荒田。
　　丙戌年，秋来枯井泉。夏首虽然水，向后地焦然。此岁云龙起，稻出五湖边。中高徒种植，必定被灾缠。
　　丁亥余，昊分好安居。高低通见熟，荒歉在洪庐。泗城皆厄难，燕楚最荒虚。岁中虽薄稔，灾水在春初。
　　戊子过，田父好耕坡。灾虫夏末有，秋中灾害多。水早数相寻，虫鼠不偏颇。低田不须种，高处有微禾。
　　己丑者，灾殃遍天下。瘟黄害郑地，田夫船作马。六畜悉逢殃，种植中高野。鬼行诸般病，着者难懈谢。
　　庚寅中，高地好施功。虽复有微旱，水与去年同。低地得微熟，中高最是丰。野兽连群走，高低路并通。
　　辛卯禾，早种不须多。秋洪作祸故，山际水成波。早种又复旱，晚植那应好。但看秋景后，鱼戏於人道。
　　壬辰祀，禾被虫灾死。并及害万民，六畜亦如是。低禾不用耕，种植山腰裹。早作劣堪收，晚种难准拟。
　　癸巳纪，高低无准拟。中田又被殃，粟麦归山裹。此岁有灾伤，低处多逢水。旧有书吃除，新又多无备。
　　甲午初，水旱定难除。车马行湖底，船则纳山居。低田纵耕植，冬藏定是无。欲知成家处，山际但耕锄。
　　乙未首，田种三江口。吴地养民邦，京兆多灾咎。非但是炎灾，妖灾争来奏。流浪逐风波，值死宁非久。
　　丙申年，高低未可迁。五湖堪种棘，来去并皆然。若见当灾处，斗米值千钱。欲知安乐处，江南最可怜。
　　丁酉侧，高低徒种植。三家共一井，湖底生荆棘。江东并出乡，齐鲁皆逐食。西陇濠楚忧，东南未休息。
　　戊戌木，江南丰稻谷。燕魏定饥荒，三载留空屋。男子被兵牵，亦有归门哭。妻子见分张，各自相追逐。
　　己亥间，江南最可怜。不必看高下，通熟满山川。灾临西部地，饥荒似去年。边隅多扰扰，后更见忧煎。
　　庚子末，居家无定活。禾苗被害多，亲戚相欺夺。糊口并无余，妻子单眠活。江南虽得熟，向后亦号哭。灾
　　殃则应逢，处处唯空屋。
　　辛丑於，灾临定不虚。昊越炎千里，当之是夏初。但看入秋首，虫蝗处处有。饥俘死他乡，畜类多灾咎。
　　壬寅金，猛兽结群侵。种植依山阜，庭户阙过寻。稻出高田裹，逢灾是魏秦。乘船於陆地，高城浪涌淇。
　　癸卯岁，晋魏逢灾害。值旱隔三秋，向应成两载。田畴多乏水，高低失准拟。人物竟喧争，阨据中城裹。
　　甲辰候，灾虫处处有。其岁足灾殃，偏苦三江口。粟麦最为佳，春夏耕山阜。江南虽薄熟，不免遭兵寇。
　　乙巳至，地底蛟龙起。此岁主饥荒，乘船於陆地。苏湖被波涛，吴地得全刈。禾稻出高田，向去多宜利。
　　丙午余，水旱无定图。忽来即时没，若旱井泉枯。水族成兔鹿，鸡犬变成鱼。稻出低田内，高处不须锄。
　　丁未纪，种植山腰裹。低处不须耕，堕民遭饿死。非但逢灾水，亦乃干戈举。吴地是平邦，厄在燕齐楚。
　　戊申末，江南民独活。高低总得收，灾虫俱自灭。此岁八谷丰，人畜皆欢悦。官吏逐阶迁，诸道咸通彻。
　　己酉年，耕民但作田。虫灾些些有，瘟灾亦易痊。山坡堪种植，蚪米直三钱。低处微伤水，中高甚可怜。
　　庚戌秋，人民不可愁。江南虽小旱，亦未外方求。仓储皆得满，禾稻美秋收。田夫俱喜悦，四海尽风流。
　　辛亥赓，灾疫当处受。悖党害平邦，发在沧陵口。分野有凶灾，时应归陇右。江南微薄熟，不利昊丘阜。
　　壬子直，谷米无人食。江南足可居，东道征无息。泗城归御道，驿路生荆棘。诸处并荒忙，昊邦堪种植。
　　癸丑来，人民定受灾。蓬瀛疫病起，齐鲁厄殃摧。瘟黄灾竞起，门户乏人开。迍蹇仍斯地，桑田又更回。
　　甲寅候，江东足糊口。仓储处处空，民户离乡走。又乃发瘟灾，遇厄难脱手。低处必水伤，中高又无有。
　　乙卯中，四海并交通。无殃皆得熟，田父美施功。粟麦最为首，偏益在山东。其年多有福，岁内足狂风。种
　　植宜须早，高处莫施功。中低耕最好，高处出蒿蓬。
　　丙辰於，禾苗种陆衢。安泰在濠楚，齐晋受殃殂。亦复多灾水，鹿兔杂群鱼。是处民乏食，仓库悉空虚。
　　丁巳周，昊地足风流。仓库皆盈满，沧茫人并游。但令逢圣主，迁官不在求。高低俱得熟，耕民忘却愁。
　　戊午扣，家家有三口。逢患在秋中，少皈多咨咎。高低皆得收，荒灾近末后。此岁是丰年，人民得自守。
　　己未裹，畜养逢灾厄。五马博一牛，定知其岁后。粮储可散求，田中得薄熟。虽乃逢斯难，不至怀苦忧。
　　庚申年，稻谷出高田。夏中有大水，低潜被虫煎。莫夸苗艳秀，濠楚亦如然。低源劳种植，中高甚可怜。
　　辛酉后，中田将可守。有旱损高源，大水淹湖部。早稻被风灾，偏苦吴门口。高低未可安，中平的应有。
　　壬戌中，高低尽不同。春夏应遭旱，江南船不通。秋冬定有旱，低地好施功。高田徒种植，终是见蒿蓬。欲知受灾处，扬楚及江东。
　　癸亥周，昊分坐无忧。中田最可托，低处不须求。岁后青龙伏，中平并可求。秋冬虽有旱，还是得全收。
　　尔时，天尊歌咏灾福愒颂毕。明罗真人及诸仙众，各整威仪，同趋作礼：臣等宿缘庆厚，得遇慈尊，宣演历劫福元，告示循环灾数，决开珠目，凿洞愚心，欲令未劫道民，预防凶岁。臣等不胜庆幸，感戴生成之极恩。天尊告诸仙真曰：吾适来所颂，亦未尽元，尚有二甲之年，轮流犹远，未可一时披宣，泄吾机范。今更示子妙法，传授有道信义之流，取次凡愚，慎无泄漏。此一秘法，顶知一年荒熟安危、五谷贵贱之由。子宜镂骨记录，只宜自晓心委，勿示凶狂无义无信贱徒。乃为颂曰：
　　正朝及立春，宜先逢虎兔。迟在三四辰，不可出初五。得合此限期，谷贱民无苦。若出七八九十中，米贵年荒兼少雨。
　　天尊告诸侍真众曰：吾赋此愒颂，乃欲永示我徒，预审凶年荒岁，射以积谷御之。若遇灾殃分临，则乃展吾禳祈之法。可於孤峰绝顶，或则水上山间，不然古迹灵坛，亦於公庭兰野，唯在清诤之地，绝秽污之坊。乃按三洞严科，建坛立纂。若为国王、台相、州牧、县宰，则乃装三级灵坛，开二十四门，列十方香筵。祈告三清大道、太始五老帝君、三元官属、四十六洞天神仙诸灵官、名山大川渊泽祇灵，尽心竭力。设斋三日散坛，大醮一筵亦乃逐其物力丰俭，转念召龙经典，拜奏黄素表章。或则志道口奏表文，唯在虔苦师道，勿请脱略。俺俗贱流，一乃慢於诸天真圣，二乃轻侮官吏士民。徒役群心，虚消众物，致使祈求无应，兼获阴罪非轻。行吾典教法流，宜须惊惧。是时，明罗真人及诸仙众，获闻天尊指示，丰俭灾数，兼蒙教诲，禳梼严科，各整衣冠，虔诚叩头礼拜。诸真上宰，各耸凤辇龙，侍从天尊，还升玉境，所在迎候。灵祇及於闻法众，一时还复本位矣。
　　太上洞渊神咒经卷之十八竟
　　太上洞渊神咒经卷之十九
　　诸天命魔品
　　元始天尊於大福堂国土长乐宫中，与无极大圣飞天神王，俱坐七色宝蕴之座，度洞渊神咒大驱经，召十方三昧神咒王，飞行玄妙天真大神俱诣座下。天尊告太上道君曰：颇闻大极乐福堂国土十方边界，有鬼魔妄生，侵害众生男女，常闻悲苦之声否？道君曰：此境七百五千万劫，是极乐世界，无有悲哭之声。自龙汉之后，百姓男女之人，皆生凶恶杀害，淫祝向诸神魔，妄求生活。自觉以来，七百五千万劫，百姓贫穷困苦，人形衰老疾病，是男是女，皆同一心，谄求邪鬼。六天故炁承九丑木精妖魅入心，心生凶逆，杀害无辜，邪神转盛。是时，天尊告五老上帝，召命十天大魔、三界主者、太上真神大兵，亿亿万众，收取世间一切脱籍之鬼。何者为害生民，致使国土无有太平，生民多债，生死而无安乐者矣。三天真王与十方神真三天大兵，游行国界，为一切人治病，佐天正炁，杀灭邪精，救度众生之命，俱得道力，全其天命。自今以去，若有道士伏从三洞，受持此经，将法游行天下，有病为治，令得苏息，无有夭伤。若有一鬼不去者，见此道士治病为作恶者，我遣九天大魔王兵众，次次缚着，诛其党类，令绝他方矣。
　　道言：三界之中，自今以去，逆绝后劫偏邪之地，逆起阴炁浊恶之世，便即易兴。淳朴既丧，侥浮竞作。下界四天八方，自号神王之魔，名为天神浊恶之世，遍於下土。四天之中，山林石精附着生人，男女皆相仿敩，自号天王，并及六天故炁鬼与脱籍世间之鬼，共相群党，支流散释，随世立名，作万民之灾。令人梼祝，谄求扶卫，背道信邪，供食祈福。其鬼转盛，蛀人精炁，食人血脉，灭人年命。人不自知，入人身中，令人恶生爱死。如是之鬼，万万亿众，蛊魅男女。若有道士经行之处，为救此病，是此之鬼，我遣十方大神、五岳使者三十万人，为道士佐助治病。自今以去，甲申、壬辰，天下大兵起，疫鬼杀人，十分杀九。天下浩浩，百姓困苦，国主不恤，天下三十种病不可治。若有道士，伏从《三洞神咒经》者，我遣天神大兵下，佐助道士治病。当请三昧神咒大王，领赤卒兵金甲兵士十万众。又请九天伐杀将军四十万人。又请青甲兵士四十万人。又请赤甲兵士四十万人。又请白甲兵士四十万人。又请炁甲兵士四十万人。又请黄甲兵士四十万人。又请禁忌杀戮大兵四十万人。又请青天大吏四十八万人。又请赤天大吏四十八万人。又请白天大吏四十八万人。又请黑天大吏四十八万人。又请黄天大吏四十八万人。各各领兵马亿亿万人，手持三甲杀鬼之具，佐助道士治病。有一鬼敢行恶毒，及有恶人施其恶心来向此道士者，一一斩杀，令人鬼无他，以明大道神验矣。
　　道言：道士若有隐山谷，或在人间，当一心救济百姓危厄困笃者，为其转经行道，一日三时。行道转经一日三日讫，当即为中庭北向，上大驱除宝章一通，并佩九天大箓神符，绢素书之，佩服神符，令病人速得瘥愈，人鬼无他，一一解除了了。是诸鬼神，各各为道士收瘟摄毒，助其道士救病来焉。
　　道言：自今以去，若有道士奉行《三洞神咒经》不佩《大驱经》者，百魔不伏，神不助人，治病不瘥。自今若有道士一心奉道，志在三洞，受此《三天大驱经》四镇大符，伏一切诸鬼。天下魍魉见此道士得行之处，万鬼奉迎。敢复为害，若道士转经行道，并勅人口，勿令闹语秽词，皆令九十万收摄大兵护道士，佐助治病，不可犯矣。
　　道言：自今以去，若有道士转经一宿，说此三洞大法驱除大经，魔害披动，妖魅丧精，法雷声鼓，天兵整伏，流火万里，火铃奔星，杀戮九丑，斩杀妖精，扫除瘟疫，病人得疫。人鬼无他，迁汝等千等万等。急急如大驱律令。
　　三天真王告百姓男女，若能一心奉道，志乐三洞，受持此经，於家供养，大驱之日，恐鬼兵横枉杀戮，大劫之运但近，人鬼不能自分异也。自今以去，若有道士志专，感戴日月，荷负星辰，敬乐真道，佐天正炁。可赍白素四十尺，金环一双，五彩五尺，降真宝香，於清净灵观，山泽之处，置坛醮五帝。三昧神咒，大驱神符，赤黑二炁，四镇大符，镇泉中自乾，封泉水绝，封山山崩，封河河竭，封火火灭，封神神绝，封鬼鬼灭，三天禁忌，一切伏藏。若自今以去，有道士持此大驱神咒符之处，我当佐助道士治病，收一切脱籍之鬼，付三天之狱治罪，以明大道神验矣。道士治病，当转此经行道。六时启露，当朱墨绢素，书神符大箓。当与病人佩服镇压，一依经科。道士治病，自作一心，救人急难，不得责望资价，以为所贪。天削道力，有何仙也。此符有五帝大魔兵马、三洞天兵九十亿万人，守卫此符。若道士不受此符，百鬼千魔不惧。若佩此符文者，万魔朝焉，诸鬼称善，合众稽首，各请奉持矣。
　　道言：大劫欲至，三灾刀兵、瘟疫水火垂近。壬辰之前，水流万丈，鬼兵杀人，疫病众多，不遗一方。吾今领诸天灵妃、十方神真、三界官属，往世间救一切众生疾病。若有一奉道信乐三洞经者，受持神咒三昧大驱符契者，得在九宫之中，三龙之后，补为天官。玉历之中，脱免三灾九厄。急急如大驱律令。
　　道言：三界之中，有神多魔，魔王多饶众毒，杀害众生，不惧天威。自今以去，我队头卢禁兵亿亿万众。又有五丁使者九十万人。又有三天禁兵三十万人。又有赤丁吏兵四十九万人。一合来下，为人治一切疾病。若有道士伏从三洞，行道转经救人，当先立一静室，画五帝真图、三洞无上真容，建立三洞道场，广为世人消灾请福，除祸却殃。若有男女，赍香来向道场，请为
　　治病者，当为随其贫富，建斋醮祈，设五帝之神，当与佩带神符。令得病瘥者，我迁汝等魔神千等万等矣。急急如大驱律令。
　　三天天女及十方彩女，诸天灵妃，各执召魔十绝灵幡，琼竿宝盖，胶驾龙凤，来为一切众生，布行三天正炁。令世间之人，皆生暂愧，念我三宝，归向大道，过度甲申，得在玉历之中，脱免三灾九厄。汝等疫鬼行毒不杀，众生普得安全，无有中伤。自今以去，若有道士发大慈悲之心，怜念无二，一心奉行三洞救人。我当助佐道士治病救人，若转此经之处，一切鬼神皆生怖走矣。急急如大驱律令。
　　道言：自今以去，世间若有道士奉此经，归向七真，佩服神符，救一切众生有疾之身，当与神符佩服，章表醮谒五帝之神，令得疾病痊除，三灾九厄之中得度。若有道士舍除俗累，一心奉法，志在三洞救病，减割衣食，舍诸财帛，散施贫乏，济及众生。天神地祇，建立功德，立见真道。三天主者，为道士佐助行道，是诸鬼神，皆生怖惧。不复更来，杀一切人民，我遣大驱
　　魔王次次斩之。急急如律令。
　　道言：自今以去，若有道士、国主、帝王、方伯、二千石令长，有一人信经，奉我三洞，承受妙炁，令人升仙。上仙之人修奉，皆生羽翼，而能飞腾自在。中仙之人修奉，皆隐没自在。下仙之人修奉，皆能驱驰鬼神矣。
　　尔时三洞真人升仙远闻，十方渴仰。四天之下，一切男女，烧香叩头，仰天弘思，愿得大道降临于世。慈光普润，君臣用道，兴隆相扶，天下太平，恒居禄位。
　　道言：自今以去，甲申、壬辰之年，疫鬼九十万人，下布天下，行万种病，病不可治之。若有奉三洞道士，为转经行道，三五辟邪之炁，收缚此鬼，斥逐他方，和喻家亲丈人，社鳌之神悉得无他。若有疾病时，得三洞道士，为转经行道，烧香然灯，悬绮幡盖散花，六时赞咏，停散之日，醮谒五帝。五岳四渍，九江水帝，十二溪源洞窟，龙王诸官，及诸天三界威神眷属，下至六道四生幽冥，一切悉生暂愧，斥逐他方矣。
　　道言：自今以去，若有道士伏从三洞，行至国土，有病之人为治。当请召三天禁兵都司吏、太上真神十方主者、十二缘吏、九天捕邪使者、收鬼吏、捕奸吏、逐鬼大魔、赤都使者、天丁力士，领诸眷属四十八万众下，与此道士佐助治病焉。
　　道言：是诸真仙，天男天女，灵妃仙童，闻说此经将毕，一时稽首作礼，信受奉行。
　　斩鬼狱神符黑书绛囊盛之，佩头上
　　消一切众恶符白素黑书，佩头上
　　道言：道士当书神章，投泉绝厌，镇天下百魔之处，不问大小，转经行道，并上大驱杀宝章，口启吏兵。为此符，朱书。
　　太上洞渊神咒经卷之十九竟
　　太上洞渊神咒经卷之二十
　　长夜遣鬼品
　　道言：吾昔与文始赤松子，将诸梵王七十万人，游乎世间五岭之郊，见刀兵而死者不唯一人。太上愍之，遣化人道士往问之：子等何罪？有萦斯苦。各各答之曰：某等受斯酷毒，罔测元由，唯愿大慈赐垂宗旨化人。曰：叱叱子知之不，大劫将近，水来不久，一切民人当与泥同。如此之徒，不唯一人也。子何不学道，乃长存耳。子贪富贵，一时之间，不得仙度万劫，不见善根，与天地相蔽，与灾为期也。世间不净，五贼牵人，令入恶道。丧人神炁，将人入渊。一举失意，悔无及焉。太上说此之时，坐中三万九千人，天女十万人，地下化人二十三万人，道士及魔王男女四十九万人，一时惊起，求受此经。自今以去，奉持此法，教化愚人，令不责生官，不用王位，各各自誓：我等今日闻天尊所说，复用行之，不敢违背也。各各脱身衣，以用受经矣。
　　道言：世间人民，末世有三万九千人得上仙者，乘太上九龙之举。天人三亿万人，游行国中，接有仙骨道士。当尔之世，大水一起，鬼兵亦交，男女之人，死者众多。吾今特遣化人，游于四海，令悉各各备经，奉受大驱之文，被息示之。其中自有信心者，闻之欢喜，求化人受之。其中有不信之者，闻亦不悟，浩浩泛流，流入九江三河而死尽。奈何。太上於空中乘五色云举，观之大慈，念子等之愚，奈何奈何，以济之也。及乘龙将天人、一切圣王、五岳仙人百亿万人，於大水之中，接取信心之人，令人无畏。大乌负人，将着九天之上。乘龙之举，纵广万里，乃有二千九百里者，有千二百里者，举有八亿万举，举上容三亿万人。自不受经者，不闻法者，不经斋者，不识法界之人，不得上此举也。大水将来，化人虽接，栋神司官斩之，检取罪人，还置水中，太上至圣能救之也，飞仙男女亦佐太上度人焉。大乌千万，一时亦来，负取善行之人。汝等道士，今见此《大驱经》，并闻太上，观其形像，子等后世，果得遇其龙举耳，圣不虚言矣。
　　道言：此仙人玉女，先天地而生，生来多劫，今与吾共教化愚人。若有仙骨之人，得见形像耳。子等以复，能各各传化后生，若男若女，俱共受者，终不横死，大水之时，不在其中也。大众闻天尊说此，悲思涕泪，悉求受持。太上愍之，令化人入山作坛，受之众中男女八千万人。魔王男女不及，还取质信，各各诣山受之矣。
　　道言：汝等受此《大驱宝经》，经中之要，子等仙矣。勤相化度，传受愚人。愚人倒见，甚可哀愍，来世大水将没之耳。圣人见愚人悠悠生活，亦如世人观厕中之虫耳，亦不知出时也。汝等道士不化之者，永沈生死矣。坐中大众，五岳仙人，一切四部，天人男女，皆齐声叹曰：善哉，我等亦当奉持之矣。
　　道言：北海之外，异邻王国土，四十八万家，不信道法，杀生自用，国内不安，万民亡叛，日杀三百人。太上见大水将近，愚人不知，方作殃罪，死入恶道，何有出期？乃入玄山，观一切众生悠悠，何所趣向乎。即放身中之光，下照十方。遣十方化人，乘空飞於异邻国土。王等见之，心中大惊：此人乘虚，此何物也？非是妖鬼乎？即遣三万人，一时仰射之。箭却来自中杀人，人还自活。官不能得杀之，遣人白王，王大怒，遣兵士三万人杀之，不能得杀。飞仙来下，满其国中。国中满溢，俄为女人、童子、老人，变身万亿。王大怖惧，叩头向飞仙曰：我等罪人，不知大圣降下，自今以去，奉仙为师矣。愿垂纳受。仙人曰：我等不中子师也。我自有本师，名曰天尊。若汝等有此心者，当与子等往白之矣。即将此国王等，诣太上化人。於是，一时去王，国中肃然无人。王等曰：此仙人，大圣人也。我等当更心奉之耳。化人知王等之心，悉化王国中人，各各受道，与其符箓经契，亦作斋法。今北海之外，道法兴焉。王及大臣马玄曰：夫受此经，奉师如何？化人曰：受此经者，奉师如日月，敬经如珠玉。不得慢经，不得轻师。师如天也，经如日也。天不可毁，日不可触矣。升仙度世，皆由於师耳。无师又不得此经，无经者不得上仙也。子等奉师，不得令怀嗔，隔一宿不得说师名讳。道不两相，敬奉不得违心。若子不从之，头破作七分矣。
　　道言：大水来时，中国有仙人唐平、仙人玉光、仙人马期，领八万天人。仙人乘铁船，来接道士有经之人，子等候之。此仙人等来时，上有五色之云，圆盖长三百万丈，中有玉女十万人，光明赤白，晃晃育育，即是仙人来也，汝等候之焉。东林道士曰：不审受何经得见仙人，免脱三灾也。太上曰：《上清灵宝三昧无量》，悉亦兔耳。然道士不受此《大驱经》，不得度三河大水，亦不免运劫之灾也。何以故？此《大驱经》经中最上，此经三十六部经，经之王也，更无大此者也。此经经之．都统，受此经，经之毕矣。道士男女，自非先身有其仙骨，方得受此经也。此经与无量同胎，若欲法用，一一如无量之法耳。欲得仙腾，当读《无量宝经》，道士不受此《无量大驱经》者，亦非道士也。坐中八万四千人，闻太上说之，各各三礼求受，奉行之焉。弟子等自今以去，持此经遍化天下之人。悉受者，乃门门化之耳。
　　道言：人有三魂七魄，死便奔驱，驱於五阴之中。是以死者，有吉有凶。春三月死者，太阳使者杀之，名属九夷君，九十万大神选之，其号威羹，星宿当灭，复连自绝。行礼入定，十炼生尸，七魄无为，不经五苦，得升泥丸，依礼元方，天人所护，分别善恶。若人死后，有人转此经者，大神八亿万人，超其死魂，还令生天。若在人中，侯王长者，衣食自然，不令经苦。及有作此斋处，天人玉女八亿万人，仍下视之。道士功德，生人获福，亡人上升，斯由追斋之力。
　　道言：夏三月死者，乃是洪林太阴司命部落杀之，名属八蛮君，八十万人选之，星宿当灭，复连永绝。有人死者，自今以去，有人转此经处，亡人不迁。不得生天人中者，吾当遣光明仙人大输、仙人谦之、仙人方生，各领三万九千天丁、十万力士，打杀魔王、选官主者、十炼大神，不使上达，常为小鬼中之卑，永无仙期。太上金口所诏令，一行告下不恕。如太上口勅者，汝等小鬼王，必有上迁耳。若自禁令以行，行而不用别令，横杀大神九十万人，各持赤棒，棒杀恶鬼。五道众官，十方选神，宜自利比，不令亡人，更有上闻。上闻之日，汝等先坐，太上金口终不容恕。一如太上至真所说，悉从用者。若不用者，魔王、鬼王头破作十六分矣。
　　道言：秋三月死者，乃是六伤大疫水火殃灾杀之，名属六戎君，选神六十万亿人，名字自生，天中星宿当灭，复连永绝。自此月日，有人死亡及转经，五道选官，十炼生尸。不得上天者，坐两舌恶口，劫人杀人，五逆不孝，欺师骂父，打捍长者。若兄若弟，若姑若姨，若伯若叔等，悉入地狱九十一劫，不得生天。天人典官，不容之也。虽为转经，无益矣。罪与谤人者同。道士须善，当自化人，奉受三洞，敬经行道。若有亡者，为之转经，经神勅下，亡人上迁，径上生天。自癸未、辛巳，道士化人度人焉，可得免三灾甲申之大水也。
　　道言：凡冬三月死者，明诏使者杀之。坐不行道法，笑人作善，及怪百姓，自是非人，三魂七魄。名属五狄君，选官五十万人，分别善恶，星宿当灭，复连当绝。自今以去，人死者为炼神。炼神之君，八亿万人。令亡者生天，天女迎之。不得飞仙，当得生人。十炼生尸，十方来宾。天下共选，不得下生。若堕三涂，魔王之过。太山主簿，五道主者，名山仙官，不加用意，使亡人经难者，汝等先坐。太上口勑，终不虚也。道士化人，吉凶凭斋，斋神护身矣。
　　道言：凡人刑狱死者，文吏司主之。寒热死者，明王司主之。落岸树死者，焚羊司主之。刀兵死者，祫人司主之。木索死者，女罗司主之。水中死者，玄女司主之。火烧死者，天辅司主之。林木死者，何王司主之。饥饿死者，孟盈司主之。臃肿死者，季膺司主之。针刺死者，龙王司主之。梦作死者，林玄司主之。闭塞死者，刘史司主之。悲枉死者，左任司主之。颠狂死者，丁苟司主之。自刺死者，朱令司主之。入水死者，胡纯司主之。长病死者，乔秋司主之。自今以去，若人如此，落十八司死者，但转此文所杀之官。闻人转经，经中之神，神自分别，令人上迁，亡者自生人中也。自壬午、辛巳，吉凶悉转此经耳。
　　道言：人生皆属角亢氏房心尾箕、斗牛女虚危室壁、奎娄胄昴毕觜参、井鬼柳星张翼轸、□□□□□□□。若星宿有名，自有将从万亿，步数里陌。太上今矜众生，故示一切大鬼王。自今以去，若有人家能作大福转此经处，急分别，令亡人生天，衣食自然。若在三涂，拔之令出。星宿不度，当为度之。星宿不灭，当为灭之。若复不迁复连不绝者，大鬼王等，先坐一劫。选官五道主者、太山主簿，悉当有罪。罪必成科，不得上仙矣。
　　道言：凡人已死，不及三七日者，十年、五年、百年，皆可追作功德耳。但为亡人，十炼行善，行二五七九，立功补过。若先亡人无箓，亦加箓与之。天玄黄书，此乃大经，统受此一契，无不包通也。生人无大箓者，亦可受十将军，奉佩天玄黄书契令，便可受三洞耳。来者与之，不问卑贱。何以故？大道如海，海何有逆於秽恶哉。大法无边，大人无异。道士化人，慎勿相妬。相妬者，天人夺子算矣。道法万品，智者弘念之耳。
　　道言：自今转此炼神之处，吾令天兵九十亿万人，与十方力士八万人，仙官主者十二万人，玉女三千六百人，各各手持赤戟，打杀天下恶鬼，杀天下恶口之人，辟斥县官盗贼。一切白衣图谋道士、欲偏并侵、欺此法师之者，一一收其人生魂，斩杀之不恕。道士勤化人，大魔王、鬼主、一切主者、选官之神，当为亡人追逐文书。若在三官，谪作苦处，悉当告下出此亡人，令得生天。若其不迁亡人三涂，吏兵有坐。自今甲戌之年，世间之人，得闻三洞之音，男女道士多有值此文者，悉皆天上生来耳。世之愚人，不得此闻之也。
　　道言：此《炼神经》，经中之上者。何以知之乎？此经神一字，三万六千神，神闻人作斋。典斋神四十九万人，与太初玉女八千人，东岳仙人十二万人，来选亡人。亡人上升，生人得福。道士自今有奉此法，得受此三洞之要，教人受之者，即自入仙品也。自壬午年，以国王、大臣、方伯、二千石，受此经者，悉先世有缘骨应仙，仙人来化，故令此人等信心自生，得见大法师。善哉男女，必得上仙，终不落渊矣。
　　道言：若人死后有生者，为作功德。亡人必复人身，人身既复，有上生天。生天之后，复入人中，衣食自然。若处世俗，为人之师。若作道士学道，国王尊之为师，不作常人。若作国王、方伯、二千石令长，心常念善，劝人行道，身自奉法。三洞之经，尊师敬神，恒如日月。此人今身大贵，传世相承，无有休已。子等今身端正，亦是大道覆之。富贵贫贱，亦是大道使之。为之丑恶，亦是道炁耳。但一心信道，道不虚言。坐中亿千万玉女，闻说是法，悉大喜悦，各各三礼，当化人受奉之矣。
　　道言：凡人学道，道炁至深，自不睹之，当信经文，经文道示。无经者，世人安知道哉。经为人目，目能远视，分别青白、善恶、大小，无目不知也，经文亦复然矣。道士之学，先当存信，信乃有经耳。当次奉师，师能导人。圣人玄远，隐形不见，唯当奉师耳。为先有道缘，乃有师故，故令知道。学仙行道作斋，一一念师，天人玉女，自然助人善心矣。斋法一日二夜，三时行道也。
　　道言：昔有一国，多有虎豹，道中食人。时有三洞道士，男女之官，入山采药还，道中见人，问之，曰：道中无虎也。行人知虎在道中，诳道士曰无虎也。道士等往之，虎化成鹿，见道士不惊，亦无恶心。道士等闻道中无虎，喜而急去。天人护之，知行人诳道士，心正天自遂之覆护耳。是以道士之法，但立信心。信心存者，自然附人耳。是南海焦买，将八十人，入山求
　　仙，居山七年。天下恶鬼，日有百万人，来下试之。道士大众等，永无恐心，我奉太上无极之契，何汝小鬼，来恐我也。一存信意无移易，鬼自然去。道士等天女化之，后悉得上仙矣。是以道士，唯存心信耳。此西晋惠帝后，司马氏南渡江时事。
　　道言：甲子之年，六夷侵於中国。中国无主，司马移度吴地，江左自立为帝。后金刀兄弟王治，天下太乐，人民翕翕，四夷无事。至辛巳年，小小六夷动乱，乱至壬午、癸未纭纭。甲申有灾，灾水四十丈。若无水者，多是大兵，虏当南下而无害，九州悠悠。会真君金刀之末，帝移治长安之地，地不受人也。当去之时，土人先去，侨人在后，自然天炁，非人意也。道士玄门，国主敬奉，道法欣欣，六夷亦伏。中元更立，明王治化，无有刀兵恶心之人矣。流居之民，逻复中都，天下安乐，唯集太平也。西晋永嘉至宋末初时事，已应讫。
　　道言：壬午辛巳年，有见道士入山，断谷休粮，以求仙道。又见道士不贪世荣，追师勤苦，以求仙道。又见道士不务俗缘，一心奉经，以求仙道。又见道士不妻不娶，以求仙道。又见道士专心自役，为临执苦，以求仙道。又见道士不食，供养供师，以求仙道。又见道士不惜财物，广造经像，以求仙道。又见道士多受契箓，以求仙道。又见道士弃妻，不仕国王，以求仙道。
　　又见道士日日劝人，以求仙道。又见道士广造治靖，以求仙道。又见道士奉师不慢，以求仙道。又见道士不作有为，以求仙道。
　　道言：人行道奉师，师前曳卧踞坐，见师不惊，调诳师徒，十无一实。若此之人，令汝虚耗，天人诛之，不尽天年。奉师当如臣见天子，岂可憍慢，人不有轻也。师虽常人，鬼神之主，汝以奉之，神来附汝。若汝不敬师，师亦不待汝敬也。但师有仙灵营护之神，神怒诛人，所以汝等道士，深自慎之矣。
　　道言：自今至辛巳年，当有赤人。赤人长三尺七寸，三亿万人，居东海水中，亦有学仙道士。南海有八十万人，人身长九尺，亦来入中国受道，时人或不识之矣。水人在海中曲山上，亦有男女居在水中，时出九曲山上，有学道人多端正，天下无有此比矣。水中人王三百夫人，夫人悉受道法，天人玄女之仙化之。三洞大经，布流於西海，亦有人长一丈七尺，亦有夫妇之道，行道异於中国之人矣。王方平、麻姑，日日往彼化人。此国亦有水人，身长一丈六尺，多有女人，少有男子。王身长二丈九尺，及三千夫人，各有三十六王子，不食五谷，天人亦往来水下，作金玉七宝之室，人身亦衣金玉七宝之衣也。中国人得，亦不能别之。行则乘风而驾雨，亦有自然之道炁矣。此之水人等，居在水下，水在上流耳。海中大虫，非世人所知，亦有大马，大牛如大马，人头百亿，万种不以一物也。无可比之者矣，世所无此也。
　　道言：世间人有三十六种人也。东海外九万里，赤月支山，山高九亿万丈，上有三头共一身，身如蛇也。不食五谷，食人、虫、鹿、乌、兽，人身能飞行。南海外三十万里，有竹山，山高七十万丈，中有一角人，人长六丈七尺，亦食虫乌草木耳，语不可了。西海外七十万里，人长五尺，食石沙水，语不可解。北海外五十万里，亦有一山，山高二百丈，山上有人，一身三面，人长九尺，不能食谷，食草子耳。不知人事，有阴阳夫妻之炁，生子如人，而走及飞乌，虎狼畏矣。
　　道言：此水人三千年乃死，山中野人三百年亦死耳。不知有道，无有礼义矣。正有中国之人，知礼义耳。中国东西南北十四万里，人人知法学大道，有自然天人往来耳。余国无有此也。十方无量国，此是异国，不同小小国。圣人所居，自非太上仙人，不得往彼也。元真仙人曰：何国，国为几里，是中国之次也。天尊告太上曰：中国长安是也。东至海隅，南至吴楚之外郊，西至厨宾，北至沙漠，悉是中国之名也。然今之人礼道，正有中原、吴楚、蜀汉、建业、洛下之人耳。男女信法，刑楚江夏、南阳周地为上矣。葱岭西凉，北地玄菟之人，少学仙之人矣。
　　道言：天下之宫，杜阳宫为上，武当山其次。中国有九十万亿宫，宫有七十万小宫，宫中有三千万人。山上有四十九山，中之上者，杜阳山。山东西千二百里，山可住平，休旬旸谷，入二百里可隐。昔有法师，往化道法，三洞流布，旬中有应飞仙之人，籍超、杜玄之、邢彤法、李马进、张奴、刘石子，贵此之等，悉上升为师矣。仲山有古人住处，今人名曰详川。周惠王小子得仙，宫在其中。其中人多有得仙者，道士后世人得值，见此法师三洞经者，悉得飞仙也。此川人后世男女，亦多有道士，值遇圣人耳。何以故？古之仙人董玄可，居在其中，得仙久矣。时来化人，人民信道者，此仙人等教示之耳。
　　道言：后世有三千道士海中来，凤凰百眉，宫官在西域北山中，伏羲之弟居处也。伏羲本．居仇池山上，亦在西域牛山。女娲山亦是古之圣人住处，在详川，周时有三万仙人居此山上。
　　道言：云台山，岷玄山，绵竹山，赤石山，龙和山，宁蜀山，山上有古人，仙人住在蜀中，城都人。壬午辛巳，三洞为上汾阳山、巴慜山、上五山。在巴西梓桐山也，多有古之仙人居地、林窟。道士后世门门，悉是玄女玉仙所化，日日往彼化之法师矣。行十方，出浮山、巴山、建平山，有仙人七十万人隐矣。
　　道言：奉道之家，三会之日，诣师不得阙也。凡三会诣师，皆责天租一硕，不得一胜少也。库仓吏考人，令人家中不利，六畜暴死，所为不成，此天下毒疫耳。三会诣师，香三两以为常事。凡请师，亦有法礼调御，不得空也。若有疾病急疾不论，供敬如父，不得有慢。出一宿亦拜师，师止则止耳。道士坐案治职，无贵贱也。参座考问，无复后殃，集未恕鬼也。若受经多而治小，多经者为大也。治大无经，乃小治矣。
　　道言：受道奉法之家，当供肃天租，年年自输诣治，自当忧之，不可令师道也。天人诛汝，一蚪不足，师启天曹，主人还受殃罪，不豫师也。世人愚痴，乃反怨师，师不得，亦无罪也。一一上闻者，令汝道民不利耳。夫受道及经亦然，但不能一一如法也，不可虚也。世人多穷，不肯自力，但望虚得，闻师多责案法科令，无能受者，此为自欺人也。道士心慕道门者，当自励力，求信物令备，具从法心中元元，师可为除之耳，不绝然无也。
　　道言：自今以去，天上黄书契令，并经为上。不复受者，今世黄赤紫府也。有不受者，考炁近人矣。何以故？三洞流布，令人有病急，但唤三洞道士入治，稽首烧香，香火消之，自然万事散了耳，不须章也，天曹上从。壬午辛巳年，不受人章，为世人作章，主人考死，师亦有罪。作章一通，随事取生人口中辞语，三师若八师，五师若一师，上治东向，贡章步虚，咏诵便止，自然鬼兵消憩，亦须饼果缅食扶章也。自今以去，一一扶章，礼毕再拜。
　　道言：夫人受箓符契，一将军已上，悉应供养，乃受质信如法，一一不得宽也。天上黄书，八人食耳。治以经都通，作者十二人，人食此为常范矣。世人不知，多作无奇也。道士作福，日月作之，斋讲为先，奉师在心。若一旦不如法，轻慢於师，师慢不终月旦，十五日朝拜谒经，礼其十方，并礼师者，妄行一步，步有三十六考，罪罪入无擢地狱，求出无谐，莫望仙道也。
　　道言：自今以去，辛巳、壬午年，三洞流布，布化天下。天下之人，不复章奏。男女奉经入山者众，女人多受经，天女化之。甲申过者，道炁方盛，六夷伏信，诸仙亦同法一家耳。道士自今壬午年以去，亦作冠褐裙帔三法衣策杖耳。一日一食，过中不准，断一切荤酒，亦不尝。教化俗人，为事不得犯科。男女相度，智者为师。不得畜生，生之物正，乃然一身耳。经书为
　　业，入山中人，月月长斋，斋空食菜耳。入山十人、三十人、百人，一处广作田植、园菜、五菜、屋舍四方，并斋堂楼阁，不得一人、二人、三人独住。鬼神欺人，经法不可独。斋堂人多，月月三斋，日日三时，上香礼拜十方，此为神来附人矣。二人一人独在山中，复不立法建斋，直独在山中，虫鹿亦在山中耳，此为何异也。当奉明师，师多才技，又多经文，乃一人上，可佳多多。遂上十人者，不可住也，况复二人、五人也。此不伏山神，山神欺人，人亦不吉矣。
　　道言：人以黄书，受来经久。不得师过度，日日有考。令人多病，田蚕虚耗，宅中不利，不终年寿，中道而夭。又复不可还师符契，神已入人身中脏腑，故令人疾耳。若奉法行道，三师度者，无他也。道士受经，工经为大者，升仙之本。是以众师之中，经师为大也。仙人玉女，莫不敬经师。凡符契为上也，道士不受诸符契，不名道士也。不奉三洞，非道士也。空受内外黄赤紫府，小小道士耳。要当受《五千文》经书，上符契事事受之，乃得上仙矣。
　　道言：道士入山，若人间奉师。师死者，往茔视之。葬埋以礼，衣带如法。七日哭泣，便为作斋。斋者，七日一作之，满三七日便止耳。弟子死，师亦看视，如之法，不可杀生祀之也，随时饼果可耳。道士后世之人，按经文用之焉。不用者，天人矣，终不与死也。余物悉与之耳。
　　道言：后世人必治三洞之上，原值此飞仙经者，即见太上面像也。不能入山者，但逐延林山，可远世人。十里、五里绝别之处，多种五菜木林田圃。月月作斋，斋令不废。化度愚人，令奉三宝。师无大小，奉尊则贵。昔罗和年九十八岁，师年十六岁，日三度礼拜师，侍从左右，恭敬不慢。世人见之，叹曰：此老翁嵩首西垂之年，乃向此年少小儿拜也。天人玉女曰：此是老翕宿世之师耳，小儿虽小，智深远矣。
　　道言：师徒弟子，先世之重缘，亦如父子耳。皆是先身相逐一处，来久结誓累劫，非只今相亲。作恶缘者，亦复然也。若国主、大臣、方伯、二千石，今与此道士学仙，善者亦先世缘耳。自不重缘，不得为师宗父子矣。今之聪明，乐经耽书，皆以先世习来久也。师徒亦耳，共同一心，积来久矣。誓为师友，以见此经，今乃受之。受之智者，此人先身以学来故也。时不知世之事，谓其人聪明，此亦明矣，然伏读来久矣。
　　道言：后世多疫鬼，鬼兵杀人。道士可教人八节日斋，一村共作之，多多为善耳。立春日，春分日，立夏日，夏至日，立秋日，秋分日，立冬日，冬至日，正月十五日，七月十五日，十月十五日，大斋日也。道士此日作斋，按大法。学仙道士，三日三夜转经行道，其福无量也。道士之法，自非师徒，大者为兄，小者为弟，不得称□仆也。生鬼诛人，道士慎之焉。欲八节日斋者，但择野水岛洲之上，清诤简寂之所，一荐巽也。
　　道言：自壬午之后以来，复奏章，不复受世间黄书契令，天女所受，无门而受。自今以去，至癸未之年甲申过者，不复用问黄书契令，直此天下黄书耳。若正受世间黄书者，不得上仙。若男女之人，先无仙箓者，但与十童子一将军已上，便受天上黄书契令。三师若一师之，亦是大道士也，便可经契耳。世人不知大水来近，不肯受道，大灾之时，奄然死尽。奈何奈何。若不能多受者，受《五千文》、《化胡经》 亦善矣。
　　道言：自今以去，至壬午辛巳，有女人道士，多有受三洞。入山者，亦多女道，男子反少也。玄女常下来，化作年少女子，入人间受。甲申之后，男女十三已上，悉受十将军、童子、天上黄书契令。何以故？世转信道。麻姑、杜兰香与安期生、唐公房化人，悉受道士，门门有之，经书为上，斋讲日夕多矣。江左吴楚，汉秦蜀郡，多有习道之人矣。
　　道言：三洞出世，仙人日下，道士男女，当勤经契，多受符箓，一心信善，念师功德，供养道士。道士无贵贱，有请消灾，香火不得有违一旦也。道士自有吏兵侍卫，不得一旦一夕有违。吏兵当告人愆过，天使吏兵违人。夜去身中吏兵，还自诛人。亦令人疾病，病人久考，令人不健。诸色梦寐不吉，吏兵为之也。昔有一人女官，人请消灾，诳人言曰：我今日身中不诤，不可入治，不得消灾也。诳人之罪，后二月日，女官下血，三年遂不消瘥。卜师占曰：汝有罪，罪甚大，天曹考汝耳。女官自思，惟正有此诳人，恐必此罪也。请道士作斋，忏悔一月耳，乃还瘥矣。
　　道言：自今以去，告后世人，汝等受道，夫妻对受，不得偏也。夫受黄书，三师过度，道受黄契。不过身考，后世不复人身也。况复求仙也，亦不得诳人也。奉道不香火，身必有考，考及子孙。昔有二家相近，都悉受黄书内外大契。一家得三师过度，日日行道，道士消灾，触事好日，不违人意，夫妻上仙，天人护之。有一家亦受，而不过度，而无三师，自共相拓，遂不行道，不终天寿，二年中皆灭门族，天人诛之矣。受道须一一顺其经文也。
　　道言：世人多痴，夫妻共奉道，奉道以妬忌，不合行道，道炁吏兵怒之。后死，死入火车八风地狱中，一日三死三生，七十万劫，不复人身。脱得复人，有人之形，无人之情，聋驮疮痉，为人形丑陋，身体臭处，人不喜见，道士慈心化人，远此弊矣。道士麓衣蔬食，写经多学，奉师为事耳。教诸后世，男女道士，明自思之也。
　　道言：道法难值，值者稀耳。后世见者，勤恭奉之，不惜财物。道士为人之师，亦不足多取人财。道士欲奉佩，所望期仙，亦不可贪惜矣。自除妻子，其生口牛马，勿足贪也。昔日，亦有妻子布施、卖子受经者，不唯一人也。自古及今信道者，一人、二人者矣。
　　道言：《三洞大经》，经之上者，然不如《飞仙经 》之上也。何以故？《飞仙经》，十方大道太上，一切仙人玉女，游化世界，化人说之，中有无量神人兵马守之。有人受之者，神仙护之，无不吉利也。后世辛巳、壬午年，以此经天下流行，世人讲诵，胜於余经。道士斋戒，多转此经，此经能令人飞仙也。三洞多容，亦有尸解仙、住仙，此经无也，正有飞仙耳。此经二十卷，天人玉女，十方仙人，所共尊敬之矣。
　　道言：自今至壬午、辛巳年，道士急化世人受道，大灾欲起，天放疫炁，瘟毒流行杀人，为多恶人故也。若有作功德者，鬼兵别之。道士至其年月水灾之时，劝人作治舍，受奉三洞正经，经契在身，吏兵力士自然攘恶耳。水来不久，当在甲申。甲申无者，兵刀灾运，百姓纭纭。后甲申大水荡除，当尔之时，更立天地，不唯今日之天下也。
　　道言：世间多有恶人，故三洞不时，布亦少耳。众生可念，与泥同流，鬼兵诛之。奈何奈何。太上与文始，三日三夜在玄都官中，惟念众生生死，何方度之。乃入金匮之中，取《太上太虚经》、《飞仙经》二十卷，付与太宗法师，令得授世间之人也。
　　道言：自今壬午、辛巳年，道士往往有值此《飞仙》、《太虚经》者。上党除文之申执，当值此经文上仙矣。女人二十六万人中，受经入山中也。
　　道言：自今有人值此师，师授此经者，十方飞仙、五岳仙人、玉女无极丈人、一切玄女，咸来共护此受经之人。若此法师所住之处，天下太和，五谷丰熟，人民安乐，帝王老寿，天人日日来下教授之，助此国主治化矣。
　　道言：道士之功德，令如此耳。若国主、大臣、方伯、二千石，复能奉受者，位至无穷也，天人自为守护之耳。终毕此人等，不令犯恶也。众中一切闻太上说此经，各各大喜，悉皆受化，稽首礼拜，皈依三宝。
　　太上洞渊神咒经卷之二十竟
　　
