
　　经名：无上黄箓大斋立成仪。五十七卷。宋留用光传授，宋蒋叔舆编撰。底本出处：《正统道藏》洞玄部威仪类。
　　无上黄箓大斋立成仪卷之一
　　三洞法师冲靖先生留用光传授太上执法仙士蒋叔舆编次
　　仪范门
　　序斋第一
　　灵宝十部飞天妙书，三十六卷，生於元始之先、空洞之中。天地未根，日月未光。幽幽冥冥，无祖无宗。灵图革运，玄象推迁。真文玉字，元始登命。太真按笔，玉妃拂筵。铸金为简，刻玉为篇。秘於玉京七宝玄台紫微上宫，众真侍卫，朝庆灵文。生天立地，开化神明。上谓之灵，施镇五岳，安国长存；下谓之宝，灵宝玄妙，为万物之尊。其量莫测，巍巍太空。旧科四万劫一出，皆传宿有金名刻简、来生应为仙者。玉宸大道君，愍兆庶之涂炭，哀地狱之苦恼。殷懃恳请，下降世间，斯实斋法之祖也。和天安地，保国宁家。度死济生，求仙学道。共弘斯经，难以言宣。太上大道君，告高玄大法师曰：夫来入吾法门，上希神仙，飞腾穹苍。次愿家国安宁，过度万患。消灾灭祸，请福求恩。当先修灵宝斋，上解宿世重过，拔度恶缘；下解己身积行以来，所犯罪愆。勤行斋直，坐致飞仙，此治行之本、求道之原。学无此法，徒劳心神。宿根不解，圣道泯泯。古闻其言，今希见其人矣。太极真人曰：灵宝无上斋，皇老君天尊大圣，常修奉不倦，而况道士仙人，可不翘慕之乎。高上老子曰：道家所先，莫近乎斋。斋法甚多，大同小异。功德重者，惟灵宝斋。世希能学之矣。学之者，皆大乘之士，前世积庆所锺，去仙近也。清斋诵经，仙道自成，何必藏山薮也。昔正一真人受命导世，奉荷灵宝，自以斋法旨趣渊微，法禁森严。非愚浅始学，所可明了。乃妙出五称文，撰立正一斋法，目为旨教，以遗祭酒箓生。灵宝之教，秘而不传，仙人口口相授。太极仙公始笔之书着，敷斋威仪之诀。陆天师复加撰次，立为成仪。祝香启奏，出官请事，礼谢愿念，罔不一本经文。张杜二师继出玄风，益畅登坛俯仰之格。相去虽数百年，前后盖一辙也。至於痛庸师之不学，悯流谷之无识，非非相承，其失不悟。以简便为适当，以古法为难行。则自张万福天师以来，尝病之矣。今世醮法，徧区宇而斋法几於影灭迹绝。间有举行之士，又复不师古始。信末师而哂前哲，是流俗而悖经教。坛仪乖疏，科式舛谬。甲造乙习，遂成旧章。切切用力於徼，影响谲诡幻怪之间，以为舍是则无以起信末俗。而紫阙洪仪，玄台秘典，所以度天人，息生死者，窜易殆尽，日就湮微，可胜痛哉。夫三洞诸斋，莫不以神经为本、忏谢为先。登坛启祝，罔非龙汉旧文，依文而行，是为斋法。今将十部妙经、三洞经科、灵宝玄范及留冲靖所传古斋一宗轨仪行遣，参以所受法诀，考证编次，修为成书，合三十六卷。以上追张杜二师之遗躅，仍以斋法修用一门，总其纲领，订其疑误。各释经文之所从出，随事为之辨正，庶俾结斋之士，得所遵承，据文便可施用。虽非亲遇太上面授仪则，然经文炳着足为章程。道由人弘，何有不可。天尊告太上道君曰：吾於龙汉之中，与三宝相随。逮至赤明，世世出化，教道三乘。已得道过去及上圣大神诸天帝王妙行真人，莫不承范威仪，修行大法，以成自然。君今方当试教三代，探索真文，宜备天仪，开度群品。使有心者，得成神仙。灵宝三元宫中，有三部威仪，合二十四条。上元总真、中元总神、下元总仙，上应二十四真，中应二十四神，下应二十四气。八景三部，兀始之宗。今悉以相授，其道尊重，谨勿轻传。来世运促，人心破坏，必生异念，不信经法。吾经当还三元宫中，须至清炁三代交际、龙精乘晨、世道太平，吾经复出，下世开度。今真文秘典，尚留下世，未还三天。正使真仙，复出现世，亦知不易斯文也。斋法品类，方便多门。礼祝启显，随用或别。至於威仪俯仰之格，相远不能以寸，大要不越诸此。苟能以清虚为体、恬澹为用，安神定气，心府泰然，思神念真，依仪行事。以之祈真，真必降矣。十部妙经，灵宝诸斋之祖。建斋之时，施镇坛内。供养尊礼，所不可阙。留冲靖有云，以三洞真经为道本，以十方忏谢为真诚。精思九朝，密投三简，斯言尽之矣。行斋之士，当职参三洞，身受上法。庶於斋事，无所窒碍。傥冒时宜行自速玄宪耳。然十部妙经，世亦罕备。且有终身不得盻其篇目者，敬开具安镇斋坛合用神经，如左。傥使经教，流布世间，则斋法庶不泯没矣。
　　斋坛安镇经目
　　凡灵宝斋会，皆可施用。
　　太上灵宝元始五老赤书玉篇真文天书经
　　洞玄灵宝赤书玉诀妙经
　　洞玄灵宝运度大劫经
　　洞玄灵宝丹水飞术运度小劫经
　　洞玄灵宝天地运度自然妙经
　　洞玄灵宝空洞灵章
　　洞玄灵宝玉京山步虚经
　　洞玄灵宝自然九天生神章
　　洞玄灵宝无极大道自然真一五称符经
　　洞玄灵宝诸天内音自然玉字
　　洞玄灵宝八威召龙妙经
　　洞玄灵宝智慧上品大诫经
　　洞玄灵宝智慧罪根上品诚经
　　洞玄灵宝三元威仪自然真经
　　洞玄灵宝长夜之府九幽玉匮明真科
　　洞玄灵宝智慧定志通微妙经
　　洞玄灵宝金真法轮诚业本行上品妙经
　　洞玄灵宝玄一三真劝诚法轮妙经
　　洞玄灵宝无量度人上品妙经
　　洞玄灵宝诸天灵书度命妙
　　经洞玄灵宝灭度五炼生尸妙经
　　洞玄灵宝三元品戒功德轻重经
　　洞玄灵宝宿命因缘明经
　　洞玄灵宝仙公请问经
　　洞玄灵宝仙人请问本行因缘众圣难经
　　洞玄灵宝道引三光妙经
　　洞玄灵宝三都八景神仙二十四生图经
　　洞玄灵宝飞行三界通微内思妙经
　　洞玄灵宝药品
　　洞玄灵宝芝品
　　洞玄灵宝变化空洞妙经
　　洞玄灵宝消魔宝真安志智慧本愿大戒上品妙经
　　洞玄灵宝真文要解经
　　洞玄灵宝太极真人敷灵宝经文斋戒威仪诸要经诀
　　洞玄灵宝斋说光烛戒罚灯祝愿仪
　　建斋总式第二
　　经曰：开度七祖，救拔三涂。黄录大斋，最为第一。应验开度，先审其人。实诚恳切，皈依信向，在於科法，甚为宣行。方可许其奉示，以投‘状式，并斋中法信状。建坛要在洞天福地、靖庐名山、玄坛宫观，不经兵阵战场、屠坊刑狱、生产冢墓、秽恶之地。仍卜三元八节、五腊三会等日，启斋更符。庚申、甲子、四始十直、天恩天赦，名曰良日。若专度姐先，则要在亡者七七、百日、大小祥远忌之日相合。斋主营办斋中法信讫，携诣师门，投拜请师，受状毕。即引斋官诣道前，取信香，焚以启奏。既承投词，严命同学同志，同学谓上道伺坛伺师之友。同志谓同其志，普为幽明者。苟非其人，和气不生，有堕功果。共建斋功。受词之后，师与斋官弟子，冥心一意，专以开度为念。修文修事，悉令具足，不使临用有阙。择日建立斋坛，坛心三宝位上，施帐座宝盖。中安神经，内坛设十九香案、旛花灯纂，铺设如法。有图坛前左右，分立六幕。有式中置九幽神瞪。或於天门上坛外四围，依法然灯。有图增之东南，铺回耀轮灯。有图坛之东北，铺九狱灯。有坛坛之左，序立炼度堂，供养炼魂圣位；坛之右，序立神虎堂，供养摄魂圣位；坛之东南，设受度堂，即斋主家九祖亡人位次遥对坛所。坛之后，正面铺设道场，列上帝御座於中，两旁列醮筵圣位。於道场前，左别设正一师位，供养天师、玄师、女师、嗣师、系师。又别设从章灵官位，供养宝章中仙寮灵官等。未关启斋坛前，凡进章奏，并於道场内行事坛前，向外立土地承差监临正神位、前期三十二日，或二十四日，更看所度亡人多寡为则关召功曹符使土地，预告三清、玉帝、天皇、北极东极、五师三官、天枢院、地水岳府、天下都大州县城隍，坚立宝旛，告盟三界。有式辟一处为诵经室，开启转经，宣开启疏。自此逐日精专修诵，度人上品、生神宝章、金箓度命、得道救苦诸经。礼诵朝天九幽忏法，称扬玉皇宾号、太乙天尊、十方洞灵睿号，以多为功。印造焚化，功力有限。自此师与斋官等，入靖对斋，不交外事。前期十日，七日亦可，量事为之正奏三清、玉帝、勾陈、紫微、后土、东南二极、九幽朱陵洞渊真王、十方五老九天上帝、三十二天、木公金母。申日月二宫、五星四曜、五方五斗、南北二斗、五师三官、灵宝监斋正一三师、三省五府、三元四圣、九天天曹，诸真天真皇人、飞天神王、雷霆真宰、十极真人、南昌上宫符命经箓、水府都水监、五岳四渎、九江九垒、地府洞天、太岁尊神、龙虎君等。牒天下都大城隍、州县城隍、系祀正神。诸道诸狱，九州社令，蒿里相公，水陆关津，五方境界，冥关幽路，五道大神，六道都案，监坛正神。关本司官将。札司命土地。专牒三界直符、神虎追魂使者，赍持公文，预诣地水职司，根寻系荐亡灵、请领赴坛，伺候开度。次立迁神、超度等旛。有式关奏已讫，法师书篆，开度符箓。先期七日，或五、四日於道场内，拜奏启告，玄穹解秽宝章。以次进拜，酆都赦罪章，告行元始符命救苦真符、玉清拔幽魂真符、破地狱真符、太上勑赦生天宝箓青宫九龙符命。接续进拜，开通道路、沐浴炼度诸章。前期两日，法师预集，羽流登坛，演习威仪。先正斋一日，临午声锺。坛官斋主，威仪执事，祗请法师，入靖默堂。各先议定职次，会书职状，依斑序立。请法师就座，斋主九礼三伏，长跪座下，致词请师升坛。俟师允请，赞引法师，升高座祝香，敷座启盟毕事，下座，书结盟状。知职榜引，法师出堂立幕。斋官同师，至玄师堂中，上香，请玄师下降，点酌宣疏，读结盟状，一就焚燎。五帝幕，请五帝下降，点酌宣疏，读结盟状，一就焚燎。次天师幕，请天师下降，点酌宣疏，读结盟状，疏焚燎如上仪，留结盟状在幕。次三师幕，请三师下降，如玄师幕之仪。次三官幕，请三官下降，如五帝幕之仪。次监斋幕，请监斋下降，如三师幕之仪。旋至外坛户外，序立坛下，法师率众，各执水盂杨枝，诵净天地咒。以次升坛，洒净毕，依法禁坛。至神虎堂，关发玉札落景。法师升坛分灯，侍灯依式然点，令内外周徧。法师退归静默堂，斋官弟子具威仪，祗请法师升坛宿启。法师斋官，参谒六幕。先五帝，次三师、监斋、三官、天师，次玄师幕法师率众官，列班序立玄师前。斋官上香，捧词函，自述修斋意讫。度词法师，法师受词告斋，吟道赞。次赞引至都门外，序立坛下，法师上香启白，侍经宣启坛疏，焚燎坛外，鸣金钟玉磬，依法升坛。旋至地户，法师密咒入户，率众官以次升中坛，至天门。法师独升内坛，上香行事，依料宿启，敷露真文，宣灵官疏，说戒补职，宣禁回幕，参谢纠过，依法礼灯，召灵沐浴，引灵朝礼，送灵归位，讽经咒食。第一日，正斋。参谒六幕，依料三时行道。二上转经，每朝引灵至坛下，参朝三宝，忏谢罪愆。发炉、出官毕，引灵朝坛大谢毕，引灵复位静夜，法师至九狱神灯前，祝告王清，破地狱真符。依式忏灯，诵九清梵唱破狱咒，持策杖，发符破狱。有仪，或宿启夜未摄召，先为之尤妙。礼九幽神灯，忏回耀轮灯。第二日，正斋行道，如第一日之仪。静夜，普召九泉六道，全形沐浴，设斛炼度，施戒传符。第三日，正斋行道，如第二日之仪。晚朝进升度亡灵宝章。静夜，宣行炼度，变炼亡魂，传授九真妙戒，告行长生灵符，给付券诰，斩灭三尸，飞度五户，升上法桥。牒天门守御诸神，保举亡灵，上登天府。第四日，侵晨。或先一日亦可关发设醮，请状奏三清上帝，申三官大帝。克日进投龙简，依式次第，散坛进拜，言功朱表，还戒纳职，奉辞三宝，解坛下榜。次辞五帝三师，监斋三官，天师。次至玄师前，回向礼谢，拜送彻幕，瘗简投龙。斋官弟子礼谢，法师受礼。至夜，设醮谢恩，进奉车辇钱马。功德都疏三清玉帝、灵宝五师，言功三官，申东岳，回兵牒城隍，回祠出给无札付功曹土地等，依格推功。竣事，法师归堂，弟子拜谢，交贺礼成。
　　镇信第三
　　经曰，古人淳朴，怀道抱德。不贪不欲，各足於身。但用志诚，自可通感。不须财宝，玄合天真。末代时浇，人民矫诈。唯吝财货，不识因缘。贱命重财，亡家破国。内怀万恶，外结凶犴。相继灭亡，未曾自悟。念是之故，令遣散之。一则外贼不起，内外安静。众祸消除，所以质信效心、以财为首。财既可舍，心亦随之。圣善明通，随夫心意。高天厚地，玄圣上真。非信不通，非心不感。通感之至，在乎信焉。
　　金龙十三枚十枚镇＋方，三枚随简投之
　　金龙各重一两，长三寸六分。国用上金，公侯大臣次金，士庶银铜涂金，并可通用。科曰，龙者，上天之驿骑也。传送通感，龙驿为先。负简，即腾信三官；效誓，即告盟十极。镇信之法，以龙为首。阙者，考属阴官曹。
　　镇彩十一段十段十方，一段命信
　　东方青纹九，南方绛纹三，西方白纹七，北方皂纹五，上方碧纹三十二，下方黄纹三十二，四维黄纹各一十二。十方合一百三十六。天子匹数，诸侯丈数，士庶尺数。本命纹缯、天子诸侯紫色，士庶以本命纳音色。匹丈尺数，各随本命。外加一，以表延生之信。科曰，纹缯者，显五行之色，象十方之气。降十天，致五帝，通真效信，请命祈灵，不可阙也。阙者，考属天官玄都曹。
　　镇十方纸墨笔砚一十副纸，每方用一十二幅
　　科曰：建斋行道，或救拔亿曾万祖，先后亡灵。或请福祈恩，消灾谢过。则四司五帝、三界十方，纪录善功，校定罪名。当以纸笔为录功纪善之籍，质信於十方，不可阙也。阙者，则十天五帝，不录其功；九幽三官，不除其过。阙者，考属三官曹。
　　镇十方香花十拌
　　科曰：香者以通感为用，隔氛去秽。花者以鲜洁二为美，表瑞效珍，请福祈真。香花为本，香以沉水降真，花以香洁木生者。无花，可用五彩剪成，以镇十方，不可阙也。阙者，考属阴官曹。
　　镇米二斛四斗或一斛二斗
　　科曰：米以镇信天官，增加品禄。阙者，考属天官曹。
　　镇油二斗四升
　　科曰：油者，阴类也。阴中生阳，以油镇阴，官续阳景。阙者，考属阴官曹。
　　镇炭二十四斤
　　科曰：炭者，阳类也。阳中生阴，以炭镇阳，官资阴气。阙者，考属阳官曹。
　　镇钱一万四千或二千四百，或一千一百
　　科曰：金钱一万四千，以代上金之信。质心三界，告盟十天。阙者，考属天官玄都曹。
　　槿木简三面
　　简各长一尺二寸，阔二寸四分，厚二分。科曰：简者，记也，告也。记世之功，告盟上真、上下正方。天子以玉为之，玉有九德，礼天地之信也。余皆槿木为之，或□木，丹界五行。丹书国号年月、建斋之所，及法师姓名。投於名山大洞、灵泉龙穴及斋坛之中，告天地水三官，使着明斋事，奏于上境。阙者，考属地官九都曹。
　　镇十方玉璧十枚、投龙璧三枚
　　十方璧、各径二寸四分，厚二分。图形虚中。科有正洁之德，可以盟感上真，故以为信。若投龙简，当以青丝金钮，缠而副之。青丝以代割发，金钮以代歃血，上告三官也。投龙璧，天官苍璧、圆形，地官黄璧、方形，水官黑璧、六出形。阙者，考属地官九都曹。
　　投三简，金钮二十七枚
　　投简之法，当用金钮，以副于简。三简，用二十七钮，各径九分，圜其外，如圜之刑。国家用金，臣庶以银铜涂金。龙简、璧、钮式，详见斋法修用门。
　　威仪第四
　　科曰：太上三尊，居玄都玉京之山，七宝玄台紫微上宫。十方世界、上圣高真，一日三来，旋行朝谒。执符把箓，建节持幢。吟咏洞章，烧香散花。奏钧天广乐，鸾唱凤舞。万真称庆，三界齐欢。今之斋法，登坛朝奏，吟咏步虚，一象玄都玉京也。威仪法式，莫不备焉。
　　节一对
　　五色丝为之，上下五层，悬竿头上，金凤衔绶带。
　　幢一对
　　珠盖珠网，八角一层，悬朱竿木胎，左龙右虎，龙虎衔绶带。
　　旌一对
　　似节，无龙凤绶带，三层，五色丝为之悬竿。
　　珠旛一对
　　珠锦玉佩，金凤衔之悬竿。
　　五明扇一对
　　以木雕成金彩装，上布星斗，中列五岳，下绘海渎。坚以朱竿。
　　鹤羽一对
　　以木刻成鹤翅，坚以朱竿。
　　香炉、几案、裀席二十副
　　三宝一，十方十，高功都讲奏案各一，六幕六，坛外香案一。此是斋坛所需之数，他处所用，不在此数内。
　　章函章案
　　函，槿木或□木、梓木为之，长一尺二寸八分，方阔二寸八分，正中上下，开三印池。案副之赤松子历云，章案长二尺二寸，高八寸，仍须曲脚，以□楠梓木为之，违科夺算。
　　龙头书刀
　　削治名籍，辍恶举善，落死上生。斋章之中，此亦为最。可刃长六寸、柄作龙形。刃以古铁为之，柄以银六钱为之拜表用，不可阙。
　　灯烛
　　行道礼诵，灯烛为急。非惟启奏所须，抑亦消禳所用。经科具有多寡，要在随力所营。或止依金箓简文所载，然之照曜诸天，续明破暗。下道九幽地狱，上映无极福堂。功德之中，此最为上。或兼诸香液，杂以兰膏。各令合仪，自然降福。其烛十方各一，三宝前二，奏案前一，六幕等处，随力设之。然灯所以续明照夜，太阳已出，当令侍灯法师，依法灭灯。今世日中亦然灯烛，所当革除。
　　无上黄箓大斋立成仪卷之一竟
　　无上黄箓大斋立成仪卷之二
　　三洞法师冲靖先生留用光传授太上执法仙士蒋叔舆编次
　　坛幕第五
　　科曰：礼天地，通真灵，当建坛，以申至敬。三洞斋仪，规范不同，各见本法。灵宝黄箓斋坛，具式如左。
　　内坛十门，用长纂十八枚，短纂十枚，合二十八枚。以绛绳或青绳，三度栏之。第一度，自长纂花头下，连门通栏之。第二度，自短纂花头下，栏之。第三度，去第二度，二尺来许栏之。要与第一度绛绳，高低相似。其第二度、第三度绛绳，止栏空处，勿栏门也。又於长纂头，十字交加，绷绳悬挂小旛及吊枝花之属。十门之外，各依方位，挂三十二天婶三十二首。每两纂之间，施一灯纂。遇夜然灯。中外级坛，亦施灯纂，长七尺，并自坛面量起为则。纂上花头之属，不在数内。坛三级，各高一尺五寸，或一尺二寸，或九寸为则。
　　中坛四门，用长纂八枚，短纂二十枚，合二十八枚。开四门，余悉用绛绳或青绳栏之。旛花相间，并如内坛。法应登斋行道，止自地户出入，余三门不可往来。常叮咛临坛执事等辈，六职之外，或添副职，参赞行事，当次侍灯下立班。今世知磬掌仪，即古都讲之职。表白即古监斋之职。点酌直坛即古侍经之职。手炉即古侍香之职。直灯烛即古侍灯之职。坛官各不举职，而六职之外，始多冗名矣。
　　外坛，止於离宫，开一门出入。用长纂九枚，短纂十六枚，合二十五枚。除离宫外，余悉栏之。旛花灯纂相间，如上法。执威仪者，每坛一面，分定三人。遇步虚旋绕，依次而行。常令一面有三人执威仪，旋绕不可令疏密不均也。
　　坛外然灯，总十有六，合一百五十九灯。太岁灯，随年建。本命、行年、大小墓灯，随斋主生属安之。本命行年灯，随十二支转。大小墓灯、以五姓纳音推。十方九宫、二十八宿、五岳灯，并於逐方然之。七祖九幽灯，本法然於中庭，恐妨行事，可於西南然七祖灯，於鬼户然九幽灯。田先生斋坛图，又有六甲十直诸灯，无所经据。金箓简文，亦无礼祝之法，今删去。坛席狭处不可铺灯，可於别处安之。依仪礼祝，此广成先生之意也。
　　道户灯二
　　本命灯三随生年。
　　行年灯七男一岁起寅，女一岁起申。
　　太岁灯一随本年。
　　大墓灯三宫羽辰，商丑，角未，征成。
　　小墓灯五宫羽戌，商未，角丑，征辰。
　　七祖灯七东北。
　　九幽灯九分八方，中央寄西南，立牌云东方风雷狱灯之类。
　　夹门灯二与道户灯相对，列於门之左右。
　　二十四炁灯二十四东南。
　　八卦灯八分八方，各各立牌子。
　　九宫灯九分八方安，中宫寄神名立牌，书某宫灯。
　　十方灯十立牌。
　　二十八宿灯二十八匀布四方，起角之轸，各立牌名，云某宿灯。
　　三十六天灯三十六天门。
　　五岳灯五分四方安，中岳寄西南，各立牌。
　　右於各灯下立一牌，书灯名，云道户灯、角宿灯之类。
　　内坛十门黄箓简文灵仙品曰，十门，榜广三寸三分，长二寸四分，随方色。
　　东方　青华元阳门朱书青榜，卯地。
　　南方　洞阳太光门黄书赤榜，午地。
　　西方　通阴金阙门黑书白榜，酉地。
　　北方　阴生广灵门青书黑榜，子地。
　　东北　灵通禁上门白书黄榜，寅地。
　　东南　始阳生黑门白书黄榜，辰地。
　　西南　元黄高晨门白书黄榜，申地。
　　西北　九仙梵行门白书黄榜，戊地。
　　上方　大罗飞梵门青书白榜，亥地。
　　下方　九灵皇真门黄书青榜，巳地。
　　中坛四门张清都仪，与此不同。天门黑书黄地，地户赤书黄地，日门赤书朱地，月门白书黑地。
　　天门青书黑榜，亥地。
　　地户黄书赤榜，巳地。
　　日门黄书青榜，寅地。
　　月门黄书白榜，申地。
　　外坛八卦纂，中开一门
　　震宫洞青之炁青书黄榜，正东卯地。
　　离宫洞阳之炁朱书白榜，正南午地。
　　兑宫少阴之炁白书青榜，正西酉地。
　　坎宫洞阴之炁黑书赤榜，正北子地。
　　巽宫梵行之炁黄书黑榜，东南巽地。
　　坤宫梵阴之炁黄书黑榜，西南坤地。
　　乾宫梵通之炁黄书黑榜，西北乾地。
　　艮宫梵元之炁黄书黑榜，东北艮地。
　　八卦纂之外，周回依法然灯，以花柱栏之，坛纂八十一枚张万福天师科法，用六十四枚，盖坛止两层，外止列八卦纂耳。
　　长纂三十五枚，枚长一丈，九尺出土。短纂四十六枚，枚长七尺六寸，六寸入土。坛纂三重，务在精好雕木漆画，作莲花火珠之形。上级中门，用长纂十八枚，短纂一十枚。中级四门，用长纂八枚，短纂十六枚。外级於离宫开一门，出入用，长纂九枚，短纂二十枚。以绛绳五百尺，作三度栏之门，两旁各刻镂日月瑞云之形。又於三级之外，立花柱，各高三尺，或五尺，以青绳糜之，护净隔凡。正中开一门，出入而已。
　　右按下元黄箓简文灵仙品曰，拔度罪根威仪，当於中庭开坛。四面四角，上方下方，合十门。中央纵广二丈四尺，四面标纂，榜题门位，上下整饬。又曰安中门毕，於十门外，开天门地户、日门月门四角，合作四门，纵广合长三丈二尺，名四界都门。安八卦标榜经中，止云两级，盖法天象地之义。今依广成先生仪范，建坛三级，如或地形窄狭，不可依科，营建立止上中二级。外级就平地为之，务在变通，不可胶柱。外级止阔二尺，亦可。但中级拜跪，不可狭也。如上级二丈四尺，中级当三丈二尺。上级一丈八尺，中级当二丈四尺。
　　杜广成先生曰：常情所见，皆以露坛为宜。殊不知诚之所感，则九天非遥。志所不通，则跬步为隔。若丹襟动於真圣，注念合於神明，岂屋宇之能蔽乎。且敕坛之后，尚不可坛内逆行，及外人干犯，忤真违禁，科式甚严，况风雨不常，晴景难久。苟或关奏之际，雨泽骤来。失雍容庠序之规，有匆遽奔驰之乱。首尾既紊，诚敬全亏。故儒家，沾服失容，不祭，盖虞於此耳。以此论之，则坛在宇下，终始周旋，固无失於礼容，自可期於通感。
　　右立坛，要取方位端正，坐北面南。如宫观屋宇，基址坐向不同。当以方位东西南北，定坛之坐向，或背或偏，却所不拘切。可迁就坛位坐向，取屋宇端正也。
　　玄师幕，居坛之东一次坛之南
　　灵宝玄师，为三天化主，乃阐教之师。应宣行斋事，当先关启，证盟斋功，张帐幕，设圣像几案，供养如法。
　　五帝幕，居坛之西一次坛之南
　　五老上帝，主人天功过之录，证质斋功。古斋在五方案上。杜仪令就三师位北，别张帐幄，设圣像几案，供养如法。
　　天师幕，居坛之东二次玄师幕之南
　　正一天师，为三天法主，乃出法之师。应有斋修，皆当关启。张帐幕，设圣像几案，供养如法。杜仪无此
　　三师幕，居坛之西三次五帝幕之南
　　经籍度三师，为开度之宗师，资存念之首。各张帐幄，於坛之西，设圣像几案，供养如法。
　　三官幕，居坛之东三次天师幕之南
　　三官大帝，主三元考校之籍，证录斋功。张帐幕，设圣像几案，供养如法。
　　监斋法师幕，居坛之西三次三师幕之南
　　监斋大法师，为灵宝斋法之主。监临斋事，张帐幕，设圣像几案，供养如法。
　　右六幕，立於坛序。务在量地宽狭，随宜铺设。留冲靖立三师位於坛内，却添正一三师之幕。盖自龙虎演教，相沿用之今依杜仪，置三师帐於坛之西。如屋宇窄狭，不可立六幕，当就东西二向，各设一幕。每幕设三香花案，仍以幕帟之属，就案分隔之。遇有参谒，并当中相通行事。东一幕，仍须移玄师居中，天师左，三官右。西一幕， 五帝居中，三师左，监斋右。盖三幕并而为一，则当以中为尊，而左右相次也。
　　炼度堂
　　列炼度帝真仙众之位。冶炼亡灵，迁升幽爽。设圣像几案，供养如法。屋宇窄处，临炼度夕，随宜设之。
　　神虎堂
　　列神虎夫人将吏之位。帐幄供养如法。此堂常帘幕，无令外人出入。
　　监临所
　　列城隍、土地、监坛正神、承差神吏等。在坛之西。杜仪云，关召敷奏，传感上玄。凡建斋坛，土地为首。亦宜设位，遥对坛前。香花几案，供养如法。
　　受度堂杜广成仪，立于东南上。
　　迁拔九幽，洗涤玄祖。宜设位遥对坛所，列系荐亡灵之位。肴馔供养如法。
　　静默堂
　　中设高座及大法师座，众官座列两旁，中列斋法祖师之位。供养如法。
　　靖室
　　高功法师行持书篆、符箓之所。中列天真皇人、黄箓院真宰、符箓中典箓灵官等。供养如法。
　　普度堂
　　外设菱郭，中安斛食。立六道位，肴馔供养如法。近水际为之，尤佳。
　　诵经堂
　　中设三清三宝之位。香花供养如法。才开启毕，即集道众於此。转诵讫事，具疏宣忏。
　　请师第六
　　科曰：开度天人，救护群品。非师不度，非师不仙。况建斋请福，济度存亡。必得其人，庶获通感。在於备受图箓，闲练斋科，知俯仰之仪，明进退之格。思神念真，若面奉金阙；关启敷奏，若躬朝玉皇。庠序得宜，闲雅无失。注心丹至，精诚通感，乃可谓之师矣。若法师佩三洞、众官参洞玄者，可着之。阙人之处，可洞玄为法师，紫虚正一为众官。斋法出於灵宝，属洞玄。以此行之，理亦为当。其他十戒，白简道士不可着职升坛。此外窃预名号，自贻冥谴。登斋众官，要在契心协志共建斋功。一或异同，有伤和气，隳堕功果。盖以皇天厚土，幽府重泉，十方无极之乡，三界难量之际，非得至人，誊词启告，依式关宣，则何以和同天人，蒙福幽显。如是末学下士、泛泛之流，道行既不素充，斋法又非闲习，惟务财利，冒昧宣行，非惟徒役精神，虚费财宝，将见学法未备俯仰之格，进止有犯太真之科，擿埴冥行，自速玄宪，建斋之主，岂免负累乎。结斋之士，虽不厌多，然德行难全，恭勤者少。大凡以七人已上，至十四人为率如。乏人之处，无身佩真文上法者，则不必广延，滥备名数。今世道教陵夷，互相宿习。凡受箓者，止就宗坛，请箓词及法服帖为据，俨然自称某箓弟子，冠裳楚楚，殊似可观。欺夫罔道，无甚於此，所宜痛哉。不使登坛纵坛，宫阙处亦须备受都功盟威箓者，方可着之。
　　众官法服品位第七
　　科曰：一服者，所以旌礼也。登坛朝真，不容紊乱。经图备职箓高卑，用以彰明各在法度。始於正一，终於讲师。高下之仪，一如定制。
　　正一法师
　　玄冠，绛褐，黄裙，绛帔。二十四条丹火玉佩。斩邪之剑，长二尺四寸。
　　紫虚法师
　　玄冠，黄裙，黄褐，黄帔。二十八条青玉佩。紫虚阳光之剑，二尺八寸。又五帝召灵之剑，明玉佩。
　　洞神法师
　　玄冠，黄裳，青褐，黄帔。三十二条白玉佩。太一三元之剑，三尺。又三皇太乙之剑，青玉佩。
　　洞玄法师
　　芙蓉冠，黄裳，紫褐，紫帔。三十二条明光玉佩。八景挥灵之剑，三尺六寸。又五帝威灵御邪剑，素玉之佩。
　　洞真法师
　　元始冠，青裙，紫褐，紫帔。青裹表三十九条，珠玉绣履。震灵之座，玉简瑶笏，震灵之剑。左右垂玉佩珠珰。前后通真召灵之符。或仙衲云霞之帔。
　　大洞法师
　　元始冠，黄裙，紫褐，五色云霞帔。剑佩如洞真法。
　　三洞讲师
　　元始冠，黄裙，紫褐，九色云霞之帔。无剑佩。
　　如上品职高卑，皆为朝真法服。升坛以朝真交灵也。宝海云，剑者，辟邪制非,威神伏魔。佩者，进止动静，外中律度，各有第级也，夫天真上圣，法式威仪。万品千名，变化无极。至於楼台宫阙，结气凝云。恍惚有无，不常厥所。或飞台行馆，空裹转移。或金阙玉楼，虚空化出。或大包宇宙。或细入毫芒。其於羽衣云衫，霞衣玉佩，珠幢宝节，飞印琼冠，瑶笏霓旌，凤舆龙毂，日旗月旆，鹤驾鸾骖，虽资变化之神，亦有等差之秩。所以朝真法服，剑佩冠衣，取象上真、垂仪下士。若其清斋端默，静室凝神。合炁虚无，游心澹漠。密朝大帝，隐叩玄关。无烦服饰之殊，自会感通之要。尊卑品秩，一切泯然。其如行教表仪，立规定体，各循阶序。此可为常按而行之，亦玄门之盛美也。弘法之士，其勉之焉。
　　斋馔第八
　　几营斋馔，饭食随时，饼果蔬菜。并须清净，安置如法。勿使小儿、禽畜污犯，其酥乳酪并不得登斋厨。斋后，茶汤方可，通炁而已。正斋之日，上三宝前及监斋法师、监坛正神献斋。聊以表诚，不在多品。仍於三宝十方及诸幕前，备时果供养，献细茶枣汤。三宝、三十方、十六幕、十四监临，量力献之。每朝发炉后，茶。大谢时，献汤。诸幕参谒时，即便献茶汤也。
　　沐浴第九
　　登斋入静，以洁为先。内以法水洗心，外以香场洗垢。心静则尘念自息，垢除则真气流行。学道之人，常宜澄心定虑，沐浴熏香。可以通达神明，感绛真圣矣。每修斋之前，当煮五香之水以浴。青木、荆芥、零陵、兰香、真檀如无五香之处，可依紫虚元君沐浴解秽法，以竹弃十两，桃白皮十两，以水二斗，煮一两沸，通寒温，先饮一盏。以此沐浴，诸秽自散。凡入靖行香，水漱口谓之除秽。出靖亦如此，谓之闭真炁。
　　日辰第十
　　崇建大斋，要择节会开坛。谓宿启日及正斋第一日散日，更值艮日尤佳。虽得吉辰，仍避丙寅丁卯、丙申丁酉，戊辰戊戌及受死、龙虎偶为善。惟三会无避忌。若启斋也得吉日，而以后届分或值当避之日，测不须忌。拜章却忌六戊日，以天门不开故也。关发文字，避截路空亡、时值大吉小吉、传送功曹为美。
　　三会日
　　正月七日天曹举迁赏会　七月七日地府庆生中会　十月五日水府建生大会
　　八节日
　　立春　春分　立夏　夏至　立秋　秋分　立冬　冬至出玉清经
　　五腊日
　　正月一日天腊　五月五日地腊　七月十五日道德腊　 十月一日民岁腊　十二月王侯腊。逢腊日，是王真人授赵真人
　　小三会日
　　庚申日尸神白人罪过　甲子日方一简阅神祇　本命日百神朝身
　　四始日
　　正月一日　四月一日　七月一日　十月一日
　　十天逐月下降日明真科，拔度死魂罪对上品，常以六阳月每月合十日及八节甲子庚申日，依威仪具法开启。
　　一日，八日，十四日，十五日，十八日，二十三日，二十四日，二十八日，二十九日，三十日。
　　节会日
　　甲午天节，甲申地节，甲子人节，甲辰四时会，甲戌五行会，丙午天会，壬午地会，壬子人会，庚午日会，庚申月会，丁卯真仙会，辛酉星辰会，月三日斗辰会，本命日万神会，出女青律。
　　受死日
　　正月戌，二月辰，三月亥，四月巳，五月子，六月午，七月丑，八月未，九月寅，十月申，十一月卯，十二月酉。
　　龙虎日
　　正月巳，二月亥，三月午，四月子，五月未，六月丑，七月申，八月寅，九月酉，十月卯，十一月戌，十二月辰。
　　圣忌日
　　丙寅丁卯道父忌　丙申丁酉道母忌　壬辰壬戌北帝忌　戊辰戊戌南帝忌
　　帝酷杀日
　　正月庚申日又初二日　二月辛亥辛卯又初九日　三月甲戌庚戌又初十日　四月癸亥日又十一日　五月壬子日又十一日　六月癸丑日又初十日　七月甲寅日又十二日　八月乙卯日又十三日　九月甲辰日又十三日　十月丁巳日又初八日　十一月丙午日又十五日　十二月丁未乙未又十三日
　　月将选时阳日起，大吉顺行。阴日起，小吉逆行。皆以本日支遁起。
　　天罡　太乙　胜先　小吉　传送　从魁　河魁　登明　神后　大吉　功曹　太冲
　　空亡时
　　甲己日申酉时　乙庚日午未时　丙辛日辰巳时　丁壬日寅卯时　戊癸日子丑时
　　天门开闭时
　　阳日，阴时开，阳时闭子寅辰午申戌为阳日
　　阴日，阳时开，阴时闭丑卯巳未酉亥为阴日
　　无上黄箓大斋立成仪卷之二竟
　　无上黄箓大斋立成仪卷之三
　　三洞法师冲靖先生留用光传授太上执法仙士蒋叔舆编次
　　预告门
　　正荐投坛状式
　　乡贯住居，具官位姓某
　　右某，伏为亡亲某非本宗，乃着姓命系某甲子某月时生，於某年月日，在某处命过，享年几岁，葬某处。今月某日届于某节，欲为某亡忏罪，期瑟缩述平生愆过，心常自愧者虑从倾逝，或滞幽冥。愿假修崇，用伸荐拔。兼为合门先远，罔测升沉。夙世业愆，未曾湔洗。乞就某处，开建无上黄箓大斋三昼夜，满散修设，谢恩清醮，三百六十分位或二百四十分位及土恶之家一百二十外，别设宾官位四十分，余并同仰仗道慈，俯超逝识。开明苦暗，普济幽沉。集此殊因，上资家国，利安品物，福佑见存。谨依科法赍备，建斋法信，醮用物仪。具状投上清三洞法师某君门下，伏乞法慈，特赐矜允。言择日开建施行，未敢自专，伏候法旨。
　　岁次某甲子年月　日具官位姓某状
　　可漏
　　状　　　　　　　　授
　　上请三洞法师某君门下
　　具官位姓某谨封
　　普荐状式谓集众财建大会者
　　乡贯住居，欲充黄箓大斋会首，具官姓某，同在会士庶男女等。
　　右某等，幸因宿庆，叨际真风。欲伸追悼之诚，愿假荐严之力。兼为各门先远，罔测升沉。夙世业愆，未曾湔洗。伏闻无上黄箓大斋，功高万法，泽被十方。共发虔诚、同伸修奉。乞就某处开建无上黄箓大斋三昼夜，满散修设，谢恩清醮，三百六十分位。所资功德，普为在会，系荐众魂，及往逝亲缘，囚徒罪爽，解除业累，开证生方。仗此斋功，上资家国，利安品物，福佑见存。谨依
　　科法赍备，建斋法信，醮用物仪。具状投上清三诃法师某君门下，伏乞法慈，特赐矜允。择日开建施行，未敢自专。伏候法旨。
　　年　月　日具位姓某状
　　可漏同前
　　镇信礼物状
　　乡贯具官位姓某，今具建斋镇信下项：
　　金龙十三条，
　　玉璧十三枚，
　　镇彩一十段，
　　命信若干尺寸，
　　纸笔墨砚十副，
　　镇米二石四斗，
　　镇钱二万四千或二千四百，
　　镇油二斗四升，
　　玉简三片，
　　金钮三副，
　　青丝一两二钱，
　　信香若干，
　　朱砂一两二钱，
　　龙头书刀一柄。
　　右件信仪，随状见到。应沿斋艳所须，一一备足。谨具状投灵宝大法司，伏候法旨。
　　年　月　日具官位姓某状
　　可漏
　　镇信礼物状申
　　三洞法师某君门下
　　具官位姓某谨封
　　正荐斋意如非行大法，入内投灵宝大法司，委有窒碍。其奏状云，投臣。申状云，投某。牒札云，当院目。余并同。
　　乡贯某路某州县居具官某人状称，伏为亡亲某乙命系某甲子某月日时生，於何年月日，在某处因患身亡，享年几岁。今月某日届于某节，虑从倾逝刽或滞幽冥。愿假修崇，用伸荐拔。兼为合门先远，罔测升沉。宿世业愆，未曾湔洗。谨赍建斋法信，醮用物仪、投灵宝大法司，乞就某处宫观，开建无上黄箓大斋三昼夜，满散祗设，谢恩清醮，三百六十分位。仰仗道慈，俯超逝识。开明苦暗，普济幽沉。集此殊因，上资家国，利安品物，福佑见存。
　　普荐斋意欲充二字，止发预告用。之发预告后，便除去之。
　　乡贯某路某州县居，欲充黄箓大斋
　　会首，具官某乙同在会士庶男女等如有见任官入会，作官僚士庶等。状称，伏念某幸因宿庆，叨际真风。欲伸追悼之诚，愿假荐严之力。兼为合门先远，罔测业愆，未曾湔洗。伏闻无上黄箓大斋，功高万法，泽被十方。共发虔诚，同伸修奉。谨赍建斋法信，醮用物仪，投灵宝大法司，乞就某处宫观，开建无上黄箓大斋三昼夜，满散修设，谢恩清醮，三百六十分位。所资功德，普为在会，系荐等魂，及往逝亲缘，囚徒罪爽。解除业累，超证生方。仗此斋功，上资家国，利安品物，福佑见存。
　　行遣通用式
　　诸奏申状，用匀净展札纸。前空一掌，后空两掌。关牒用状纸。
　　诸奏状称臣。申状称名。天枢院用司额，称本司。关牒，称当司。
　　诸帝尊并用奏状。圣位以黄签书，临时贴。其余并用申状。
　　诸奏三清玉帝，称道慈勑旨。诸帝，称天慈睿旨。后土，称宸慈圣旨。
　　诸贴黄，分单行写，阔二寸四分高三寸或阔三寸高三寸六分为则。粘状前背后合缝处，书臣名用印。
　　诸倚黄，用小黄签，侧贴太岁下。
　　诸可漏，并贴黄。一位者，用黄签侧贴。两位以上者，用稍阔黄签中贴。两位四位，以右为尊。三位五位，以中为尊。
　　诸方函，不拘奏状、申状，并不贴黄，不称臣，两头止书名。章表符诰，同此。
　　诸奏申状圣位合者，方函题最前一位。
　　诸帝尊，并献龙车。后土皇祇，献凤辇。
　　诸公牒关札引，并批朱。公牒折角，封书名，押字散牒。关札用可漏，押字不书名。
　　诸年辰，若甲子年，则云太岁甲子。自乙丑年至癸亥年，并同。
　　诸御位称陛下，后土称殿下。
　　诸帝称御前，诸真称圣前，神祇称神前。
　　奏
　　玉清凡状内双注者，分正荐普荐用。以意续文，余同此式。
　　具法位臣姓名
　　今据某布政使司某府县某里社居住入前斋意至福佑见存，臣据词难抑，谨集法箓道士一坛，依下元黄箓简文灵仙品格，建立灵坛，结盟立誓。寅奉宝斋，先扬宝旛。上闻斋意，看诵太上真经睿号。择日开启斋坛，恭按玄科，宣扬秘范。仰祈恩霈，普济存亡。除具事由，上奏诸天尊帝，请降睿旨。申三界真司，牒合属去处。各乞照会祟建大斋事理。亡灵某乙，在会系荐亡魂及建斋弟子家，亿曾万祖，历劫种亲。十方九幽，苦魂滞魄。权停考对，落灭恶根。愿假道力，恩光至期，亲朝坛陛，忏雪罪垢，祗受斋功。所有元始符命、宝箓真符、开度一宗、灵文秘篆，及建斋醮谢日，分别具奏。闻欲得三界十方、合属去处，预使闻知，普今遵奉，须至奏闻者。
　　右臣谨录状，上奏玉清上帝元始天尊、上清大帝灵宝天尊、太清大帝道德天尊陛下。恭望道慈，特降勑旨，颁行三界十方，允臣所奏。冒犯天威，臣诚惶诚恐，稽首顿首，死罪谨具，状奏以闻。谨状。
　　岁次某甲子某年月日具法位臣姓名状
　　贴黄
　　奏为某人众会，添等字，后同乞崇建
　　无上黄箓大斋正荐亡亲某等，普荐在会众魂。
　　及十方九幽苦魂罪魄，欲得敕命，颁下三界十方，预行照应事，伏低
　　敕旨。
　　倚黄
　　乞下　三界十方施行
　　可漏
　　如开写奏状三函，每可漏一个，书天尊一位。
　　上清大帝灵宝天尊
　　玉清上帝元始天尊陛下　具法位臣姓名状奏谨封
　　太清大帝道德天尊
　　方函
　　奏状一函谨谨上诣三天门下上清天枢院呈进
　　具法位臣姓名谨重封
　　昊天
　　具法位臣姓某
　　今据某布政使司某府县某里社居住，同三清状，至普济存亡除具事由，飞奏上帝，乞降勑命，及奏诸天帝尊，请降睿旨。申三界真司，牒合属去处。各乞照会崇建大斋事理。将亡故某乙在会系荐等魂，及建斋弟子家，亿曾万祖，历劫种亲。十方九幽，苦魂罪魄。权停考对，落灭恶根。愿假道力，恩光至期，亲朝坛陛，忏雪罪垢，祗受斋功。所有元始符命、宝箓真符、开度一宗、灵文秘篆，及建斋醮日，分别具奏。
　　闻欲得三界十方、合属去处，预使知闻，普令遵奉，须至奏闻者。
　　右臣谨录状，上奏太上开天执符御历含真体道昊天玉皇上帝陛下，恭望道慈。后同三清状结
　　贴黄
　　倚黄并同三清
　　可漏照状，圣位佥圣位换易
　　天皇
　　具法位臣姓某
　　今据某布政司某处，同昊天状，至须至奏闻者。
　　右臣谨录状，上奏勾陈星宫天皇大帝陛下恭望天慈，特降睿旨，颁下三界十方，合属真司。允臣所奏，冒犯天威。同三清状结，至谨状。
　　贴黄同三清状，改勑旨作睿旨
　　倚黄同三清
　　北极
　　具法位臣姓某，
　　今据某布政司某处同昊天状，至须至奏闻者。
　　右臣谨录状，上奏紫微中天北极大帝陛下，恭望道慈，特降睿旨，颁下三界十方、合属真司。允臣所奏，昌犯天威。同三清状结，至谨状。
　　贴黄同三清状，改勑旨作睿旨
　　倚黄同三清
　　东极
　　具法位臣姓某
　　今据某乡贯居住同天皇状，至须至奏闻者。
　　右臣谨录状，上奏东极宫中大慈仁者，寻声赴感太乙救苦天尊御前，恭望道慈，允臣所奏。特降睿旨，颁下三界十方，咸令遵奉。仍乞慧光，照彻幽夜。使受苦众生，出离幽暗，得睹光明，普诣斋坛。承功超度，冒犯天威。后同天皇状结
　　已上可漏并同前式
　　贴黄，倚黄并同天皇
　　无上黄箓大斋立成仪卷之三竟
　　无上黄箓大斋立成仪卷之四
　　三洞法师冲靖先生留用光传授太上执法仙士蒋叔舆编次
　　天枢院缴状
　　灵宝大法司
　　本司据乡贯某人状投称入前斋意，至福佑见存，本司祗按玄科，修崇斋法。今预行飞奏上帝，告盟三界真司，牒合属去处。欲乞敕命睿旨，颁下幽牢应干、合属去处。咸使闻知，崇建大斋事理。将亡故某乙　在会系荐等魂，及建斋弟子家，亿曾万祖，历劫种亲。十方九幽，苦魂滞魄。权停考对，落灭恶根。建斋之日，特与赦拔冤愆，亲朝坛陛，祗承符命，开度超生。今发奏状五函，重封印全，须至开申下项：
　　三清上帝陛下，
　　昊天玉皇上帝陛下，
　　勾陈星宫天皇大帝陛下，
　　紫微中宫北极大帝陛下，
　　东极太乙救苦天尊御前。
　　右谨具状，申三天门下上清天枢院。伏乞径为通奏，恭请敕命睿旨，早与颁降施行。谨具申闻，伏候昭报。谨状。
　　岁次某甲子某年月日具法位姓某状申
　　五师应奏状称臣处，申状并改称名
　　具法位姓某
　　今据某布政使司入前斋意，至福佑见存，某据词难抑，谨集法箓道士一坛，依下元黄箓简文灵仙品格，建立灵坛，结盟立誓。寅奉宝斋，先扬宝旛。上闻斋意，看诵太上真经睿号，择日开启斋坛。恭按玄科，宣扬秘范。仰祈恩霈，普济存亡。除具事由，飞奏上帝。乞降敕命，及奏诸天帝尊，请降睿旨，申三界真司，牒合属去处。各乞照会，崇建大斋事理。将亡故某乙　在会系荐等魂，及建斋弟子家，亿曾万祖，历劫种亲。十方九幽，苦魂罪魄。权停考对，落灭恶根。愿假道力，恩光至期。亲朝坛陛，忏雪罪咎，祗受斋功。欲得三界十方，预知修奉，须至申闻者。
　　右某谨具状，申玄中教主上清灵宝圣师真君，三天大法天师正一静应真君，灵宝经师真君，灵宝籍师真君，灵宝度师真君圣前。伏乞圣慈，特降圣旨，下三界十方、合属去处。预知今来修奉大斋事，特与照应施行。冒犯圣威，某下情无任惶悚之至，谨具申闻。谨状。
　　岁次某甲子某年月日具法位姓某　状
　　可漏
　　灵宝五位圣师真君圣前具法位姓某谨封
　　方函
　　申状一函上诣灵宝五位圣师门下
　　具法位姓某谨重封
　　三官
　　右某谨具状，申上元天官紫微大帝，中元地官清虚大帝，下元水官洞阴大帝右共一状，同五师。
　　可漏
　　三元天地水官大帝御前具法位姓某谨封
　　可漏
　　三元天地水官大帝御前具法位姓某谨封
　　方函
　　申状一函上诣三元都会府
　　地府
　　具法位姓某
　　今据乡贯，同五师状，至祗受斋功欲得岳府酆邓、冥关幽狱，预知修奉，须至申闻者。
　　右某谨具状，申北阴玄天酆都大帝圣前。伏乞圣慈，特降圣旨，下九地幽阴、十宫五岳东岳状改四岳应干拘击罪魂去处，预知今来修奉大斋事理。特与照应施行。冒犯圣威，某下情无任惶惧之至，谨具状申闻。谨状。
　　岁次某甲子某年月　日具法位姓某状
　　可漏
　　北阴玄天酆都大帝御前　具法位姓某谨封
　　方函
　　申状一函上诣北阴酆都宫
　　具法位姓某谨重封
　　东岳
　　具法位姓某
　　今据某乡贯，同五师状，至祗受斋功欲得岳府罗酆、冥关幽狱，预知修奉，须至申闻者。
　　右某谨具状，申东岳天齐仁圣帝御前。伏乞圣慈、特降圣旨，下九地幽阴、十宫四岳应干拘击罪魂去处，预知今来修奉大斋事理。特与照应施行，冒犯圣威，某下情无任惶惧之至，谨具状申闻。谨状。
　　岁次某甲子某年月日　具法位姓某状
　　可漏
　　东岳天齐仁圣帝御前　具法位姓某谨封
　　方函
　　申状一函上诣东岳泰山府
　　具法位姓某谨重封
　　水府
　　具法位姓某
　　今据某乡贯，同五师状，至祗受斋功欲得江海河读、水府去处，预知修奉，须至申闻者。
　　右某谨具状，申东霞扶桑丹林大帝御前。伏乞圣慈，特降圣旨，下四海九江、五湖四渎、三元水府、十二河源应干拘击考校去处，预知今来修奉大斋事理。后同地府状结
　　岁次某甲子某年月日具法位姓某状
　　可漏
　　东霞扶桑丹林大帝御前具法位某谨封
　　方函
　　申状一函上诣东霞扶桑宫
　　具法位姓某谨重封
　　牒应状内称名处，并改作当司
　　都大城隍牒
　　灵宝大法司　牒上　天下都大城隍主者
　　当司今据某乡贯，入前斋意，至福佑见存当司据词难抑，谨集法箓道士一坛，依下元黄箓简文灵仙品格，建立灵坛，结盟立誓。寅奉宝斋，先扬宝旛。上闻斋意，看诵太上真经睿号，择日开启斋坛。恭按玄科，宣扬秘范。仰祈恩霈，普济存亡。除具事由，飞奏上帝，乞降敕旨，及奏诸天帝尊，请降睿旨，申三界真司，牒合属去处。各乞照会，崇建大斋事理。将亡故某乙，在会系荐等魂及建斋弟子家，亿曾万祖，历劫种亲。十方九幽，苦魂罪魄。权停考对，落灭恶根。愿假道力，恩光至期。亲朝坛陛，忏雪罪垢，祗受斋功。欲得所属去处，预知修奉，须至专牒者。
　　牒候到请详前项，备去事理。疾速指挥，移文冀、衮、青、徐、扬、荆、豫、梁、雍州社令，及诸府、州、县、镇城隍，互相关报，咸使知闻。今来修奉大斋事理，火急根刷。管下久滞幽阴、无由度脱、孤魂滞魄、冤雠执对之众，各令分头考对先次，攒类诱谕，俾令舍离恶缘，发生善念，同候建斋之期，当再牒请指挥，发遣赴坛，濯炼形神，参朝太上，闻经听法，解负除冤，故受斋羞，祗承功德，普沾开度，俱遂超生。上应大道之慈悲，下显斋功之广博，牒请依应施行。谨牒。
　　岁次某甲子某年月日牒
　　批朱牒上，天下都大城隍主者
　　印阶法位姓某押
　　折角封正面
　　谨　具法位姓某　押　封
　　背面
　　灵宝大法司　牒上　天下都大城隍主者
　　州城隍
　　灵宝大法司　牒上　某州城隍主者
　　当司今据某乡贯，同都城隍牒，至须至专牒者。
　　牒候到请详前，备去事理。疾速指挥，移文诸县城隍，并管下乡镇、里社正神县隍牒，改作移文管内乡镇里社正神应干香火去处。咸使知闻，今来修奉大斋事理。至期放逐孤魂滞魄等众，前来歆受斋羞，祗承功德。更请关会诸处诸祠，庙祀正神。各各预集神兵，伺候建斋。预期前来，卫护灵坛。扫除厌秽，隔绝荤辛。钤束孤魂滞魄，毋令妄起冤心，潜害人命。开坛请为监临，祗伺宝驭下临、真游降格。斋事圆成，言功举迁。牒请依应施行。谨牒。
　　县城隍牒同前州城隍牒，折角封，正面背面同前式，神位同牒改易。
　　关
　　四直功曹关子
　　灵宝大法司
　　当司今月　日　时，发紧急奏状五函，申状一函，重封印全，上诣三天门下上清天枢院，请进须至关发者。
　　右关某甲子年年直功曹使者，某甲子月月直功曹使者，某甲子日日直功曹使者，某甲子时时直功曹使者。准此斋管，前去分明投进，申上云程之中，不许稽迟。有所遏截，摄赴近狱，依律施行。故关。
　　岁次　年月　日　时关
　　批朱关四直功曹
　　印法阶姓押
　　可漏正面
　　具法阶姓　押　封
　　背面
　　灵宝大法司　关　四直功曹使者
　　功曹符使关子
　　灵宝大法司
　　当司今月某日某时，发紧急文字下项一申状五函，重封印全，上诣灵宝五位圣师门下，三元都会府，北阴酆都大帝宫，东霞扶桑丹林大帝宫，东岳泰山府，或别引沿路土地传送亦可已上，并请逐处申　上。
　　右关某年年直功曹使者，某月月直功曹使者，某日日直功曹使者，某时时直功曹使者，上界直符使者，中界直符使者，下界直符使者。准此赍持，前去逐处分明，申上云程之中，不得时刻稽滞。故关。
　　岁次　年月　日关
　　引
　　都大城隍司土地引
　　灵宝大法司
　　当司某月某日某时，发紧急公牒一角，仰赍赴天下都大城隍司投落，须至指挥。
　　右引某处土地，及前路应干经由地分土地，准此指挥，资管上件公文，火急递传。前去分明投落，在路不得住滞时刻，及有揩磨损失。如或稽违，罪归有处。
　　岁次某年某月　日某时引
　　具印阶位　押
　　州县城隍引
　　又同都城隍司土地引引改作某州县城隍主者，前通下右引某州县城隍同下
　　钱马状单
　　功曹直符钱马单
　　灵宝大法司
　　今据斋主某人备到金钱几分，从马几骑。
　　右谨奉上四直功曹使者、三界直符使者，伏维鉴纳。谨状。
　　今月　日当司支钱马状
　　将吏钱马单
　　灵宝大法司
　　今据斋主某人备到金钱几分，银钱几分从马几骑，奉上灵宝大法司灵官功曹、金童玉女、天将天兵，上清天枢院天将天兵，以下，随法师所受法开列，不可拘此。北极驱邪院神将神兵，玉枢五雷院雷将雷兵，岳府统兵助法二大将马步精兵等众。
　　右请准此，受领。
　　今月　日当司支钱马单
　　土地钱马单灵宝大法司
　　今据斋主某人备到金银钱几分，从马几骑，支送天下都大城隍司下，沿路土地。
　　右仰准此，受领。
　　今月　日当司支钱马单
　　县城隍司土地单状同前式
　　无上黄箓大齐立成仪卷之四竟
　　无上黄箓大斋立成仪卷之五
　　三洞法师冲靖先生留用光传授太上执法仙士蒋叔舆编次
　　正奏门
　　奏
　　三清
　　具位臣姓某先据某乡贯入斋意，至福佑见存臣据词难抑，已於某月某日预告，先扬宝旛，上闻斋意。今按下元黄箓简文灵仙品格，建立灵坛，崇修斋法。恭依次第，宣演真科。进拜天官济度诸章，颁行元始符命、金箓白简、救苦真符，太上敕赦生天宝箓，玉清拔幽魂、破地狱真符，青宫九龙符命，神虎玉札。赦拔亡故某乙　在会系荐等魂，及十方九幽、囚徒苦爽，出离长夜，祗受斋功。谨取某月某日开启斋坛，召摄亡魂，赴坛受度。某日清旦为始，正斋行道，三日九朝。某日夜普设清净，无碍斛食，夜斋炼度，六道四生，孤魂滞魄。某日夜水火变炼，系荐亡魂。传授九真妙戒，告行元始符命。金箓白简，长生灵符，给箓破券，保举超升。事毕，拜表言功，解坛满散。某日夜祗设三界高真，清醮三百六十分位，仰答洪恩，投龙进简。除具事由，备奏诸天帝尊，请降睿旨。申三界真司，牒合属去处。将所荐亡魂姓名、生死年月，别具帐状，申三天门下上清天枢院，伺候救旨，乞与颁行外。臣尚虑所荐，一切亡魂，宿缠业垢，永闭幽途。非假天恩，无由济拔。及有元始符命，宝箓真符，开度一宗，灵文秘篆。并监卫斋坛，灵宝官属，宣通召命，诸司将吏，所合请降，依式宣行，须至奏闻者。
　　右臣谨箓状，上奏玉清上帝元始天尊陛下。恭望道慈，允臣所奏，颁降符命，付臣奉行。特赐敕旨，普告诸天、日月星宫、璇玑玉衡、四司五帝、司命司录、韩君主录南昌上宫、诸地诸水、五岳灵山、三官九署、十二河源，长夜之府，九幽之中，无极世界，一切神灵。各令照应，赦拔亡故某乙　在会系荐等魂，暨修斋弟子家，亿曾万祖，历劫种亲。十方九幽，苦魂罪魄。深愆重过，宿对恶根。咸与惟新，悉从开宥。得出幽夜，来诣斋坛。沐浴形神，参真听法。忏除罪业，受炼更生。更乞颁下南北两宫、阳精阴魄主者，十方神王典者，灵官玉女，上章曹治，玄都蛟龙驿吏，察命童子，护法威神，龙虎骑吏，三元将军，监卫斋坛。灵宝官属，南昌炼度官君，神虎追摄将吏，各令知委，应臣请召，分形降气，显助宣行。俾魔障不生，斋功成就。先亡超化，见在利安。家国沾恩，幽明蒙福。建斋之日，伏愿三光朗耀，四炁和平。俯赐恩光，证明修奉。冒犯天威，臣诚惶诚恐，稽首顿首，死罪谨具状，上奏以闻。谨状。
　　岁次某甲子某年月　日具法位臣姓某状
　　贴黄
　　奏为某人，乞蒙建无上黄箓大斋正荐亡故某乙　普荐在会众魂及十方九幽，苦魂罪魄。今欲颁行符命，请降官将。追摄赴坛，依科开度。乞降救命，颁下三界十方施行事。伏候救旨。
　　倚黄
　　乞降付三界真司施行。
　　可漏，方函并同预告门
　　上清
　　上清大帝灵宝天尊
　　太清
　　太清大帝道德天尊此二位，各一奏状。并与玉清状，起结相同。
　　昊天
　　具法位臣姓某
　　先据某乡贯，同三清状，至投龙进简除具事由，备奏上帝，乞降救命。及奏诸天帝尊，请降睿旨，申三界真司，牒合属去处。后同三清状，至奏闻者。
　　右臣谨录状，上奏太上开天执符御历含真体道昊天玉皇上帝陛下，恭望道慈，同三清状，至幽明蒙福冒犯天威。臣诚惶诚恐，稽首顿首，死罪。谨具状，上奏以闻。谨状。
　　年月贴黄倚黄并与三清状同
　　天皇
　　具法位臣姓某
　　先据某乡贯，同三清状，至投龙进简除具事由，备奏上帝，乞降敕命。及奏诸天帝尊，请降睿旨，申三界真司，牒合属去处。将所荐亡魂，生死年月，别具帐状，申三天门下上清天枢院，伺候敕旨颁行外。臣尚虑所荐亡魂，及十方九幽，囚徒罪爽，宿缠业垢，永闭幽途，非假恩光，无由济拔。及有开度一宗符命并南北两宫、合属官吏，欲得颁降，依式宣行。须至奏闻者。
　　右臣谨录状，上奏勾陈星宫天皇大帝陛下，恭望天慈，允臣所奏，特降睿旨，下三界十方、九幽重阴、冥曹幽狱一切去处。各令照应，赦拔亡故某乙　在会系荐等魂，暨建斋弟子家，亿曾万祖，历劫种亲。十方九幽，苦魂罪魄。特与消除罪录，落灭恶根。令诣斋坛，普受开度。参真听法，受炼更生。仍乞颁下南北两宫、阳精阴魄、水火二司主者，监卫斋坛灵宝官属，南昌炼度官君，神虎追摄将吏，咸令知委，应臣请召。分形降炁，显助宣行。俾魔障不生，斋功圆就。先亡超化，见在利安。家国沾恩，幽显蒙福。冒犯天威，臣诚惶诚恐。同三清状式，结至谨状。
　　贴黄同三清，至依科开度，乞降睿旨，颁下三界十方施行
　　倚黄同三清状，后土至三十二天、木公金母诸状，贴黄倚黄，并相同
　　北极此一状起结，与天皇状并相同
　　紫微中天北极大帝。
　　后土
　　具法位臣姓某
　　今据某乡贯，同天皇状，至伺候敕旨颁行外须至奏闻者。
　　右臣谨录状，上奏承天效法厚德光大后土皇地祇殿下，恭望宸慈，允臣所奏，特降睿旨，下三界十方、九幽重阴、冥曹幽狱合属去处，各令照应。特与系荐亡魂，幽途滞爽，解除罪对，赦拔冤愆。得睹光明，普承开济。参真听法，受化更生。上愿国祚绵长，寰区静谧。雨旸时若，灾沴潜消。普及含生，同臻道果。冒犯宸威，臣诚惶诚恐。同天皇状，结至谨状。
　　贴黄
　　奏为某人，乞崇建无上黄箓大斋正荐亡魂某乙　普荐在会众魂。及十方九幽，苦魂罪魄。今欲开坛，依科修奉。乞降睿旨，颁下三界十方施行事。
　　太乙
　　具法位臣姓某先据某乡贯，同昊天状，至伺侯敕旨颁行外，臣尚虑罗酆幽远，泉曲重深。不假慧光，无由通济。所荐亡魂，无边罪爽。业缘报对，神识沉沦。欲得救拔冤愆，返生魂魄。及有开度生化，一宗符命，未敢擅便告行，须至奏闻者。
　　右臣谨录状，上奏东极宫中大慈仁者寻声赴感太乙救苦天尊御前，恭望道慈，允臣所奏，特降睿旨，宣告救苦真人，九光童子，奉青官符命，秉威神慧光，照烛三途，开明五道。北都泉府，出受苦之众生；南极朱官，下炼魂之仙众。特与亡故某乙　在会系荐等魂，及十方九幽，苦魂罪魄，除愆宥过，解结涤瑕。水注阴符，火飞阳候。起朽骸而复秀，使枯骨以成人。昭显形仪，庶彰道法。参朝太上，度品南宫，永处福龄，闭封债业。九朝启奏，五日告盟。恭乞证明，济苏亡殁。庶使沈沈五道，普沾生育之私；寂寂九幽，咸沐慈悲之化。全依洪造，成就斋功。冒犯天威。同昊天状，结至谨状。
　　贴黄
　　奏为某人，乞崇建无上黄箓大斋正荐亡魂某乙等普荐在会众魂及十方九幽，苦魂罪魄。今欲颁行符命，追摄赴坛。依科关奏，乞降睿旨，颁下三界十方施行事。
　　九幽
　　具法位臣姓某
　　今据某乡贯，同昊天状，至伺候敕旨施行外，臣尚虑朔狱幽途，泉酆土垒。拘击罪魂去处，未即放释前来。有妨开度，须至奏闻者。
　　右臣谨录状，上奏九幽拔罪天尊御前，恭望天慈，特降恩命，下三官九署、五岳九州、北阴酆都、内外宫洞、冥关幽治、长夜泉扃、十方九幽、一切诸狱，效职主司，考官掾吏，各令照应。特与亡故某乙　在会系荐等魂，及九幽一切苦魂罪魄，勾消生前历劫罪考之名，削除殁后无穷冤报之目。焚烧业簿，落灭恶根。俾离幽关，获沾斋法。更乞慈光下烛，照破重泉。使受苦众生，永离恶趣。无边滞爽，咸沐善缘。幽夜开光，罗酆罢对。冒犯天威，臣诚惶诚恐，稽首顿首。同昊天状，结至以闻谨状。
　　贴黄同太乙
　　南极
　　具法位臣姓某
　　今据某乡贯，同昊天状，至伺候敕旨颁行外，臣尚虑所荐亡魂，久沦幽夜，迷失本真。必假阳精，陶形易质。除已建立水火华池，依科炼度，欲得南昌一行官吏，如期下临，及有炼度生化，一宗符命，未敢擅便告行，须至奏闻者。
　　右臣谨录状，上奏南极长生大帝御前，恭望天慈，特降睿旨，下三界十方，合属去处，照应赦拔亡魂，开明罪爽。仍乞颁下丹天世界、南宫水火二司，朱陵火府、南昌上宫，洞阳之馆、流火之庭，一切真司炼度官将，至期下降，显助行持。俾在会系荐等魂，受化更生，随果超度。四生六道，滞爽穷魂，俱承变炼之功，永离沉沦之苦。斋功成就，幽显蒙恩。冒犯天威，同昊天状，结至谨状。
　　朱陵此一状起结并与南极状相同
　　朱陵度命天尊
　　贴黄二状，并与天皇状同。
　　十方天尊
　　具法位臣姓某
　　今据某乡贯，同天皇状，至伺候敕旨颁行外，臣尚虑所荐亡魂，无边罪爽。有多生之业障，及积世之愆尤。万劫沉沦，终天无解。恭依上圣垂科，九朝忏谢，求哀悔首，释负除冤。欲得诸天神仙，灵官圣众，随词誊奏，恩许原除，须至奏闻者。
　　右臣谨录状，上奏东方无极太上灵宝天尊御前，恭望天慈，允臣所奏，特降睿旨，下十方无极世界、地水冥司、一切去处。照应赦宥亡魂，开明罪爽。更乞威神慧力，散影分形，遍十极之中，彻九幽之内。无边地狱，悉睹天容，拔度亡故某乙　在会系荐等魂，暨修斋弟子家，亿曾万祖，历劫种亲。十方九幽，苦魂罪魄。出离幽夜，落灭恶根。获诣斋坛，普受开度。建斋之日，仍乞敕勒十方神仙、灵官圣众，下临坛席，上奏斋诚。俯赐恩光，证盟修奉。俾建斋弟子，永处福龄，各安正命。阳间有识，阴界无依。俱承忏悔之功，并脱轮回之苦。恩覃家国，泽及存亡。冒犯天威，臣诚惶诚恐，稽首顿首，死罪，谨具状，上奏以闻。谨状。
　　太岁某年月　日具法位臣姓某状
　　贴黄
　　奏为某乙乞崇建无上黄箓大斋正荐亡故某乙普荐在会众魂，今欲开坛，依科修奉，九朝忏谢，首露愆瑕，欲仗灵官，启奏斋诚，原赦超度。乞降睿旨，颁下三界十方施行事。
　　南方无极太上灵宝天尊
　　西方无极太上灵宝天尊
　　北方无极太上灵宝天尊
　　东北方无极太上灵宝天尊
　　东南方无极太上灵宝天尊
　　西南方无极太上灵宝天尊
　　西北方无极太上灵宝天尊
　　上方无极太上灵宝天尊
　　下方无极太上灵宝天尊
　　此九位天尊，各一奏状，起结并与东方天尊相同。
　　五老
　　东方青灵始老青帝九炁天君
　　南方丹灵真老赤帝三炁天君
　　西方皓灵皇老白帝七炁天君
　　北方五灵玄老黑帝五炁天君
　　中央元灵元老黄帝一炁天君
　　此五位帝君，各一奏状，起结并与十方天尊相同。
　　无上黄箓大斋立成仪卷之五竟
　　无上黄箓大斋立成仪卷之六
　　三洞法师冲靖先生留用光传授太上执法仙士蒋叔舆编次
　　奏
　　洞渊
　　具法位臣姓某
　　今据某乡贯入斋意，至福佑见存，臣据词难抑，已於某月某日预告，先扬宝旛，上闻斋意。今按下元黄箓简文灵仙品格，建立灵坛，崇修斋法。恭依次第，宣演真科。进拜天官济度诸章，颁行元始符命、金箓白简、救苦真符，太上敕赦生天宝箓，玉清拔幽魂、破地狱真符，青宫九龙符命，神虎玉札，赦拔亡故某乙　在会系荐等魂，及十方九幽、囚徒苦爽，出离长夜，祗受斋功。谨取某月某日开启斋坛，召摄亡魂，赴坛受度。某日清旦为始，正斋行道，三日九朝。某日夜普设清净无碍斛食，夜斋炼度，六道四生，孤魂滞魄。某日夜水火变炼，系荐亡魂。传授九真妙戒，告行元始符命、金箓白简长生灵符、给箓破券，保举超升。事毕拜表言功，解坛满散。某日夜祗设三界高真，清醮三百六十分位，仰答洪恩，投龙进简。除具事由，备奏上帝，乞降敕命，及奏诸天帝尊，请降睿旨，申三界真司，牒合属去处。将所荐亡魂，生死年月，别具帐状，申三天门下上清天枢院，伺候敕旨，颁行外。臣尚虑朔狱幽途，泉酆土垒，拘系罪魂去处，未即放释前来，有妨开度，须至奏闻者。
　　右臣谨录状，上奏洞渊三昧无量上上太乙天君三洞天尊御前，恭望天慈，特降睿旨，下三界十方、重泉九垒，风梵刚维之境，朔单郁绝之乡，一切阴司、冥曹幽狱，开明罪爽，赦拔亡魂。普及幽沉，俱蒙超济。斋功成就，存殁沾恩。冒犯天威，臣诚惶诚恐，稽首顿首，死罪，谨具状，上奏以闻。谨状。
　　太岁某年月　日具法位臣姓某状
　　贴黄
　　奏为某乙崇建无上黄箓大斋，正荐亡故某乙普荐在会众魂今欲开坛，依科修奉，九朝忏谢。首露愆瑕，欲仗灵官，誊奏斋诚，原赦超度。乞降睿旨，颁下三界十方施行事。
　　真王
　　具法位臣姓某
　　今据某布政司同洞渊状，至伺候敕旨颁行外，臣尚虑所荐，一切亡魂，宿缠障业，拘击幽途。欲得赦拔冤愆，超离苦趣。全神复本，显露形仪。须仗恩光，俯垂济度，须至奏闻者。
　　右臣谨录状，上奏九天采访应元保运南极真王朱陵大帝御前，恭望天慈，允臣所奏，特降睿旨，下三界十方、合属真司，九地幽阴、一切去处。照应赦拔亡魂，开明罪爽。更乞分灵降监，采纳启祈。成就斋功，珍消魔障。降流睿泽，超度亡魂。苦爽无依，普资升济。临坛翊卫，传奏仙曹。均与赏功，进加品爵。覃恩家国，资福存亡。上应大道之好生，下副微臣之恳梼。冒犯天威。同前洞渊状，结至谨状。
　　九天上帝
　　具法位臣姓某
　　今据某布政司某处某乡居同洞渊状，至伺候敕旨颁行外，臣尚虑所荐一切亡魂，宿世今生，迷真逐妄。业缘报对，神爽沉沦。欲得和合阴阳，反生魂魄。结形九炁，育质三元。全赖恩光，俯垂开度，须至奏闻者。
　　右臣谨录状，上奏灵宝自然九天生神上帝御前，恭望天慈，允臣所奏，特降睿旨，下三界十方及九天炼度、生化真司，地水冥曹、一切去处。照应赦拔亡魂，开明罪爽。仍乞俯赐恩光，证明炼度。降九天之神炁，发九地之朽骸。俾系荐亡魂，幽魂苦爽。回骸起死，聚气凝神。落灭恶根，超升福境。更祈殊贶，利佑见存。普及邦家，均沾景福。冒犯天威。同洞渊状，结至谨状。
　　贴黄
　　奏为某人，乞崇建无上黄箓大斋正荐某乙普荐众魂，今欲颁行符命，追摄赴坛，依科开度，乞降睿旨，下三界十方及九天炼度生死真司施行事。
　　三十二天帝君
　　具法位臣姓某
　　今据某布政司某乡某处同洞渊状，至伺候敕旨施行事，臣尚虑所荐亡魂，神爽沉滞，尸魄流荡，必资焚炁，完聚形神。及建斋之日，欲得诸天金童玉女、直符骑吏，下临坛所，上奏斋诚，须至奏闻者。
　　右臣谨录状，上奏三十二天帝君御前，恭望天慈，允臣所奏，特降睿旨，下三界十方、一切去处，照应俯赐，恩光照烛，梵炁流通。俾亡故某乙　在会系荐等魂，及十方九幽，苦魂罪魄，俱离幽夜，悉诣斋坛。陶沐阳精，灌溉胞命。聚神返本，受化更生。仍乞降旨诸天，监斋直事、侍香金童、散花玉女、五帝直符、直日香官、传言奏事、飞龙骑吏等，如期下降，监卫斋坛。庶得启奏感通，斋功御达。存亡受度，家国沾恩。冒犯天威。同洞渊状，结至谨状。
　　贴黄
　　奏为某人，乞崇建无上黄箓大斋正荐某乙　普荐众魂，今欲颁行符命，请降官吏，追摄赴坛，依科开度。乞降圣旨，颁下三界十方施行事。
　　木公金母
　　具法位臣姓某
　　今据某布政司某乡某处同洞渊状，至伺候敕旨颁行外，臣尚虑在会系荐亡魂，业缘报对，神爽沉沦。欲得生炁结形，陶魂铸魄，必资祖炁，变炼形神，须至奏闻者。
　　右臣谨录状，上奏东华木公上相青童道君、九灵太妙白玉龟台夜光金真万炁祖母元君圣前，恭望圣慈，俯赐恩光，监临炼度。降二仪之祖炁，发九地之朽骸。特与在会系荐等魂，炼胎返本，委炁聚形。受化更生，随果超度。更资慧泽，普及幽沉。俱承变炼之功，并脱轮回之苦。庶俾三涂罢对，五道开光。冒犯圣威。同洞渊状，结至谨状。
　　已上状末式，并与三清状同。
　　天枢院状
　　连粘帐状在前，如普度大会，亡魂姓名多者，各函申发，后同。
　　灵宝大法司
　　本司先据某布政司某县某处入意，至福佑见存，本司据词难抑，已於某月某日预告，先扬宝旛，上闻斋意。今按下元黄箓简文灵格，建立灵坛，崇修斋法。恭依次第，宣演真科。进拜天官济度诸章，颁行元始符命、金箓白简、救苦真符，太上敕赦生天宝箓，玉清拔幽魂、破地狱真符，青宫九龙符命，神虎玉札。赦拔亡故某乙　在会系荐等魂，及十方九幽，囚徒苦爽。出离长夜，祗受斋功。谨取某月某日开启斋坛，召摄亡魂，赴坛受度。某日清旦为始，正斋行道，三日九朝。某日夜普设清净，无碍斛食，夜斋炼度。六道四生，孤魂滞魄。某日夜水火变炼，系荐亡魂，传授九真妙戒，告行元始符命、金箓白简、长生灵符、给箓破券，保举超升。事毕，拜表言功，解坛满散。某日夜祗设三界高真，清醮三百六十分位。仰答洪恩，投龙进简。除具事由，备奏上帝，乞降敕命，及奏诸天帝尊，请降睿旨，申三界真司，牒合属去处。所有系荐亡魂，姓名，生死年月，开具帐状。前去今发，奏状二十七函。并重封印完，乞为依时投进。请降敕命，睿旨施行。须至开申者，
　　玉清上帝陛下，
　　上清大帝陛下，
　　太清大帝陛下，
　　昊天至尊玉皇上帝陛下，
　　勾陈星宫天皇大帝陛下，
　　紫微中天北极大帝陛下，
　　东极太乙救苦天尊御前，
　　南极长生大帝御前，
　　后土皇地祇殿下，
　　九幽拔罪天尊御前，
　　朱陵度命天尊御前，
　　东方无极太上灵宝天尊御前，
　　南方无极太上灵宝天尊御前，
　　西方无极太上灵宝天尊御前，
　　北方无极太上灵宝天尊御前，
　　东北方无极太上灵宝天尊御前，
　　东南方无极太上灵宝天尊御前，
　　西南方无极太上灵宝天尊御前，
　　西北方无极太上灵宝天尊御前，
　　上方无极太上灵宝天尊御前，
　　下方无极太上灵宝天尊御前，
　　洞渊三昧无量上上太乙天君三洞天尊御前，
　　九天采访应元保运南极真王朱陵大帝御前，
　　灵宝自然九天生神上帝御前，
　　三十二天帝君御前，
　　五灵五老五帝天君御前，
　　木公尊神金母元君道前。
　　右谨具状，申三天门下上清天枢院。伏乞将上件奏状，徧为通奏。恭请敕旨符命，睿旨颁行，三界十方。本司今来所乞，逐一施行。谨具申闻，伏候昭报。谨状。
　　太岁某年月　日具法位姓某
　　正荐帐状
　　灵宝大法司
　　今具系荐亡魂，姓名，生死年月，去处下项。
　　一正荐，亡故某乙，系某甲子命。年月日在某处命过，享年几岁。
　　一附荐此一项，系家庙姻亲
　　依前，逐一开列。
　　附坛追度亡魂如无附坛之人，不列项
　　依前，逐一开列。
　　右具如前。
　　岁次某年月　日具法位姓某状
　　普荐帐状
　　灵宝大法司
　　今具在会系荐亡魂，姓名，生死年月，去处下项。
　　一会首，具官姓某，荐亡亲某乙，系某甲子命存日，享年几岁。於某年月日，在某处命过。依前式，逐一开列。
　　一在会具乡贯，姓某荐亡亲某乙，系某甲子命，享年几岁。於某年月日，在某处命过。依前式，逐一开列后。同正荐申状结。
　　无上黄箓大斋立成仪卷之六竟
　　无上黄箓大斋立成仪卷之七
　　三洞法师冲靖先生留用光传授太上执法仙士蒋叔舆编次
　　正申门
　　申
　　灵宝三师
　　具法位姓某先据某布政司某县某处入斋意，至福佑见存，某据词难抑，已於某月日预告，先扬宝旛，上闻斋意。今按下元黄箓简文灵仙品格，建立灵坛，崇修斋法。恭依次第，宣演真科。进拜天官济度诸章，颁行元始符命、金箓白简、救苦真符，太上敕赦生天宝箓，玉清拔幽魂、破地狱真符，青宫九龙符命，神虎玉札。赦拔亡故某乙　在会系荐等魂，及十方九幽，囚徒苦爽，出离长夜，祗受斋功。谨取某月某日开启斋坛，召摄亡魂，赴坛受度。某日清旦为始，正斋行道。三日九朝。某日夜普设清净无碍，斛食香斋，炼度六道四生孤魂滞魄。某日夜水火变炼，系荐亡魂，传授九真妙戒，告行元始符命、金箓白简、长生灵符、给箓破券，保举超升。事毕，拜表言功，解坛满散。某日夜祗设三界高真，清醮三百六十分位。仰答洪恩，投龙进简，除具事由，备奏上帝，乞降救命，及奏诸天帝尊，请降睿旨。申三界真司，牒合属去处。将所荐亡魂，姓名，生死年月，别具帐状，申三天门下上清天枢院，伺候敕旨，乞与颁行外。三日正斋，建散坛席、宣行科范。欲得恩光下烛，济度存亡，须至申闻者。
　　右某谨具状，申灵宝经师真君，灵宝籍师真君，灵宝度师真君圣前。恭望师慈，特降圣旨，下三界十方、地水冥曹、一切去处。照应依准黄箓灵仙科品、元始符命、开度事理。根刷亡故某乙　在会系荐等魂，及十方九幽，苦魂罪魄。不以罪业轻重，拘留执对；特与赦除冤业，解释苦根。俾离重冥，普受开度。建斋设醮之日，愿赐祥光，鉴盟坛席。庶使善功圆就，障难不生，家国沾恩，幽明蒙福。干冒圣威，某下情无任惶惧之至，谨具申闻。谨状。
　　太岁某甲子某年月　日具位姓某状
　　可漏同前式，见预告门
　　玄中教主上清灵宝圣师真君，三天扶教辅元大法天师正一静应真君。右二状，并同上。
　　三官
　　具法位姓某
　　先据某布政司某县某处，同五师状右某谨具状申上元天官紫微大帝圣前，恭望圣慈，特降圣旨，下三界十方、一切去处，及三元宫府、诸司曹局、阴阳风刀、水火考官、北阴酆都、内外官洞、冥关幽治、长夜泉扃、岳渎河源、九幽诸狱，效职主司，考官掾吏。照应依准，黄箓灵仙科品、元始符命开度事理，根刷亡故某乙　在会系荐等魂，及十方九幽，苦魂罪魄。不以罪业轻重，拘留执对；特与赦除冤业，解释苦根。俾离幽冥，普受开度。建斋之日，愿赐祥光，监临坛席。庶使善功圆就，障难不生。家国沾恩，幽明蒙福。干冒圣威。同前五师状，结至谨状。
　　方函
　　申状一函上诣上元天官紫微大帝圣前
　　具法位姓某谨重封
　　中元地官清虚大帝
　　下元水官洞阴大帝圣前
　　右此二状，与天官状并同。
　　日宫
　　具法位姓某
　　今据某乡贯同三师状，至伺候敕旨颁行外，尚虑所荐一切亡魂，生世之日，所行罪犯，上触天光，衅结日宫大明之府。月宫状，改作月宫太阴之府三涂考对，万劫沉沦。非假恩光，无由开济。及炼度之夕，欲望流光委炁，变炼亡魂，须至申闻者。
　　右某谨具状申日宫炎光郁明太阳帝君圣前，伏望圣慈，特降圣旨，下三界所属真司，九地幽阴、一切去处。照应依准，黄箓灵仙科品、元始符命开度事理，赦拔系荐亡魂，及十方幽途苦爽，积劫以来，触犯诸罪。俾离长夜，睹见光明。更乞降炁分光，开明幽暗。灌溉甘露法食，委注水火华池。俾系荐等魂，陶沐阳精，月宫改作阴精荡除阴秽，聚神返本，受化更生。福普邦家，恩沾见在。所在炼度一行，仙灵童女，并乞如期下降，显助宣行。冒犯圣威。同前三官状，结至谨状
　　月宫
　　月宫黄华素曜元精圣后太阴皇君圣前
　　右此一状，与日宫起结相同。
　　五星　四曜　五斗
　　具法位姓某
　　今据某乡贯同三师状，至伺候敕旨颁行外，尚虑所荐一切亡魂，生世之日，所行罪犯，上触天光，衅结星宫三元之府。三涂考对，万劫沉沦。非假恩光，无由开济，须至申闻者。
　　右某谨具状申东方木德岁星真君、东斗主算星君、东方七宿星君圣前，恭望圣慈，特降圣旨，下三界所属真司，照应检会亡故某乙　在会系荐等魂，及十方九幽，苦魂罪魄。所有积劫以来，触犯诸罪，并令原赦，睹见光明。更乞降炁分光，照烛幽夜。灌溉甘露法食，委注水火华池。俾系荐一切亡魂，荡除阴秽，落灭恶根。受化更生，普蒙开济。恩均见在，福被邦家。干冒圣威。同前日宫状，结至谨状。
　　方函
　　申状函上诣东方木德岁星真君圣前
　　具法位姓某谨重封
　　南方火德荧惑星君
　　南斗上生真君
　　南方七宿星君
　　右三位共一状，起结与东方同。
　　西方金德太白星君
　　西斗记名星君
　　西方七宿星君
　　右三位共一状，起结与东方同。
　　北方水德伺辰星君
　　北斗落死星君
　　北方七宿星君
　　右三位共一状，起结与东方同。
　　中央土德镇星星君
　　中斗大魁星君
　　神首罗星君
　　神尾计都星君
　　天一紫黑炁星君
　　太一月孛星君
　　右六位共一状，起结与东方同。
　　南斗
　　具法位姓某
　　今据某乡贯同三师状，至伺候敕旨颁行外，尚虑所荐一切亡魂，久沦幽夜，迷失本真。必假阳精，陶形易质。除已建立水火华池，依科炼度，欲得南昌上宫，一行官将，应期感格，辅助行持，须至申闻者。
　　右某谨具状申南斗六司星君、南上朱陵火府君圣前，恭望圣慈，特降圣旨，下三界十方、一切去处，照应依准，黄箓灵仙科品、元始符命开度事理，赦拔亡魂，开明罪爽。仍乞颁下丹天世界、朱陵火府、南昌上宫、水火二司差，拨炼度一行官吏，如期下降，辅助宣抚，炼度在会亡魂，无边罪爽。俱承拯济，永脱轮回。普及含灵，均沾景福。冒犯圣威。同前日宫状，结至谨状。
　　方函
　　南斗六司真君圣前　具法位姓某谨重封
　　北斗
　　具法位姓某
　　今据某乡贯同三司状，至伺候敕旨颁行外，所有神虎一行官吏，欲冀下临，辅助追摄。及有玄冥隐书、混元玉札、一宗
　　符命，未敢擅便告行，须至申闻者。
　　右某谨具状申大圣北斗九元星君、北斗九皇夫人、北斗玄冥太一夫人圣前，恭望圣慈，特降圣旨，下三界所属真司，地水冥曹、一切去处，照应俯赐，九光神烛，七炁灵晖。照破重泉，开明幽暗。特与亡故某乙　在会系荐等魂，及十方九幽、囚徒苦爽，削除罪簿，落灭恶根。颁行玄冥隐书、混元玉札、神虎符命，差降提魂摄魄倒生玄司玉女，雄左雌右玄伯主吏、三部使者追魂一行神吏。预赴斋坛，遵领符命。追摄在会系荐等魂，普及六道四生，孤魂滞魄。俱承恩霈，出离幽关。睹见光明，参朝坛陛。仪形昭显，报应分明。受炼更生，随果超度。更祈圣造，恩佑邦家。普及含灵，均沾景福。冒犯圣威。同南斗状，结至谨状。
　　方函
　　北斗九元星君圣前　具法位姓某谨重封
　　黄箓院
　　具法位姓某
　　今据某乡贯同二师状，至颁行外，今将依按典仪，崇修斋直，颁行符命，追摄炼度，须至申闻者。
　　右某谨具状申黄等院知院真君、黄箓院真宰圣前，伏望圣慈，特降圣旨，下三界十方、合属去处，照应依准，黄箓灵仙科品、元始符命开度事理，根刷亡故某乙　在会系荐等魂，十方九幽、苦魂罪魄，特与削除罪籍，解释冤愆。俾赴斋坛，获沾开度。更乞差拨合属功曹将吏、炼度官君，翊卫斋坛，祗迎宝驭，宣行炼度，开济穷魂。六道四生、孤魂滞魄，受度事毕。管押到院之日，与将三世罪籍，速行考较，普令次第，随品受生。所觊斋事周圆，存亡受度。冒犯圣威。同前北斗状，结至谨状。
　　正一三师
　　具法位姓某
　　今据某乡贯同三师状，至伺候敕旨颁行外，须至申闻者。
　　右某谨具状申正一女师真人、正一玄师嗣师真人、正一真师系师真人圣前，伏望圣慧，允兹所恳。敷诚上帝鉴察，启祈拯济亡魂、起升滞爽。俾章表之径御，冀恩霈之溥加。庶道力无边，斋功博洽。存亡受福，幽显蒙休。冒犯圣威。同前黄箓院状，结至谨状。
　　方函
　　正一女师嗣师系师真人圣前具法位姓某谨封
　　四相
　　具法位姓某
　　今据某乡贯同三师状，至伺候敕旨颁行外，须至申闻者。
　　右某谨具状申玉清上相、泰玄上相、天机上相、天枢上相圣前，伏望圣慈，特降圣旨，下三界十方、地水冥曹、一切去处，照应依准，黄箓灵仙科品、元始符命开度事理，根刷亡故某乙　在会系荐等魂，及十方九幽、苦魂罪魄，不以罪业轻重，拘留执对；特与赦除冤业，落灭恶根。俾离重冥，普受开度。更希恩造，圆就斋功。所请所祈，悉蒙昭格；所济所度，俱遂迁升。使幽显蒙休，存亡受福。冒犯圣威。同正匹一师状，结至谨状。
　　可漏
　　玉清泰玄三省诸相真君　具法位姓某谨封
　　方函
　　玉清泰文天机天枢上相真君圣前　具法位姓某谨重封
　　四圣
　　具法位姓某
　　今据某乡贯同三师状，至伺候敕旨颁行外，欲得诸府神兵，下临坛所。周旋营卫，辅助宣行，须至申闻者。
　　右某谨具状申天蓬都元帅真君、天猷副元帅真君、翊圣保德储福真君、佑圣真武灵应真君圣前，伏望圣慈，特降圣旨，下所属真司，差拨一行将吏，预期下降，以助宣行。更冀恩光，下临坛席，证明修奉，济度存亡，殄灭妖氛，驱除魔障。所冀斋功圆就，幽显蒙恩。冒犯圣威。同四相状，结至谨状。
　　监斋
　　具法位姓某
　　今据某乡贯同三师状，至颁行外，欲得飞天翊卫、直事功曹、传奏官君、灵宝官属。上闻斋意，降格飙举。三日正斋，建散坛席。恭愿分光降鉴，济度存亡，须至申闻者。
　　右某谨具状申灵宝监斋大法师真君圣前，恭望师慈，允今所恳。俯降斋坛，证明修奉。特赐圣旨，关告灵宝官属、黄箓院圣众，监临翊卫，导达斋诚。俾词悃之上通，获恩光之下逮。圆成斋事，证度亡魂。六道含灵、九幽罪爽，咸希拯济，俱赖超升。泽被存亡，恩沾家国。冒犯圣威。同四圣状，结至谨状。
　　九天
　　具法位姓某
　　今据某乡贯同三师状，至敕旨颁行外，须至申闻者。
　　右某谨具状申九天丈人储福定命真君、九天高明大使神功妙济真君、九天司命真君、九天度世司马大神、九天好生韩君丈人、九天诸位真君圣前，伏望圣慈，特降圣旨，下诸天曹府、三界十方、洞天幽治、考校灵司一切去处，照应依准黄箓灵仙科品、元始符命开度事理，赦拔亡魂，开明罪爽。仰赖分灵降世，应化垂慈。俾系荐等魂，无边滞爽，均沾真泽，普被阳元。受炁生身，聚神返本。更祈殊贶，利佑邦家，普及含生，俱沾景福。冒犯圣威。同监斋状，结至谨状。
　　方函
　　九天储福定命真君　具法位姓某谨重封
　　天曹
　　具法位姓某
　　今据某乡贯同三师状，至敕旨颁行外，须至申闻者。
　　右某谨具状申天曹太皇万福真君、天曹诸位真君圣前，恭望圣慈，特降圣旨，下诸天曹府三界十方、九地幽阴冥曹去处。照应依准，黄箓灵仙科品、元始符命开度事理，根刷亡故某乙　在会系荐等魂，及十方九幽，苦魂罪魄，其或前生今世，宿对深愆，执击拘留，未该超度。特与赦除罪对，俾离冥途。亲诣斋坛，获承开济。参真听法，受炼更生。更冀障难消除，休祥毕集。斋功成就，家国沾恩。冒犯圣威。同九天状，结至谨状。
　　方函
　　天曹太皇万福真君圣前　具法位姓某谨封
　　三洞经箓符命灵官将吏
　　具法位姓某
　　今据某乡贯同三师状，至伺候敕旨颁行外，尚虑所荐一切亡魂，元因三业，积习众非。秽慢灵文，破违经戒，沉沦幽夜，堕落恶源。必假太上真经、灵符秘篆，宣流委炁，下济沉魂，须至申闻者。
　　右某谨具状申三洞宝经、九等法箓、上圣高真侍卫群仙，元始符命、灵篆天章、一切真仙灵官将吏圣前。伏乞圣慈，特降圣旨。三清秘藏、十方正法、典守侍卫，一切玄司，启蕴开函，分光降炁。庶得诵咏合玄真之奥，书篆符按笔之规。使系荐亡魂、幽途苦爽，乘兹慧力，出离冥途。解释冤愆，闭封业债。了知宿命，克证真常。俱承委炁之功，永脱轮回之苦。恩沾见在，福被邦家。冒犯圣威。同九天状，结至谨状。
　　方函
　　三洞四辅经箓符命上圣高真仙灵将吏　具法位姓某谨重封
　　天真皇人
　　具法位姓某
　　今据某乡贯同三师状，至伺候敕旨颁行外，所有元始符命、云篆天章、开度一宗、真符宝箓。今将书篆，依式宣行。尚虑凡躯浊质，体未洞真。不能合炁虚无，有差按笔，须至申闻者。
　　右某谨具状申三清上境天真皇人圣前，伏乞圣慈，特降慧源。一炁灌注，内腑丹元。令某书篆天符，克获灵应。吻合发挥之妙，默符按笔之规。庶俾系荐亡魂等众、祗承符命，受度更生。全赖恩休，圆成善果。冒犯圣威。同经箓状，结至谨状。
　　三元真君、
　　具法位姓某
　　今据某乡贯同三师状，至伺候敕旨颁行外，所有章词表奏、陈请事件，经由刚风世界，次到真司云路之中。虑有阻滞，须至申闻者。
　　右某谨具状申上元道化真君、中元护正真君、下元定志真君圣前，伏望圣慈，特降圣旨，下三界所属真司，及刚风上吏、天门守卫、一切主司，照应凡遇，今来拜奏章词表疏、应干陈请事件。欲得径过刚风，速归省院，即令上御，早为颁行。庶得斋事圆成，幽明受度。冒犯圣威。同天真皇人状，结至谨状。
　　十真人
　　具法位姓某
　　今据某乡贯同三师状，至颁行外，尚虑罗酆幽远，泉曲重深。不假恩光，无由通济，须至申闻者。
　　右某谨具状申大慈大悲救苦真人、大慈大悲大慧真人、大慈大悲拔罪真人、大慈大悲拔度真人、上清妙行真人、上清太极真人、上清普度真人、上清普济真人、上清左玄真人、上清右玄真人圣前，恭望真慈，特传符命，运慈悲愿力，放威神慧光。照烛三途，开明五道。赦拔在会系荐一切亡魂，积生罪犯，累劫冤愆。俾出幽途，获参坛陛。闻经听法，受度更生。全希化育之恩，普济沉沦之苦。冒犯真威。同三元真君状，结至谨状。
　　五府真宰
　　具法位姓某
　　今据某乡贯同三师状，至颁行外，尚虑所荐亡魂，及无边罪爽，久沉阴翳，迷失本真。必假阳精，返生形质。虽已建立水火华池，依科炼度。欲得诸司一行官将，同助宣行，须至申闻者。
　　右某谨具状申兴生独隶、可韩功都聚魂五府真宰圣前，伏望圣慈，俯赐恩光下烛，真炁流通。特与在会系荐一切亡魂，完聚形神，涤除阴秽。炼胎返本，受化更生。仍乞圣旨，差拨炼度一行仙灵童女，如期下降，显着宣行。冒犯圣威。同十真人状，结至谨状。
　　南昌
　　南昌上宫受炼司真宰
　　火府高真
　　炼度真人
　　右此一状，同五府状起结相同。
　　雷霆用五雷院印
　　具法位姓某
　　今据某乡贯同三师状，至颁行外，所有斋坛应干上奏章词表状，缘由云路，恐有阻遏。及飞章拜表，建斋设醮，或虑风雨不常，有妨修奉，须至申闻者。
　　右某谨具状申玉府五雷院使真君、玉枢五雷院使真君、北帝斗下雷司五雷上圣、雷霆都司五雷上圣、蓬莱都水司五雷上圣圣前，伏乞圣慈，特降圣旨，下合属真司，及五雷二院三司风雷雨部。照应凡遇，本坛拜奏章书、关发、表状，预先飞符云路，剪除妖气。所有邀遏，摄赴雷霆，依律治罪。更乞行下某州社令、雷司，今岁行雨龙神、当境坛洞，应掌风雨去处，各照今来修奉事理。至期权停雨泽，特赐晴明。使四气和平，三光朗耀。庶得圣真降格，斋醮周圆。冒犯圣威。同五府状，结至谨状。
　　方函
　　玉府玉枢五雷院使真君圣前
　　十方神王
　　具法位姓某
　　今据某乡贯同三师状，至颁行外，所有宣扬科范，书篆符章，欲得分光，俯垂证鉴，须至申闻者。
　　右某谨具状申十方无极飞天神王圣前，伏乞圣慈，特降圣旨，启三清秘藏，出三洞真诠。下济亡魂，普超滞魄。闭五累业根之户，开法轮度人之门。俾咏诵宣扬，咸蒙悟解。存思修用，悉获感通。降炁分灵，回尸起死。倾光回驾，监真度生。所冀斋事圆成，幽明受度。冒犯圣威。同雷霆状，结至谨状。
　　地府
　　具法位姓某
　　今据某乡贯同三师状，至颁行外，今再具细帐，头连在前，专牒三界直符神虎将吏，前去十方三界，地水幽扃。请领到坛，祗承功德。尚虑诸司，未准圣旨。不即放释前来，有妨开度，须至申闻者。
　　右某谨具状申北阴玄天酆都大帝圣前，伏乞圣慈，特降圣旨，下十宫五岳、九地幽阴、冥曹幽狱，合属去处。照应依准黄箓灵仙科品、元始符命开度事理，赦拔幽扃，开明罪爽。根刷亡故某乙　在会系荐等魂，及建斋弟子家，亿曾万祖，历劫种亲。或有前生今世，宿债探愆，拘留执对之者，并请指挥放释，交付泰山神吏、三界直符神虎使者，管领预期，前来崇建斋坛之所，听候召请。沐浴朝真，忏悔罪愆。乞赐超度六道，幽仪十方。罪爽并祈原放，齐赴法筵。俱承拯拔之功，永离轮回之苦，全依圣造，普济沉沦，望赐俞允，早与施行。冒犯圣威。同十方神王状，结至谨状。
　　十宫
　　具法位姓某
　　今据某乡贯同三师状，至颁行外，今再具细帐，专牒三界直符神虎将吏，前去十方三界，地水幽扃，同地府状至申闻者。
　　右某谨具状申太素妙广真君、阴德定休真君、洞明普净真君、玄德五灵真君、最圣耀灵真君、宝宿昭成真君、玄德妙生真君或作神变万灵、无上正度真君、飞魔演庆真君、五化威灵真君圣前，伏望圣慈，特赐圣旨，下所属冥曹幽阴去处，依准。同地府，结至谨状。
　　方函
　　地府十官真君圣前　具法位姓某谨重封
　　水府
　　具法位姓某‘
　　今据某乡贯同地府状至，须至申闻者。
　　右某谨具状申东霞扶桑丹林大帝御前，伏乞圣慈。特降圣旨、下三河四渎、九江五湖、水国龙庭，一切所属冥曹去处。照应依准黄箓灵仙科品、元始符命开度事理。赦拔幽扃，开明罪爽。根刷亡故桌乙在会系荐，等魂，暨建斋弟子家，亿曾萭祖，历劫种亲。或有前世今生，宿债深愆，拘留执对之者，并请指挥放释，交付泰山神夹、三界直符神虎使者，管领预期前来崇建斋坛之所，听候召请。沐浴朝真，忏悔愆尤。乞赐超度地水羁囚，苦魂罪魂。并祈原赦，斋赴法筵。俱承极济之功，永离轮回之苦。望赐俞允，早与施行。冒犯圣威。同十宫，结至谨。
　　三元水府
　　具法位姓某
　　今据某乡贯同十官状至，须至申闻者。
　　右某谨具状申三元水府真宰、九江水帝、四渎源王圣前，伏乞圣慈，特降圣旨，下水府所属冥曹去处。同水府状，结至谨状。
　　方函
　　三元水府真宰圣前　具法位姓某谨重封
　　都水监
　　具法位姓某
　　今据某乡贯同三师状，至颁行外，及委三界直符神虎追魂使者，前去请领。再具帐状，头连在前，须至申闻者。
　　右某谨具状申蓬莱都水监真人圣前，伏乞圣慈，特降圣旨，下水府所属冥曹去处。照应依准黄箓灵仙科品、元始符命开度事理。检校上件，系荐亡魂，及一切苦魂滞爽。或有前生今世，宿债深愆，拘留执对去处，并请放释前来，祗承功德，受度超升。上应大道之慈悲，下显斋功之广博。冒犯圣威。同水府状，给至谨状。
　　东岳
　　具决位姓某
　　今据某乡贯同三师状，至颁行外，及委三界直符神虎追魂使者，前去请领。再具帐状，头连在前，须至申闻者。
　　右某谨具状申东岳泰山天齐仁圣帝圣前，伏乞圣慈，特降圣旨，下本岳合属曹局，及四岳十宫、九地幽阴、冥曹去处。照应递相关报，依准黄箓灵仙科品、元始符命开度事理。赦拔幽扃，开明滞爽。根刷亡故某乙　在会系荐等魂，暨建斋弟子家，亿曾万祖，历劫种亲。或有前生今世，宿债深愆，拘留执击冥司之者，不以罪业轻重，并体指挥放释、差委神将二员、部领马步精兵、各带随身器械，同三界直符神虎追魂使者，召灵官将，管领预期，前来崇建斋坛之所，听候召请。沐浴朝真，忏悔愆尤。乞赐超度其久滞幽阴，囚徒滞爽。并祈类聚，原放前来。俱承拯济之功，并脱轮回之苦。所差神将吏兵，一就防卫灵坛，钤束孤魂，无令妄起冤心，谋害人命。及隔截荤厌，免致触犯，有玷斋功。致妨上帝，迂临高真，下鉴所有前件事理。乞赐俞允，早与施行。冒犯圣威。同地府状，结至谨状。
　　四岳
　　具法位姓某
　　今据某乡贯同三师状，至伺候敕旨颁行外，今具细帐，专委三界直符、神虎追魂使者，前去请领。仍申东岱岳府，乞赐圣旨，行下照应，外须至申闻者。
　　右某谨具状申南岳司天昭圣帝圣前，伏乞圣慈，特降圣旨，下本岳曹局，及十宫九地，一切幽阴、合属冥曹去处。照应递相关报，依准黄箓灵仙科品、元始符命开度事理。启拔幽扃，开明滞爽。照应直符，备去姓名。根刷前项，系荐亡魂等众。或有宿债深愆，尚系冥司之者，不以罪业轻重。伏乞指挥放释，预赐差委将吏管领，前去东岳泰山府，类聚发遣，前来崇建斋坛之所，祗承功德，受度超生。六道幽仪，十方滞爽。并祈原赦，普受斋功。伏乞俞允施行。冒犯圣威。同东岳状，结至谨状。
　　西岳金天顺圣帝
　　北岳安天元圣帝
　　中岳中天崇圣帝
　　右三状，并与南岳状起结相同。
　　五岳储副
　　具法位姓某
　　今据某乡贯同三师状，至伺候敕旨颁行外，仍申五岳圣帝，乞赐圣旨，照应施行，外，须至申闻者。
　　右某谨具状申东岳上卿司命佐命储副真君、南岳上真司命佐命储副真君、西岳上真司命佐命储副真君、北岳上真司命佐命储副真君、中岳上真司命佐命储副真君圣前，伏乞圣慈，特降圣旨，下五岳十宫九地、幽阴冥曹去处，照应依准黄箓灵仙科品、元始符命开度事理。赦拔幽扃，开明罪爽，照应直符，备去姓名。根刷前项亡魂，及六道幽仪，十方滞爽。或有前生今世，宿债深愆，尚系冥司之者，不以罪业轻重，特与释放。预期类聚东岱岳府，差委将吏管领，发遣前来，崇建斋坛之所。祗领功德，受度超生，望赐俞允施行。冒犯圣威。同前状，结至谨状。
　　可漏
　　五岳上真司命佐命储副真君圣前　具位姓某谨封
　　洞天
　　具法位姓某
　　今据某乡贯同三师状，至颁行外，尚虑洞天幽治，考校灵司，未知今来，修奉事理。拘系亡魂，及诸滞爽，不与放释，普受斋功，须至申闻者。
　　右某谨具状申王屋山小有清虚洞天仙官圣前，伏乞圣慈，特赐圣旨，下九大洞天、三十六小洞天、七十二福地、三百六十名山靖庐福地去处。照应或有主持香火，居处养生。未离五行，积成三业。荤辛厌秽，触犯真灵，盗窃资财，焚修有怠，皆为罪业，伦没拘囚。并请上体黄箓灵仙科品，元始符命开度事理。放释前来，听法闻经。开明本性，还形返质，度品南宫。庶得滞爽升迁，福庭清今。冒犯圣威。同五岳储副状，结至谨状。
　　九垒
　　具法位姓某
　　今据某乡贯同三师状，至颁行外，须至申闻者。
　　右某谨具状申地府九垒土皇君圣前，伏望圣慈，特降圣旨，下风梵刚维之所，朔单郁绝之乡。厚地重阴，冥曹幽狱。欲得咸遵敕命，开道冥关，济拔亡魂，升迁滞爽。全依圣造，成就斋功。冒犯圣威。同洞天状，结至谨状。
　　龙虎君
　　具法位姓某
　　今据某乡贯同三师状，至颁行外，某月某日为始，开建灵坛，崇修斋直。乞恩忏罪，露简宣词。欲仗接侍香烟，通传诚款，须至申闻者。
　　右某谨具状申左右龙虎君、三五功曹、左右官使者、侍香金童、传言玉女、五帝直符，直日香官圣前，恭望圣慈，鉴兹情悃。应凡关告，立降灵坛。使香信潜通，斋诚达御。众真交会，万圣遐临。自生丹碧之英，大阐慈悲之化。功加一切，泽洒重泉。普及邦家，均沾景福。冒犯圣威。同九垒状，结至谨状。
　　可漏
　　左右龙虎君功曹使者金童玉女直符香官　具位某封
　　太岁尊神
　　具法位姓某
　　今据某乡贯同三师状，至救旨颁行外，所有拜上章表、关发奏申事，系六十甲子官君，捧持扶卫，方得上达，须至申闻者。
　　右某谨具状申某甲子年太岁官君神前，伏乞圣慈，特为关告一周太岁，五十九位官君圣众。照应今来，修奉事理。如系黄箓斋坛，发遣应干章奏公文。当承受官君，依时上御，无使稽延。庶得斋事圆成，存亡开泰。冒犯神威。同龙虎君状，结至谨状。
　　以上岁年月日，具位姓名状式，见预告门。
　　无上黄箓大斋立成仪卷之七竟
　　无上黄箓大斋立成仪卷之八
　　三洞法师冲靖先生留用光传授太上执法仙士蒋叔舆编次
　　牒札门
　　都城隍
　　灵宝大法司　牒上　天下都大城隍主者
　　当司先据某乡贯入斋意，至福佑见存，当司据词难抑，已於某月某日预告，先扬宝旛，上闻斋意。今按下元黄箓简文灵仙品格，建立灵坛，崇修斋法。恭依次第，宣演真科，进拜天官济度诸章，颁行元始符命、金箓白简、救苦真符，太上敕赦生天宝箓，玉清拔幽魂、破地狱真符，青宫九龙符命，神虎玉札。赦拔亡故某乙　在会系荐等魂，及十方九幽、囚徒苦爽，出离长夜，祗受斋功。谨取某月某日开启斋坛，召摄亡魂，赴坛受度。某日清旦为始，正斋行道，三日九朝。某日夜普设清诤无碍夜斋，炼度六道四生、孤魂滞魄。某日夜水火变炼，系荐亡魂，传符授戒，告行元始符命、金箓白简、长生灵符、给箓破券，保举超生。事毕，拜表言功，解坛满散。某日夜祗设三界高真，清醮三百六十分位，仰答洪恩，投龙进简。除具事由，备奏上帝，乞降敕命，及奏诸天帝尊，请降睿旨，申三界真司，牒合属去处。将所荐亡魂姓名，生死年月，别具帐状，申三天门下上清天枢院，伺候敕旨。乞与颁行外，须至再行专牒者。
　　牒候到请，详前项事理。疾速指挥，移文关报诸府州县镇城隍、祀典庙貌、一切香火去处，及冀、衮、青、徐、扬、荆、豫、梁、雍州社令，知委修奉，大斋事理。上遵敕旨符命，开关启路，照应直符，备去姓名，放令亡故某乙　在会系荐等魂，及六道四生、孤魂滞魄，预赴斋坛，伺候召摄，参真听法，受度超生。延奉帝真之次，请赴斋坛，歆受醮礼。事毕，言功迁赏，少答神勋。明真有格，威禁至重，事须遵奉，不请有违。谨牒。
　　州城隍
　　灵宝大法司　牒上　某州城隍主者某侯王
　　当司先据某乡贯同都城隍牒，至颁行外，见今坛仪将启，圣范恭宣。迎奉飕舆，关行斋法。欲得神骑前来，驱除妖秽。止隔荤辛，钤束孤魂。断绝魔障，须至再行专牒者。
　　牒候到请，检照先牒事理。疾速移文，关报本州管下，诸县城隍管内系国祀典正神，互相知委。部集神兵，预次会合，躬亲前来，专一扫荡秽氛，防卫坛席。祗候上帝降临，隔绝荤厌。欲魔害者，并请禁绝，无令侵害。应沿斋醮所须，法用物仪，专委神将，常行守护，不得辄令恶人盗贼，及虫畜等，暗有侵犯。仍请上遵敕旨符命，开关启路，照应直符，备去姓名，放令亡故某乙　在会系荐等魂，及导引六道四生、孤魂滞魄，来临坛下，分明报应伺候，引朝太上，忏洗愆尤，祗受斋功，随果超度。不得邀阻，隐匿形迹，及纵令妄起冤心，潜谋人命。遇有急切呼召，即时承受，无辄有违。斋事周圆，言功迁赏。延降帝真之次，同歆醮礼，用答神勋。牒请依准，玄科玉律，疾速施行。故牒。
　　县城隍
　　灵宝大法司　牒上　某县城隍主者
　　当司先据某乡贯，同州城隍牒，至专牒者
　　牒候到请，移文关报，当县系国祀典正神，管下乡镇里社，一切香火去处，互相知委。同州城隍牒
　　九州社令九道
　　灵宝大法司　牒上　冀州社令主者
　　当司今据某乡贯同都大城隍牒，至伺候敕旨颁行外，今再录合要姓名，差委直符神虎追魂使者，前去追取，外须至专牒者。
　　牒候到请，详前项备去事理，遍告本州，所管分野，合属幽阴去处，知委今来修奉大斋事理。上遵敕旨符命，火急分项考对，照应直符，备去姓名，根刷亡故某乙　在会系荐等魂。或有罪业深重，执系拘留，未得超生之者，并请释放前来，预到灵坛，祗承功德。其本州分野，应干有主无主、孤魂滞魄、一切阴沉苦爽。无问新久，高下远近，聚集攒类，发放前来，伺候普召，尽诣坛所，沐浴更衣。引朝太上，闻经听法，忏罪除愆。咸睹光明，俱沾法食。无碍无隔，普济普度。上明天尊大慈之化，下副斋官广救之心。仍请禁戢诱论，暨以静夜，无合喧哄，妄起雠心，干犯斋坛，有堕功果。明真品格，威禁至重。事须遵奉，无辄故违。谨牒。
　　兖州社令主者　青州社令主者
　　徐州社令主者　梁州社令主者
　　扬州社令主者　荆州社令主者
　　豫州社令主者　雍州社令主者‘
　　右八州牒，各一道，并与前冀州牒相同。
　　诸狱专牒九道，转牒五道
　　灵宝大法司　牒上　东方风雷地狱主者
　　当司今据某乡贯同都大城隍牒，至伺候敕旨颁行外，今再录合要姓名，差委直符神虎、追魂使者、前去追取外，须至专牒者。转牒，改专字作转字
　　牒候到请，详前项备去事理，行下管内诸狱，十方道牒，改诸狱作诸道委知今来修奉大斋事理。上遵敕旨符命，火急分明考对，照应备去姓名，根刷亡故某乙　在会系荐等魂。或有罪业深重，执系本狱诸狱牒同十方道牒，改本狱作本司未得超升之者，并请释放，交付直符并泰山神吏管领，预赴斋坛，祗候召请，参真听法，受度更生。斋事周圆，言功迁举，明真科格，威禁至重。事须遵奉，不请有违。谨牒。
　　南方火翳地狱主者
　　西方金刚地狱主者
　　北方溟泠地狱主者
　　东北方镬汤地狱主者
　　东南方铜柱地狱主者
　　西南方屠割地狱主者
　　西北方火车地狱主者
　　中央普掠地狱主者
　　酆都三十六地狱主者转牒
　　酆都三元二十四地狱主者转牒
　　酆都九幽无间诸大地狱主者转牒
　　五岳地狱主者转牒
　　四渎狱主者
　　十方道
　　东方道都大主者
　　南方道都大主者
　　西方道都大主者
　　北方道都大主者
　　东北方道都大主者
　　东南方道都大主者
　　西南方道都大主者
　　西北方道都大主者
　　上方道都大主者
　　下方道都大主者
　　牒文同诸狱，随方换易
　　冥关幽路主者
　　灵宝大法司　转牒　冥关幽路主者
　　当司今据某乡贯同都大城隍牒，至伺候敕旨颁行外，今再录系荐亡魂姓名，差委直符将吏前去追取，外尚虑幽关有阻，冥路为艰，须主转牒者。
　　牒具如前候到请，指挥火急，互相关报冥关幽路、水陆桥梁、关津去处，并请各遵敕旨符命，开度事理。开通冥路，启拔幽扃。引导系荐亡魂，及六道四生、孤魂滞魄。尽诣灵坛，闻经听法。普沾开度，超证生方。事竟言功，各当迁赏。明真科格，威禁至重。事须遵奉，不得有违。故牒。
　　五道大神　溟泠大神牒式同上
　　蒿里相公
　　灵宝大法司　牒上　东岳蒿里相公五方境界水陆关津神祇
　　当司今据某乡贯，同都大城隍牒，至伺候敕旨颁行外须至专牒者。
　　牒请照应，上件事理。遍告冥司，合属去处。土地界分，水陆桥梁，津度主职，开张道路，引导亡故某乙　在会系荐等魂，六道四生、一切孤魂滞魄，无问高下远近，尽诣坛前，恭听法音，开悟迷识，普享法食，祗受斋功。明真科格，威禁至重。事须遵奉，不得有违。故牒。
　　土地里域真官
　　灵宝大法司　牒上　某宫观土地里域真官五方境界内外侍卫正神
　　当司今据某乡贯，同都大城隍牒，至伺候敕旨颁行外见今坛仪肃备，法席严陈，须至专牒者。
　　牒请照应，前件修斋事理。疾速整饬威仪，肃清内外，扫除妖氛，导集佳祥。祗迓帝真，炼度魂识。邀迎遐迩，通达往来。启迪幽涂，开明沉滞。咸遵教令，以扇慈风。德就功圆，进阶迁品。依准玄科玉格，疾速奉行。故牒。
　　六道都案
　　灵宝大法司　牒　酆都六道都案
　　当司今据某乡贯某人状称，伏为正荐亡亲某乙　普荐在会等魂，及六道四生、一切孤魂滞魄、乞就某处开建无上黄箓大斋，用资超度。当司据词难抑，谨依下元黄箓简文、灵仙科品，建立灵坛。取今月某日为始，结盟立誓，寅奉宝斋。於某日夜普施九泉六道，无碍斛食夜斋一筵，说戒传符，依科开度。除已备奏上帝，乞降敕旨，及奏诸天帝尊，请降睿旨，申三界真司，牒合属去处照应，外须至移文者。
　　牒伺到请，详前项事理。疾速差拨六道主管官将，遍行关报，预期发放前来。伺侯普召，悉诣坛所。听法闻经，享食承供。领请功德，受炼更生。不请稽迟，有妨开度。故牒
　　请监坛
　　请当处香火威灵显着系祀典者，发正奏毕，斋主赍公牒，诣祠下拜云：灵宝大法司有公文，令至殿下投放。祝毕，再拜，就神前焚之。
　　灵宝大法司　牒上　某神某王侯
　　当司今据某乡贯某人状称，伏为正荐亡亲某乙　普荐在会亡魂乞就某处，崇修无上黄箓大斋，用资超度。当司据词难抑，谨按下元黄箓简文灵仙科品，建立灵坛，关行斋法。恭依次第，宣演真科。拜奏章书，颁宣符命。迁拔罪爽，开赦亡魂。取今月某日开启斋坛，摄召系荐亡魂，赴坛受度。某日清旦为始，正斋行道，三日九朝。某日夜普施六道四生，孤魂滞魄，无碍夜斋。某日夜炼度亡魂，超升道境。事毕，言功拜表，解散斋坛。某日夜祗修斋醮，三百六十分位，仰谢洪恩。欲仗神威，监临坛席。禁戢魔障，扫荡秽氛。止隔荤辛，圆成斋事，须至专牒者。
　　牒伺到请，详前项事由。照今来修奉日分，预集神兵骑吏，躬亲前来，专一防卫灵坛，驱遣伏尸故炁，止隔荤厌。欲魔害者，并请隔截。如故意者，明显报应，即时制伏。无令侵害，应沿斋醮，所须法用仪物。专委神吏，常行守护。不得辄令恶人盗贼，鸡犬猫鼠，暗有侵犯。仍请上遵敕旨符命，开度事理。放令预荐亡魂，及无边滞爽，赴坛受度，承领斋功，钤束冤魂罪对，无令妄起雠心，以相报复。将来焚燎经旛冥财之次，愿承三宝威力，摄化无穷，普施众灵。务令周徧，防卫火烛，迎导福祥。竣事言功，以答神贶。牒请依应施行。谨牒。
　　以上，牒后岁年月日牒式，见预告门。
　　三界直符神虎使者
　　灵宝大法司　牒　三界直符神虎追魂使者
　　当司今据某乡贯，同城隍牒，至颁行外今来修奉有期，合要上件系荐等魂，及洗忏弟子各人身中冤家债主，前来崇建斋坛之所，伺候召请，祗受斋功。除具帐状在前，所有申状公牒，通落去处，开具下项。
　　一申状五函诣
　　地府北阴酆都大帝圣前申上
　　水府东霞扶桑大帝圣前申上
　　东岳泰山天齐仁圣帝圣前申上
　　地府九垒土皇君圣前申上
　　地府十宫真君圣前申上
　　一公牒九道诣
　　九幽地狱主者逐处通下
　　一转牒五道诣
　　酆都三十六地狱主者
　　酆都三元二十四地狱主者
　　酆都九幽无间诸大地狱主者
　　五岳狱主者
　　四渎狱主者逐处通下
　　一公牒十道诣
　　十方道都大主者逐处通下
　　一公牒九道诣
　　九州社令逐处通下
　　一转牒二道诣
　　冥关幽路主者
　　五道溟泠大神逐处通下
　　一公牒二道诣
　　酆都六道都案
　　天下都大城隍主者
　　牒请照会，赍管前去，逐处通落。如上件亡灵，其内或有三世业愆，拘留执对，未得超生之者，并洗忏弟子，或有冤债报对、酬偿之魂，并要请领，预赴灵坛，伺候召请，沐浴朝真，忏谢罪愆，依科开度。其或阴关有阻，冥路为难，示以公文，庶为照证。其余事理，请遵元始符命施行。无或稽违，有干玄律。故牒。
　　岁年　月　日　时牒
　　关札引
　　将吏关
　　随法师所传授之法，不可拘。
　　灵宝大法司
　　当司今据某乡贯，同都大城隍牒，至伺候敕旨颁行外须至专有指挥。
　　右关本司仙曹，执职灵官功曹，金童玉女，天神将吏，上清天枢院属官功曹，章奏童子，丁甲吏兵，玉枢五雷院元帅猛吏，雷公电母，风伯雨师，五雷使者，雷火吏兵，北极驱邪院统兵助法兵头部伍行长、神将吏兵，三元五德将军，龙虎骑吏，四灵神君，南昌炼度仙众，神虎追摄官吏，诸司法院神将吏兵，功曹符使等众，仰照应前件事理。同当处城隍里社，司命土地，近侧庙貌，应系香火正神，一合同心，并力於建坛之初，扫荡内外，伏尸故炁，厌秽不祥，速令清洁。应沿斋醮，所须法用仪物，常行守护。不得辄令恶人盗贼，鸡犬猫鼠等，暗有侵犯，斋事届期，各各严装，分布左右，祗迓圣真，通达诚款，当局行事，共建斋功。仍导引亡灵等众，沐浴炼度，巡察无碍斛食，钤束冤魂罪对，无令妄起雠心，以图报复，侵损生人。遇有告召，即时承受。所冀斋功圆就，障难不生。家国沾恩，存亡受度。解坛散席，言功举迁。明真有格，威禁至重。事须遵奉，不请有违。
　　年　月　日关
　　可漏
　　灵宝大法司关　诸司法院天神将吏仙众
　　司命札
　　灵宝大法司
　　当司今据某乡贯同将吏关，至颁行外仰当处司命、五道土地、门丞户尉、庭中令长、守宅将军、十二禁忌、内外干系香火正神，及侧近庙貌、里社井邑、地祇等神，照应前件事理，同本司法院、大神将吏等，一合同心并力，於建坛之初同前将吏关至不请有违。
　　右札付某处司命，五道土地，十二禁将，内外干击等神。准此。
　　年　月　日札下
　　可漏
　　灵宝大法司　札某处司命五道土地十二禁将内外等神
　　发奏状四直功曹关子
　　灵宝大法司
　　当司今为某乡贯某人，乞取今月某日，就某处，崇建无上黄箓大斋，正荐亡亲某乙，普荐在会众魂超升福境。今发奏状二十四函，申状一函，重封印全。上诣三天门下上清天枢院，请进须至关发者。
　　右关某甲子年年直功曹使者，某甲子月月直功曹使者，某甲子日日直功曹使者，某甲子时时直功曹使者。准此赍管前去，分明投进，申上云程之中。不请稽滞，有所遏截，摄赴近狱，依律施行，故关。
　　年　月　日　时关
　　发申状功曹符使关子
　　灵宝大法司
　　当司今为乡贯某人，同前关，今发申状四十函，并重封印全，开具申发。去处下项
　　日宫太阳帝君圣前
　　月官太阴皇君圣前
　　东方岁星东斗七宿星君圣前
　　南方荧惑南斗七宿星君圣前
　　西方太白西斗七宿星君圣前
　　北方辰星北斗七宿星君圣前
　　中央镇星中斗四曜星君圣前
　　南斗六司星君圣前
　　北斗九元星皇君圣前
　　玉清太玄天机天枢上相天君圣前
　　灵宝经籍度师真君圣前
　　玄中大法师真君圣前
　　三天大圣师真君圣前
　　三清上境天真皇人圣前
　　上清十华真人圣前
　　上清五府真宰圣前
　　上元天官紫微大帝圣前
　　中元地官清虚大帝圣前
　　下元水官洞阴大帝圣前
　　灵宝监斋大法师真君圣前
　　正一女师嗣师系师真君圣前
　　十方无极飞天神王圣前
　　三洞经箓符命上圣高真仙灵将吏圣前
　　九天丈人储福定命真君圣前
　　北极四圣元帅真君圣前
　　天曹太皇万福真君圣前
　　三元真君圣前
　　黄箓院知院真君圣前
　　南昌上宫受炼可真宰圣前
　　玉府玉枢五雷院使真君圣前
　　五岳上真司命佐命储福真君圣前
　　三元水府真宰圣前
　　蓬莱都水监真人圣前
　　东岳泰山府天齐仁圣帝圣前
　　南岳衡山府司天昭圣帝圣前
　　西岳华山府金天顺圣帝圣前
　　北岳常山府安天元圣帝圣前
　　中岳嵩山府中天崇圣帝圣前
　　王屋山洞天仙官圣前
　　龙虎君功曹金童玉女香官使者圣前
　　某甲子太岁尊神神前
　　已上，并逐处申上。
　　右关某年年直功曹使者，某月月直功曹使者，某日日直功曹使者，某时时直功曹使者，上界直符使者，中界直符使者，下界直符使者。请照会交管前去，逐一分明。申上云程之中，不得稽滞时刻。有所邀遏，摄赴近狱，依律施行。故关。
　　年　月　日　时关
　　发牒引
　　天下都大城隍引天下都大城隍司，沿路土地传送。
　　州城隍引某州城隍司下，沿路土地传送。
　　县城隍引某县城隍司下，承受沿路，土地传送。
　　东岳蒿里相公引东岳秦山府下，沿路承受，土地传送。
　　当处土地五方境界侍卫正神引当处土地传送。
　　右引五道，并同预告门式
　　功曹直符钱马状
　　将吏土地钱马单并同前式，见顶告门。
　　无上黄箓大斋立成仪卷之八竟
　　无上黄箓大斋立成仪卷之九
　　三洞法师冲靖先生留用光传授太上执法仙士蒋叔舆编次
　　章奏门
　　章共五通
　　启告玄穹解秽章
　　太上三五某箓弟子系天师某治某炁云云万章奏臣某诚惶诚恐稽首顿首再拜上言。臣谨按玄科，今据入斋意，至福佑见存，臣据词难抑，已於某月某日预告，先扬宝旛，上闻斋意。今按下元黄箓简文灵仙品格，建立灵坛，崇修斋法，恭依次第，宣演真科，进拜天官济度诸章，颁行元始符命、金箓白简、救苦真符，太上敕赦生天宝箓，玉清拔幽魂、破地狱真符，青宫九龙符命，神虎玉札。赦拔亡故某乙　在会系荐等魂，及十方九幽、囚徒苦爽，出离长夜，祗受斋功。谨取某月某日开启斋坛，召摄亡魂，赴坛受度。某日清旦为始，正斋行道，三日九朝。某日夜普设清净，无碍斛食，夜供炼度，六道四生，孤魂滞魂。某日夜水火变炼，系荐亡魂，传授九真妙戒，告行元始符命、金箓白简、长生灵符，给箓破券，保举超升。事毕，拜表言功，解坛满散。某日夜祗设三界高真清醮，三百六十分位，仰答洪恩，投龙进简。外赍镇信钱米、命素纹缯、香油柴炭、盐豉笔墨、法用物仪。投臣乞为进拜天官，拔赎济度诸章。仰祈道力，俯拔亡魂如普荐大会内，有生身受度者，改作俯济存亡。臣切虑建设坛场之所，灰劫之前，四面方隅，一切厌秽。往来人物，隐显荤辛。浊气混凝，氛埃闭塞。昏霾六合，障翳八纮。不能降格飙毕，驻停真驭。恐妨开济，拯度幽明。匪仗道慈，莫遂清肃。臣今章奏，先祈上通宸极，旁及迩遐。敷露恳诚，导迎慧泽。扫除氛秽，荡涤邪妖。臣以凡愚，未尽教法。念臣叨奉真宗，夙参治箓。名滥充於祭酒，职敢废於关誊。既奉皈投，理难抑塞。谨为伏地拜章一通，上闻三天。伏惟太上无极大道，太上师尊上官典者，垂慈省理。臣谨为上请五方五帝、解诸厌秽君各一人，官将各一百二十人，下洗浣肉人，解诸厌秽。玉女使者官将一百二十人，赍真精之水、五和之香，盥洗灵坛。及制造无碍斛筵，所供斋食，灯烛香花，井灶内外，立遣清净。千厌万秽，应时消散。上请仙花玉女一千二百人，九凤破秽箓中，收秽大将军，灭秽大将军，运秽大将军，除秽大将军，各一人，官将各一百二十人，与五方五龙主水使者，各持真精之水，洗浣黄箓斋坛，并斋主某一家，内外长幼，临坛执事，祗奉法流，往来人物，有诸厌秽，一切解散。使各人心神，内养体力，外和注念，精通舒诚，感格斋功成就，庶事无魔。全仗洪恩，普资清净。谨上请灵宝十戒、威仪九真妙戒、元始符命、金箓白简、长生灵符、救苦真符，太上生天敕赦宝箓，玉清拔幽魂、破地狱真符，东极青宫，九龙符命，神虎玉札，玄都蛟龙驿吏、金龙驿吏、九龙符命使者、三元龙虎骑吏、神虎追摄官君，炼度诸司圣众，灵宝官属等，一合下降，宣通召命，监卫斋坛，升擢所荐，咸开滞爽。使忏谢必闻，启传无间。众真俯鉴，列圣还临，幽显沾恩，含灵蒙福，所请天官骑吏，灵宝官属，一切圣众，俟於散坛，拜表言功，各乞迁赏，以为效信。恩惟太上，分别求哀。臣愚谨因二官直使、正一功曹、左右官使者、阴阳神央吏、科车赤符吏、刚风骑置吏、驿马上章吏、飞龙骑吏等官，各二人出。又因甲申日直神扈文长从官十六人，符吏天光二人。直神从官符吏，随日辰易，举此为例操臣谨为黄箓大斋主，普荐改云，黄箓大斋都会首某乙，同在会官寮庶士等，后同拜上天官，启告玄穹，解荡厌秽宝章一函，上诣太上虚无丈人官都司曹治北辰宫。曹治随日换，举此为例伏须告报，臣某诚惶诚恐，稽首顿首，再拜以闻。
　　空三行
　　臣某属　某宫焚修
　　空三行
　　太清玄元无上三天无极大道太上老君太上丈人天
　　帝君天帝丈人九老仙都君九炁丈人百千万重道炁
　　千二百官君太清金阙宝玉陛下
　　空三行
　　年号岁次某甲子某月某朔某日甲子某时某於某处黄箓斋坛拜上
　　空三行
　　可漏用全纸一幅为之
　　太清玄元无上三天□□大道太清金阙宝玉陛下
　　具章奏章法位臣姓某上奏谨封
　　内方函
　　谨谨上诣太上虚无丈人宫都司曹治北辰宫
　　具章奏法位臣姓某谨重封
　　外方函
　　谨谨上诣三天门下请进
　　具章奏法位臣姓某谨重封
　　右按正一书章律，写章不隔日，填太清不隔时。章中，太清圣位科云，临时细书，长三寸六分，或五寸，朱表后。圣位科云，临时法师，自书二寸四分内取尽，恐难措写，止临时细书作一行为佳。张万福天师科，亦载之矣。若能依科楷书尤妙，又陛下二字，虽云细注，然玉陛下辞意，本是一义，不可分拆。独细书陛下两字，颇似未稳。且五炼生尸经黄缯章法及张杜二仪，亦不说细注下两字。以理推之，作一行细书，恐可通行，亦留冲靖之意也。
　　酆都赦罪章
　　具章奏法位臣某，诚惶诚恐，稽首顿首，再拜上言。臣谨按玄科，今据同启告玄穹章，至投龙进简，除已备奏诸天帝尊，申三界真司，牒合属去处。外赍镇信，法用物仪，投臣乞为进拜天官，拔赎济度诸章，俯拔亡魂，出离幽夜。伏念臣夙奉真宗，获参治箓。名滥充於祭酒，职敢废於关誊。谨开具系荐亡魂姓名，随章进呈，普及六道四生、孤魂滞魄，愿承恩命，出离冥途，受领斋功，超升净界。臣尚虑亡故某乙　在会系荐等魂，及建斋弟子家，亿曾万祖，囚徒苦魂。累劫以来，有诸愆业，拘留报对，未脱幽冥。非凭赦罪之章，难出重阴之境。全依道力，曲赐生成。臣谨为上请太清降真、召灵符吏、降真召灵童子各一人，特为亡故某乙　在会系荐等魂，恭请太极真符，告下东极青宫、长乐天内、大慈仁者、寻声赴感太乙救苦天尊，乞降威神慧光，普照十方世界。北阴酆都九幽诸狱、天牢水狱考掠冥司、一切诸狱，承兹慧光，照耀应时，普得开解，铁城摧毁，柳锁解脱。赦宥亡故某乙　在会系荐等魂，及囚徒苦爽。咸睹光明，出离幽暗。仰赖天尊上圣，依黄箓简文灵仙品格，召十方飞天神王救苦真人、救苦童子、青玄玉女遍下幽狱。洒甘露之宝浆，降慈悲之法雨。威神感应，慧力灵通。所指所到，炎火息焰，冰雪生春。刀化玉树，剑变骞林。铜柱铁床，成宝座之具；镬汤炉炭，为清凉之灯。铁丸金汁，无热恼之威；锯解屠割，摧锋芒之利。铜蛇铁狗，永断恶缘。狱卒牛头，俱发善念。魔王束首，掾吏归诚。曹属除罪籍之名，司案焚业缘之字。冤仇和睦，债讼消平。至于四生六道，普离凡尘。甲介昆虫，俱获生化。担砂负石之众，涟汲溟波之魂。驱雷役电之魄，天圆转匝之神。运风扫山之鬼，穿地引水之龙。断地逮役，度上南宫。永离五苦，远抑三途。即使亡故某乙　在会系荐等魂，及弟子某家，祖玄灵识，佩服天仪，冠带朱绂。飙乘碧落，羽驾太清。缘运不绝法应，更生侯王之门，修行众善。超神仙果，达快乐乡。俱如臣言，不违恳欵。恩惟太上，分别求哀。臣愚谨因同前章，只易直神操臣谨为黄箓大斋主某，拜上天官酆都开业道赦罪宝章一函，上诣太上某宫曹治。并同前章式。
　　玉历照帐状姓名，写朱书帐状，见正奏门
　　今开具系荐亡魂姓名，下项普荐，改作今开具在会系荐亡魂姓名。下项。
　　正荐
　　某人只写姓名
　　附荐
　　某人逐一开列姓名
　　今月　日具高功法位臣姓某具
　　右玉历，若是普荐，不立正荐、附荐项目，便将亡人姓名，从头具去，量所度亡魂多少及纸高低，为则一行，可写数名。要得磊落见单数，写须做格。写令真楷，行列端正，衷在章书圆封外，入第二方函内，发去。
　　开通道路章
　　具章奏法位臣某诚惶诚恐，稽首顿首，再拜上言。臣谨按玄科，今据同启告玄穹章，至投龙进简除已备奏诸天帝尊，申三界真司，牒合属去处。外赍镇信，法用物仪。投臣乞为进拜天官，拔赎济度诸章，以祈升济。切念臣幼慕玄风，早参治箓。名滥充於祭酒，职敢废於申誊。除已具按典仪，崇修斋法，臣尚虑幽关杳邈，冥路迢遥。水陆不通，方隅隔绝。亡故某乙　在会系荐等魂，及十方九幽、囚徒苦爽，须资赦罪之章，期出重阴之境。非凭道力，莫辟关津。克诣斋坛，普受开度。谨为拜章一通，上闻三天，开清氛秽，道启黄云。四辟六通，无有障碍。上请太上直符使者、三界直符使者，各一人，赍持太上符箓、太清符命，告下三宫九府、百二十曹、五帝考官主吏，北阴酆都内外宫洞、五岳九幽、四方三十六狱、大铁围山无间地狱、泉曲河源、三元水府、五道都府、九州社令、十方道主者，丘丞墓伯、河伯河侯、蒿里丈人、上下二千石官、九垒二皇君、地下土府神官、洞天幽治、考校曹局、泰山主职，诸曹地狱、山林孟长，庙社神祇、溟泠大神。某甲子太岁尊神、天下城隍社令、当处土地正神、善恶二部长吏、一百二十位官府神祇、七十二禁忌神将、天牢地狱、冥关幽治、长夜泉扃、一切主者，敬听太上符命，开关启路，毁锁张门，释放亡故某乙　在会系荐等魂，及六道四生，孤魂滞魄，悉诣玄坛，参朝三宝。传符授戒，听法闻经，领诸善果，使幽途无险阻之程，冥关开逍遥之径。功圆果满，进品仙阶。违滞之者，冥曹降职。恩惟太上众真，分别求哀。臣愚谨因同前章，只易直神，操臣谨为黄箓大斋主某乙拜上天官，开通道路宝章一通。上诣太上某宫曹治。同前章式
　　炼度沐浴章
　　具章奏法位臣某诚惶诚恐，稽首顿首，再拜上言。臣谨按玄科，今据同启告玄穹宝章，至投龙进简，外赍镇信，法用物仪。投臣乞为进拜天官，拔赎济度诸恭祈道力，俯拔亡魂。切念臣幼慕玄风，早参治箓。名滥充於祭酒，职敢废於关誊。尚虑亡故某乙　在会系荐等魂，及六道四生、孤魂滞魄，宿缠业垢，堕落恶源。未盥沐於身形，难参朝於坛陛。克谐炼度，各遂超升。仰仗道慈，俯垂开济。臣谨为上请五方五灵童子各五人，解秽官君将吏各一百二十人，浣濯夫人，黄华玉女各一人。应时下降，请取黄华神水、炼尸素浆、云腴玉醴、甘露金津，灌注香汤之中，沐浴上件亡魂，无边苦爽。荡除阴翳，洗涤尘劳。绝表裹冤债之根，净内外热恼之垢。即令五方童子，上请东方青灵始老真炁，哺饴以九炁之青津；南方丹灵真老真炁，哺饴以三炁之丹华；西方皓灵皇老真炁，哺饴以七炁之素浆；北方五灵玄老真炁，哺饴以五炁之玄泉；中央元灵元老真炁，哺饴以一炁之黄华。即使所荐灵魂，承哺饴之恩，安镇魂魄，自生五脏。又请金刚百炼，千和玉液，太白流光，元皇散液，解除郁结，去荡滓秽，灌炼身心，智慧洞明。又请天医神吏，尚药灵官治病。三五功曹太医博士、主者砭石小吏、敷药灵官，请取太上五色神药，布散亡魂脏腑之中。救疗生前荣卫之病，针砭心腹积滞，摩按气血尰疮。断筋伤骨者，续形返生；零落肢体者，易质复故。生肌长肉，一一完全。骨体康强，神魂磊落。忧恼消释，饥渴灭除。结节开通，胞元散滞。形神端正，相貌庄严。又请天元真水真火、南昌上宫主炼、九华真人、九光童子、火陵灵童、东井玉女、炼度大神、五府真宰、受炼司主宰、炼度神将官吏，回骸起死，反形度生。应干真众，各持法器，下降玄坛。奉为亡故某乙，并赦罪章中，备奏所荐男女等魂，普及六道四生、孤魂滞魄，丰加冶炼。令逐玄微，承兹殊贶，上度仙乡。恩惟太上，分别求哀。臣愚谨因同前章，只换直神，操臣谨为亡故某乙等，拜上天官沐浴炼度宝章一函，上诣太上某官曹治。同前章式
　　升度亡灵章系於黄箓第三日落景，於斋醮坛，拜上
　　具章奏法位臣某诚惶诚恐，稽首顿首，再拜上言。臣谨按玄科，今据同启告玄穹宝章，至投龙进简，外赍法信。投臣乞为进拜天官济度诸章，仰祈道力，俯拔亡灵。切念臣幼慕玄风，早参治箓。名滥充於祭酒，职敢废於关誊。除已励率法流，依科修奉，九时忏谢，三日告盟。建斋弟子某乙，志竭诚殚，仪陈事毕。词旨徧闻於界，恩光普被於重泉。所荐亡魂，蒙原愆业。道将还於金阙，经宜入於琅函。泽被存亡，功加一切。谨为上请南昌上官司命君、司录君、延寿君、益算君、度厄君、上生君各一人，升度所荐亡故某乙灵魂，及酆都章中，备去系荐男女等魂，普及六道四生、孤魂滞魄，上生南宫，定算玉简，注名金文。又为上请司马大神、监生大神、卫房灵姥、洞阳童子，炼度亡过某乙及系荐等魂，一切孤滞等众。入流火神庭之内，黄华宝池之中。荡形易质，返骸更生。随朱宫品格，托化人天，重立玄功，径登道果。恩惟太上，分别求哀。臣谨因同前宝章，只换直神，操臣谨为亡过某乙等，拜上天官升度宝章一函，上诣太上某宫曹治。余同前章式
　　从章疏
　　某布政使司某府某县某处居，黄箓大斋主姓某，伏为正荐亡亲某乙　普荐在会众魂崇修无上黄箓大斋。今辰进拜天官宝章，欲凭真造，即为进呈。谨备太上洞玄灵宝升玄消灾护命妙经三十六卷，金钱三十六分，从马三十六疋。
　　右谨随疏献上，三元唐葛周真君、三天门下引进真君、三天门下呈章从事、录章从事、通章从事、赍章从事、校章从事、御章从事、刺章从事、印章从事、直使功曹、正一功曹、左右官使者、除阳神决吏、科车赤符吏、刚风骑置吏、驿马上章吏、飞龙骑吏、二绯衣使者、小吏十二书佐、金光童子、直日直时从官符吏、某章中诸位灵官典者，一切圣众圣前。状惟圣慈，俯赐昭鉴。某下情无任激切之至。谨疏。
　　岁次某甲子年月　日具位姓某疏
　　可漏
　　某章中诸位从官灵官典者一切圣众圣前
　　具斋主位某疏献谨封
　　章关
　　泰玄都省
　　今奉为修建黄箓大斋主某人正荐某乙　普荐众魂，崇建无上黄箓大斋。今来进拜天官某章，已恭对太上御前宣读，讫用方函，上下封印。全须至关发者
　　右关呈章、录章、通章、定章、赍章、校章、御章、刺章、印章从事，二官直使，正一功曹，左右官使者，阴阳神央吏、科车赤符吏、刚风骑置吏、驿马上章吏、飞龙骑吏，诸位灵官、使者童子，章中千乘万骑，一切圣众，准此同加，严卫赍捧。径诣三天门下，依文请进。所过刚风，浩炁等神，不得遏截。事须遵禀，毋辄滞违。故关。
　　岁次某甲子年月　日　时关，
　　具法位某押。
　　三天大圣、都天大法天师、正一静应真君张。
　　无上黄箓大斋立成仪卷之九竟
　　无上黄箓大斋立成仪卷之十
　　三洞法师冲靖先生留用光传授太上执法仙士蒋叔舆编次
　　上章逐月所诣宫分
　　正月、十二月，上诣太上虚无丈人宫。
　　二月，上诣太上九老仙都宫。
　　三月、四月，上诣太上三天太清宫。
　　五月，上诣太上重道宫。
　　六月、七月，上诣太上九炁文昌宫。
　　八月，上诣太上天帝宫。
　　九月、十月，上诣太上大道宫。
　　十一月，上诣太上侍中左右监诸将军宫。一作侍中左右监神诸将军宫。
　　闰月，上诣太上玄都宫。一作太上九老仙都宫，一作金单太岁宫。《赤松子章历》，闰月，随前月宫。
　　逐月曹治宫分#1
　　一日，建玉曹治，赤灵宫。
　　二日，太素曹治，太微宫。一作建太素曹治，大微宫。
　　三日，太微曹治，北平宫。
　　四日，都正曹治，太清宫。一作太消下宫。
　　五日，正一曹治，通明宫。一作东明宫。
　　六日，玄一曹治，上明宫。
　　七日，太素曹治，高灵宫。
　　八日，云集曹治，紫微宫。一作灵集曹。
　　九日，元灵曹治，侍春宫。一作用灵曹治，侍春宫。
　　十日，太清曹治，紫灵宫。一作武灵宫。
　　十一日，三水曹治，素女宫。
　　十二日，司录曹治，巨野宫。
　　十三日，清叙曹治，西明宫。
　　十四日，玄正曹治，上绛官。
　　十五日，中都曹治，典平宫。一作兴司宫，一作典平宫。
　　十六日，司非曹治，北府宫。
　　十七日，司奸曹治，南伯宫。一作南真宫。
　　十八日，统部曹治，束明宫。一作统摄曹，一作通明宫。
　　十九日，统录曹治，西灵官。
　　二十日，监考曹治，司命官。一作胡冷宫。
　　二十一日，监司曹治，阳明宫。
　　二十二日，典考曹治，太阳宫。一作玄元官。
　　二十三日，司官曹治，少阳宫。
　　二十四日，玄元曹治，太阴宫。一作玄天曹。
　　二十五日，太玄曹治，少阴宫。
　　二十六日，都司曹治，北辰宫。
　　二十七日，都候曹治，太白宫。
　　二十八日，直使曹治，休明宫。一作司考曹。
　　二十九日，司直曹治，阳明宫。
　　三十日，集都曹治，启明宫。一作兴考曹。
　　六十甲子直神
　　古章本无直神，不用亦可。
　　甲子王文卿，从官十八人，符吏天季二人。
　　乙丑龙季卿，从官十六人，符吏天仲二人。
　　丙寅张仲卿，从官十四人，符吏孔光二人。
　　丁卯司马卿，从官十二人，符吏天奸二人。
　　戊辰季楚卿，从官一十人，符吏地根二人。
　　己巳何文昌，从官十三人，符吏地行二人。
　　庚午冯仲卿，从官十七人，符吏天元二人。
　　辛未王文章，从官十五人，符吏天杵二人。
　　壬申侯博卿，从官十三人，符吏天季二人。
　　癸酉孙仲房，从官十一人，符吏天定三人。
　　甲戌展子江，从官十四人，符吏天根二人。
　　乙亥庞明心，从官十二人，符吏天监二人。
　　丙子祁孙卿，从官十六人，符吏天市二人。
　　丁丑赵子玉，从官十四人，符吏天偿二人。
　　戊寅虞子张，从官十二人，符吏地行二人。
　　己卯石文阳，从官十五人，符吏天曹二人。
　　庚辰尹佳卿，从官十三人，符吏天合二人。
　　辛巳杨仲公，从官十一人，符吏天光二人。
　　壬午马子明，从官十五人，符吏天朗二人。
　　癸未吕威明，从官十三人，符吏天卿二人。
　　甲申扈文长，从官十六人，符吏天行二人。
　　乙酉孔利公，从官十四人，符吏天长二人。
　　丙戌车元升，从官十二人，符吏天淑二人。
　　丁亥张文通，从官一十人，符吏天明二人。
　　戊子乐石阳，从官十四人，符吏地光二人。
　　己丑范仲阳，从官十七人，符吏天庆二人。
　　庚寅褚进卿，从官十五人，符吏天行二人。
　　辛卯郭子良，从官十三人，符吏天刚二人。
　　壬辰武雅卿，从官十一人，符吏天华二人。
　　癸巳史公来，从官九人，符吏天处二人。一作天虔。
　　甲午卫上卿，从官十八人，符吏天偿二人。
　　乙未杜仲阳，从官十六人，符吏天位二人。
　　丙申朱伯众，从官十四人，符吏天荣二人。
　　丁酉臧文公，从官十二人，符吏天容二人。
　　戊戌范少卿，从官一十人，符吏天征二人。
　　己亥邓郁卿，从官十三人，符吏天岂二人。
　　庚子杨仲卿，从官十七人，符吏天梁二人。
　　辛丑林卫公，从官十五人，符吏天监二人。
　　壬寅丘孟卿，从官十三人，符吏天唯二人。
　　癸卯苏他家，从官十一人，符吏天曲二人。
　　甲辰孟非卿，从官十四人，符吏天雄二人。
　　乙巳唐文卿，从官十二人，符吏天公二人。
　　丙午魏文公，从官十六人，符吏天英二人。＂
　　丁未石叔通，从官十四人，符吏。
　　戊申范伯阳，从官十二人，符吏天阳二人。
　　己酉成文长，从官十五人，符吏天施二人。
　　庚戌史子仁，从官十三人，符吏天基二人。
　　辛亥左于行，从官十一人，符吏天林二人。
　　壬子宿上卿，从官十五人，符吏天祥二人。
　　癸丑江汉卿，从官十三人，符吏天兴二人。
　　甲寅明文章，从官十六人，符吏天望二人。
　　乙卯戴公阳，从官十四人，符吏天河二人。
　　丙辰霍叔英，从官十二人，符吏天毕二人。
　　丁已崔巨卿，从官一十人，符吏天绝二人。
　　戊午从元光，从官十四人，符吏天令二人。
　　己未时通卿，从官十七人，符吏天命二人。
　　庚申华文阳，从官十五人，符吏天开二人。
　　辛酉邴元玉，从官十三人，符吏天立二人。
　　壬戌乐进卿，从官十一人，符吏天宫二人。
　　癸亥左石松，从官九人，符吏天正二人。一作石有松。
　　书章品则
　　令曰：章法，前勿留牍牍者，纸也便泰玄都。
　　第一，泰玄都正一平炁，系某治正一臣某稽首再拜。
　　第二，上言谨按文书，某郡县乡里男女甲年纪户名。
　　第三，恩惟太上，分别求哀，臣愚诚惶诚恐。
　　第四，安以闻与再拜，下相去一寸，下穷者别牍。臣姓平头。
　　第五，比牍安臣姓与太岁平头。
　　第六，比牍安泰清四十八字，三寸书之。
　　第七，比牍安太岁日月时於某郡乡里中拜上。
　　第八，后让三牍。三师灵赞，若不满三牍，以另纸接之。
　　第九；书章界纸，止让八分。正书中界，亦分为法则。
　　第十，书章法，依如上法，不妄让牍界。
　　令曰：正一道士，书章威仪法则，当如上件。十条令，不得妄开章界牍，生造仜#2意，以迷惑后学品则。凡违令者，但是自作一法，坐此，正一道士五刑科论。五刑者，谓输天治、覆屋茒二千束。
　　第十一书章法，以巾於下，不得令纸着床。纸亦如法，勿令衣拂着章，可不谨之。
　　第十二书章，当令纸笔砚必使洁净，不得秽污杂用。
　　第十三书章，磨墨左转四十九回止。
　　第十四书章，笔左右转各七回止，不得口含笔毫。
　　第十五书章法，不得闲论他事。
　　第十六书章法，书水当令清澄。
　　第十七书章法，不得以笔点水，滴向砚上。
　　第十八书章法，当闭口，不得有所食饮。
　　第十九书章法，人身经秽污，不得书章。
　　第二十书章法，当选手巾洗手，每令清净。
　　第二十一书章法，当不得败字。字不成，若不合止。
　　第二十二书章法，纸勿使破裂、漏笔。
　　第二十三书章法，不得令章并纸、飞落地。不复用。
　　第二十四书章法，不得仍书，饮食荤秽。
　　第二十五书章法，不得仍书，秽污不争净之事。
　　令曰：上件，二十五条门下，科令书章作法。当依如科，令若触慢，不依令者，坐正一道士三刑科论。三刑科者，扫道路桥梁，三十日。
　　第二十六书章法，当整理衣服，不得裸露。
　　第二十七书章法，当匍匐恭敬，不得蹲踞。
　　第二十八书章法，已成先阴，读校一遍。
　　第二十九书章法，脱字皆用白墨、雄黄治定之。
　　第三十书章法，不得潦草书字。
　　第三十一书章法，不得令他人盗读章文。
　　第三十二书章法，不得预下泰清日时，临奏却写入。
　　第三十三书章法，道士印封毕，主人束带请章。
　　第三十四，主人请章，三叩头、三搏颊、三起三下，合九止。
　　第三十五，主人对章叩头，至奏竟。当自祝愿，随心所道。乞疾病差，随事陈述。
　　第三十六，道士奏章竟，主人谢竟。叩头搏颊，如初请法。
　　右三十六条，出正一书章品门下，科令第二。凡书章表，先斋戒沐浴，盥洗手面，整理衣冠。入室，向天门设座，焚香依式。书之章纸，可高准尺九寸，或小尺一尺二寸，或一尺四寸为则。以彩铺案书之古法。泰京都，泰字高於上言一字，上言上空八分，下通走蚁。每行一十七字，行阔一寸二分，或二寸四分。第一行书尽法位，至再拜字。上言独占一行。臣字不得为头，鬼字不得居首。不得悬生露死，及抽破人姓名。姓名各当一字，虽是双名，亦只作一字。应魂魄丧亡之字，并须回避，不令上头。不得令外人觑视，及鸡犬等入室。书章不得与外人语言，闭气书之书。未了，不得放下笔。对章，不得厉声读章。未毕，不得离坐。不得令香烟中绝。以闻去再拜上，一寸书之，下穷者别牍。修真旨要，同此。蔡致虚仪，以闻低告报二字书之。后空三行，书臣姓名。后空三行，书太清阶。太清阶后三行，书太岁。太岁与臣姓名，低上言字二寸四分。太岁一行，随字多少，令到行末。后空三行，少则添纸一幅。太清阶紧迭。据科令云，太清四十八字，三寸书之。今太清阶，乃五十六字，比古科多八字。若修真旨要去金阙七宝四字，亦是五十二字，与科不同。当考。赤松子历，太清细字，上度三寸五分，中度四寸五分，下度五寸，不得过此。留冲靖止作一行，细楷书臣姓名、太岁，各只作一行，匀书写章，不隔日。填陛下，不隔时古法填太清不隔时。下太清细衔。令斋主束带，请章。法师奏章，日东向，夜北向。朱表，以匀净黄素朱书，高下尺寸，并同章法。每行二十四字，行阔一寸二分，或九分为则。书章之士，当须明察。勿使笔画灭裂，遗漏脱误。仍勿擅改章文入斋意，取令理顺，不至断续。书章之时，灵官功曹、十二书佐，监临左右。功过必录，纤瑕无遗。禁戒威严，莫越於此。谨之。
　　章信
　　科曰：凡奏章，先须备信。若都无信，即神明不纳，责子有悭鄙不舍之心。又曰，章无的信，富者增之，贫者臧之。富贵之家，心希功德而悭惜财物，只效贫者出信，如此无益於事。贫寒之士，求请章醮，师为代出法信。旧章虽各具所用，大抵有之。天子、王公、庶人，尊卑不同，品名各异，不得淆乱而无分别。科云，章信之物，散施贫穷。宜行阴德，师不可全用。十分为率，师可用三分而已。天科严峻，可不谨之。
　　缯彩天子紫色，疋数。王公用本命色，丈数。士庶用缦缯，尺数。
　　镇钱天子金钱。王公银钱。庶人铜钱。
　　禄米天子三石六斗。王公二石四斗。庶人一石二斗。
　　镇油天子一石二斗。王公六斗四升。庶人二斗四升或一斗四升。
　　信香天子全斤。王公半斤。庶人三两至五两。
　　笔、墨、纸、朱砂，此给主者书章用，应是诸章，悉须置办，不可暂阙。其余并依本科。
　　启告玄穹章
　　纸一百张。笔墨砚各一副。书刀一口。金鱼一枚。玉雁一双。香五两。柴五十斤。炭五十斤。盐一斤。豉一斤。油一斗二升。米一石二斗。钱一贯二伯文。净巾二条。
　　命信若干丈尺。
　　自余每章一通米、五斗钱、一贯二伯文、命信纸笔墨砚，如本仪。
　　封章法
　　凡宣章讫，以书刀置太清陛下，以金鱼、玉雁置太清左右，存灵官书佐考校章文，及以新笔砚等，置於前存毕。高功於香烟上卷轴，令紧入函，仍入脑子。外以青丝三节紧击之，注蜡池中。外以青纸函重封，付烈火焚之。
　　无上黄箓大斋立成仪卷之十竟
　　#1『月』疑应作『日』。
　　#2原字残缺，疑为『任』。
　　无上黄箓大斋立成仪卷之十一
　　三洞法师冲靖先生留用光传授太上执法仙士蒋叔舆编次
　　表词门
　　表
　　黄素朱表
　　具法位臣某诚惶诚恐，稽首顿首，再拜，上言太上无极大道至真自然金阙下。臣等猥以下愚，缪参上法。功无尘露，过积丘山。俯仰惭惶，形魂罔真。臣诚惶诚恐，稽首顿首。臣实以凡微，幸藉前福。叨逢妙化，欣荷玄恩。既忝真司，职当济度。虽禀性庸瞽，誓罄丹衷，追寻慈风，服膺妙训。见义思勇，日夜在心。因缘所值，敢不以闻。今有某乡贯，入斋意，至未曾湔洗伏闻，无上正法黄箓大斋，解除生死，洗身心口意罪。上资帝祚，下及群生。保国宁家，禳灾却害。超拔九玄七祖、一切幽爽，济度存段，慧泽普加。谨赍十方金龙镇信、本命纹缯、香火油烛、斋醮物仪，奉词投臣。乞就某处，开建无上黄箓大斋三昼夜，满散祗设谢恩清醮三百六十分位。所资功德，总用追荐亡亲某乙等，普为在会系荐等魂洎门中，先远眷属亲缘，旁及十方九幽、囚徒罪爽，解除业累，超证生方。仗此殊因，上资家国，利安品物，福佑见存。臣据词恳切，不敢抑违。除已奏告十天、关盟三界，谨率法箓道士某等若干人，依下元黄箓简文灵仙品格，设玄科之式，法天像地，建立灵坛。以某所赍金龙缯彩，施镇十方。祈天请地，救存拔亡，共相罄励，洗心净念，涂炭稽颡，归命至真，以祈所愿。三日三夜，九朝行道，预依次第，宣演真科。拜奏天官济度诸章，持诵太上真经睿号。颁宣符命，开赦九幽，然灯续明，请光破狱。普施无碍，斛食摄召、预荐亡魂，沐浴朝坛，闻经听法，传符授戒，炼度超生。广集善功，总资超度。以今月某日启斋为始，讫某日某时事毕。谨即言功解坛，投龙於山水；丹书槿札，以奏言於灵坛。伏地拜黄素朱表一通，上闻九天。伏惟太上无极大道元始天尊、太上道君、太上老君、太上丈人、无上玄老十方自然灵宝天尊，已得道大圣众、至真诸君丈人，大帝天帝，天师君、玄中大法师。曲映所奏，垂愍丹心。如蒙上御，乞赦典者。宣告十方五老上帝、五岳真仙、三官九府、十界真灵，拔度亡故某乙　在会系荐等魂，及建斋弟子家，亿曾万祖，历劫种亲，六道四生，苦魂罪魄，有缘无缘，冤亲平等，并令开度，得出长夜。九幽之中，升入南宫。冠带枯骨，返骸生华。轮转漏尽，化生福门。所在土地营卫尸形，须神返旧，与景冥合。弟子某家前世今生，一切罪咎，并乞荡除人解灭刑害。度厄消灾，延生保命。存亡开泰，眷属安宁。上愿七曜高明，二仪永固。阴阳调和，五谷岁稔。国富民安，天下太平。六合清净，帝祚延长。疫毒消殄，善瑞日臻。克保元吉，永衔道恩。谨迁所请天仙兵马、地仙兵马、飞仙兵马、真人兵马、神人兵马、日月星辰兵马、九宫五帝兵马、三河四海兵马、五岳四渎兵马，各九亿万骑。三十二天监斋直事、侍香金童、散花玉女、五帝直符、传言奏事、飞龙骑吏，臣等身中所佩受法箓内外真仙、灵宝官属、三宝威神、玄都金龙驿吏、九龙使者、察命童子，护法威神龙虎骑吏、三元将军、南昌炼度官君、神虎追摄将吏、城隍社令、此间土地里域真官、三界神祇监坛某神系当庭香火，威灵显着，曾请监坛者。诸系监临护卫，宣通君命，营卫斋事，有功勤者，一切严装，随臣今表，上诣玄都，列受功赏。谒言真宫，进品上仙。加爵帝秩，随品署真。高下等级，皆令崇达，一如太真之仪。臣等学法未备，俯仰失格。进止犯科，不合仪式。恐为四司所纠，五帝所执。千愆万罪，并蒙赦宥。哀原未悟，不见罪罚。臣等身中五体真官，受功事讫。各还宫府，使臣等学道得道，求仙得仙，永为真人。齐三光朗曜，与五气长存。恩惟太上众尊，分别哀原。臣愚谨因三官飞仙直使，正一功曹，左右官使者，阴阳神决吏、科车直符吏、刚风骑置吏、驿马上章吏、飞龙骑吏、天仙骑吏，各二十四人。操臣谨为某官某乙启建黄箓大斋，露请事讫，解坛迁职。复诸天位，重明功德。拜黄素朱表一通，上诣太上某曹，伏须告报。臣某诚惶诚恐，稽首顿首，再拜以闻。
　　空三行
　　臣姓某属某州某县某宫观焚修
　　空三行
　　太上无极无名虚无自然至真大道无上天尊金阙玉陛下
　　杜仪云，此圣号，临时法师自书，二寸四分取尽。如不能止，作一行细书。
　　空三行
　　某年号太岁某甲子朔某日某甲子天门开时於宫观玄坛中拜上
　　空三行
　　朱表，用黄绢一丈二尺。轻黄纸背过，裁高一尺二寸，书之每行二十四字。若依古法，二寸四分为一行。恐写不过，量词多寡，为行数可也。表称黄素，则当用生黄绢。田先生用之，第柔软不堪操露，不如用薄纸背过为妙。圣号二十四字，无三字。见灵宝真一自然经诀。
　　可漏，方函，并同章法。亦以黄绢为之。发表，不用关子。
　　炼度表
　　具法位臣姓某诚惶诚恐，稽首顿首，再拜。
　　右臣谨沥丹诚，上干天听。臣谨据入斋意，至未曾湔洗，乞取某月日，就某处开建无上黄箓大斋，三昼夜满散，修设谢恩清醮，三百六十分位。愿凭道力，俯拔亡魂。乞按真科，宣行炼度。返形易质，受化更生。臣以凡微，获参上法。滥司济度，职在宣誊。既奉皈投，理难抑绝。谨具表上奏祖师北极紫微大帝、祖师南极长生大帝陛下，恭望天慈，特赐睿旨，颁告水火二司、五岳总领真君。乞降阴阳灵根，真水真火。即日今时，下降坛场，炼度亡过某乙等。使其神魂澄正，万炁俱存。身有光明，魔无干犯。迁神北府，度品南宫。仰赖威光，曲垂洞鉴。臣谨俯伏，以俟天恩昭报。冒犯天威，臣诚惶诚恐，稽首顿首，死罪。谨具表，上奏以闻。谨奏。
　　太岁某甲子年月　日具位臣姓某表奏
　　可漏
　　祖师北极紫微大帝祖师南极长生大帝陛下
　　具位臣姓某表奏谨封
　　方函
　　表一函谨谨奏诣三天门下请进
　　具位姓某谨重封
　　日直功曹关子
　　无上黄箓大斋坛
　　本坛，今发奏表一函，重封印全。上诣三天门下，请进须至关发者。
　　右关某日当直功曹使者，请分明交管，前去依时，请进云程之中，不许住滞时刻，有所遏截。摄赴近狱，依律施行。
　　太岁某年月　日　时关
　　钱马状依常式
　　词
　　青词
　　维大明国某年岁次甲子某月某朔某甲子，某府州县，居具官位臣姓名，谨罄哀丹诚，上干天听。各入斋意。正荐，自臣伏为亡亲起。普荐，自臣等幸因宿起，并至未曾湔洗。
　　谨赍法信，投灵宝大法司，乞请道士一坛，就某处宫观，取某月日为始，开建无上黄箓大斋，三日三夜，九时行道。预依次第，宣演真科。拜奏宝章，颁行符命。迁拔罪爽，开赦幽沉。然灯续明，请光破狱。普施无碍，斛食摄召，预荐亡魂，沐浴更衣，朝真听法，传符授戒，炼度超生。满散，拜表言功，投龙进简，祗设清醮三百六十分位，上谢洪恩。各再入斋意。正荐，自仰仗道慈起。普荐，自所资功德起，并至福佑见存诚惶诚恐，稽首顿首，再拜上启太上无极大道、至真无上、三十六部尊经、真文宝符、太上三尊十方众圣玄中大法师衔前。臣伏以入词文，臣下情无任瞻天，望圣激切屏营之至。谨词。
　　内封用黄纸三寸，腰封
　　臣某，系法师名誊　奏谨封
　　引进状
　　状纸，依青词纸，高低以状。裹青词，入方函内发。
　　无上黄箓大斋坛
　　本坛今月某日为黄箓大斋主某人，正荐亡亲某乙　普荐在会众魂崇建黄镰大斋。所有进拜，青词一通。已恭对太上御前宣读讫，合行申发前去，须至申闻者。
　　右谨具状，申三天门下省。伏乞引进，径为通奏施行。谨具申闻，伏候昭报。谨状。
　　太岁某年　月　日具法位姓名状
　　外方函
　　谨谨上诣三天门下请进
　　具法位姓名重封
　　发词关
　　如在亥时发，则关两日当直功曹。同朱表，焚於天门上。
　　无上黄箓大斋坛
　　本坛今月某日，奉为黄录大斋主某人，正荐亡故某乙　普荐在会众魂崇建无上黄箓大斋。所有进拜，青词一通，已对太上御前宣读讫。本坛用重封印全，须至关发者。
　　右关某日当直功曹使者，请疾速赍捧，上诣三天门下省，投进云程。不得稽滞时刻，有所遏截。摄付天一北狱，依律治罪，以明天宪。故关。
　　岁次某年月　日　时关
　　书词格式
　　应青词，须用上等青纸，勿令稍有点污、穿破。如纸薄，即将两幅背之，高一尺二寸。只许用一幅。通前后，不过十七行。行密无妨，当令后空纸半幅。自维字之后，平头写之。上空八分，下通走蚁。逐行不拘字数，但真谨小楷为妙。如启圣后下文，不得过十六句。当直指其事，务在简而不华，实而不芜。切不可眩文赡，饰繁藻。惟质朴为上。书词纸，不得令飞落床席及地上，仍不得令衣袖等沾拂词文。凡书词之时，当入静室。几案敷今巾，朱笔朱盏，勿用曾经殗秽之物。口含妙香，闭气书之，不得以口气冲文。写未乖，不得落笔，及与他人言语。仍不许隔日书下。臣字不得在行头，行内不得拆破人姓名。此为书词之格，或稍有违，不惟不达，反招衅尔。
　　右出任仲升斋仪黄坛，节目颇多，文亦难省。添数行，盖亦无妨。但要后令空纸多尔。
　　无上黄箓大斋立成仪卷之十一竟
　　无上黄箓大斋立成仪卷之十二
　　三洞法师冲请先生留用光传授太上执法仙士蒋叔舆编次
　　疏牍门
　　开经疏
　　大明国某布政使司某府州县居具位臣姓某，普荐门云，某人等，后并同谨罄丹诚，上干洪造。臣伏为入斋意，至醮用物仪具状，投上清三洞法师某君门下，乞请道士一坛，就某处建立灵坛，关行斋法。再入斋意。正荐，自仰仗道慈起。普荐，自所资功德起。并至福佑见存蒙於某月某日预告，先扬宝播，上闻斋意。取某月某日开启斋坛，如未有定日，则云，寻别择日，开启斋坛恭按玄科，宣扬秘范。正斋行道，三日九朝。请谢十方，告盟三界。满散修设谢恩清醮三百六十分位。仰祈霈泽，普佑沉沦。所有回献三界圣真、十方仙宰，醮筵内外，一切威灵。并资悼亡魂，普荐幽爽。太上诸部真经、天尊睿号，谨预於某日为始，开函看诵。今先具品目，敷奏如后。
　　一请道士看转，太上洞玄灵宝无量度人上品妙经几卷，太上洞玄灵宝升玄消灾护命妙经几卷
　　已上，并用普伸，回奉奏献，上三界十方，圣真仙众，醮筵主宰、侍卫威灵。
　　一请道士看转，太上灵宝天尊说救苦妙经几卷
　　已上，并用回奉，上献系醮冥官主宰，一切威灵。
　　一请道士看转，如别看经礼忏，则逐一别项填入。
　　太上洞玄灵宝无量度人上品妙经几卷
　　太上洞玄灵宝九天自然生神章经几卷
　　太上灵宝九真妙戒金箓九幽拔罪妙经几卷
　　太上灵宝天尊说救苦妙经几卷
　　元始天尊说生天得道经几卷
　　元始灵书中篇几卷
　　玉皇大天尊玄穹高上帝宝号几声
　　太乙救苦天尊睿号几声
　　九幽拔罪天尊睿号几声
　　十方洞灵睿号几声
　　已上功德，并用资荐亡故某乙，超生仙界。普荐云，在会系荐一切魂仪，各超仙界
　　一请道士看转，
　　太上洞玄灵宝无量度人上品妙经几卷
　　太上洞玄灵宝九天自然生神章经几卷
　　太上洞玄灵宝天尊说救苦妙经几卷
　　元始天尊说生天得道真经几卷
　　元始灵书中篇几遍
　　某经某号逐一子细开列
　　已上功德并用资荐，门中远化，各超仙界或有附荐名位，依此逐一开列。
　　一请道士看诵
　　太上洞玄灵宝无量度人上品妙经几卷
　　太上洞玄灵宝九天自然生神章经几卷
　　太上洞玄灵宝九真妙戒九幽拔罪妙经几卷
　　太上洞玄灵宝天尊说救苦妙经几卷
　　元始天尊说生天得道真经几卷
　　元始灵书中篇几遍
　　玉皇大天尊玄穹高上帝宝号几声
　　太乙救苦天尊睿号几声
　　九幽拔罪天尊睿号几声
　　朱陵度命天尊睿号几声
　　已上功德，并用资荐，六道四生、孤魂滞魄，各各离苦，同遂生成。
　　右恭以玄科奥典，宝藏灵文，为济苦之津梁，作拔亡之梯磴。敢凭胜妙，用荐沉迷。切念亡亲某乙，如普荐，则以会首所荐姓名为首，添入及在会系荐亡魂等涉世尘探，归魂地远。虑业缘之未尽，致仙化之无期。愿仗真乘渗漉之功，普度苦海流吹之识。将宣宝范，先启琅函。仰希洞鉴之聪，允纳预闻之请。臣无任瞻天望圣，激切屏营之至。谨具疏，上奏以闻。谨疏
　　太岁某年　月日具前官位臣姓名疏
　　外可漏
　　黄箓开经文疏上奏三界圣真十方主宰
　　具官位臣姓名谨封
　　六幕疏
　　五帝疏
　　具位姓某
　　检会先据某乡贯，入斋意，至未曾湔洗谨赍法信，投灵宝大法司。乞取某月日，就某处，开建无上黄箓大斋三昼夜。满散修设，谢恩清醮，三百六十分位再入斋意，至福佑见存。臣据词难抑，除已誊词帝阙，请命师尊，奏告十天，关盟三界。见令坛仪肃备，法席严陈。谨率同斋道士，恭取今宵，开建灵坛，分光破暗，列陈镇信，敷露真文。翌日清旦，正斋为始。三日九朝，宣扬科范。迁拔幽苦，忏悔罪愆。仰冀恩光，俯垂证度，须至奏闻者。
　　右伏以道尊五老，本一炁以同生；德冠三才，植万灵而兼统。为人天之信仰，作生死之依凭。将启斋修，敢忘祈叩。恭惟五方五灵、五老五帝天君御前，化育群品，开张万真。务纪录於善功，每鉴观於斋事。伏愿天慈广被，圣泽遐覃。放五色之光明，救重阴之苦爽。斋功克就，生名永纪於丹台；忏谢必闻，罪录尽销於黑簿。仰赖甄陶之赐，庶成护度之功。福被邦家，恩沾幽显。臣下情无任惶惧，激切屏营之至。谨具疏，上奏以闻。谨疏。
　　太岁某年月　日具位臣姓名疏
　　可漏
　　五方五灵五老五帝天君圣前　具位臣姓名疏奏谨封
　　方函
　　疏一函上诣五老上帝
　　具位臣姓名谨重封
　　三官疏
　　具位臣姓某
　　检会先据同五帝疏，内改称臣处称名奏闻者
　　右伏以方圆奠位，资玄范以开张；品物流形，赖神功之主宰。凡归校录，悉仰生成。恭惟上元赐福天官紫微大帝、中元赦罪地官清虚大帝、下元解厄水官洞阴大帝圣前。位统三元，掌天地人神之录籍；司分九府，总死生善恶之枢机。苟露恳祈，悉蒙昭格。伏愿真慈恻悯，圣造矜容。削罪福於水火考对之曹，拔死魂於泉酆幽阴之境。圆成斋事，纪录善功。资福存亡，覃恩家国。某下情无任惶惧激切之至，谨具疏申闻。谨疏。
　　太岁某年月　日具位臣姓名疏
　　可漏
　　三元天地水三官大帝圣前　具位臣姓名谨封
　　方函
　　疏一函上诣三官大帝圣前
　　具位臣姓名谨重封
　　玄师疏
　　具位姓某
　　检会先据同三官疏
　　右伏以道分三洞，肇万法之元纲；教闻重玄，作十方之师宝。凡伸修奉，悉荷证盟。辄披露於恳诚，冀俯回於灵听。恭惟玄中教主、上清灵宝圣师真君圣前，道崇金阙，位亚玄元。散影分形，证修斋於万国；垂光接物，施惠利於重泉。伏愿圣鉴昭回，真慈覆护。书愆纪过，虽存纠察之司；宥罪涤瑕，允赖含洪之德。珍消魔障，成就斋功。俾幽显以沾恩，普邦家而蒙福。某下情无任，惶惧激切之至。谨具疏申闻。谨疏。可漏
　　玄中教主上清灵宝圣师真君圣前具位姓名谨　封
　　方函
　　疏一函上诣玄中教主上清灵宝圣师真君圣前
　　具位姓名谨重封
　　天师
　　具法位姓某
　　检会先据以后并同三官疏
　　右伏以扶教三天，播慈风而济物；疏光十界，宣秘颐以度人。肇宏正一之宗，丕闱贷三之教。敢伸丹祷，仰叩玄聪。恭惟太上辅元体道三天大圣都天大法天师、正一静应真君圣前，列位玉清，侍宸金阙，掌玄元科法，为章醮之宗师。伏愿俯赐祥光，下临坛席。证明斋事，开度沉魂。俱承拯拔之功，尽脱轮回之苦。障魔殄灭，词表御闻。泽普被於存亡，庆均沾於家国。某下情无任惶惧激切之至，谨具疏申闻。谨疏。
　　可漏
　　太上辅元体道三天大圣都天大法天师正一静应真君圣前具位
　　方函
　　疏一函上诣三天大法天师正三师正一静应真君圣前
　　具法位姓名谨重封
　　三师
　　具法位姓某
　　检会同前
　　右伏以玄元始炁，於#1开光於万化之先；经籍度师，演教於三乘之始。将期修奉，敢后皈投。恭惟灵宝经师真君、灵宝籍师真君、灵宝度师真君圣前。道冒重玄，名标上古。随方设教，弘敷斋谢之科；应物流行，昭示真常之路。饬黄坛而蒇事，望紫阙以陈词。伏愿师造鉴观，仙游来格，提携末学，锡正气於灵关；开度沉魂，施祥光於法界。恩流有截，泽被无垠。某下情无任惶惧激切之至，谨具疏申闻。谨疏。
　　可漏
　　灵宝经籍度师真君圣前具法位姓某谨　封
　　方函
　　疏一函上诣灵宝经籍度师真君圣前
　　具法位姓某谨重封
　　监斋
　　具法位姓某
　　检会同前
　　右伏以玄元阐教，广开普度之门；太极垂科，显着监斋之号。凡伸修奉，悉仰证明。恭惟灵宝监斋大法师真君圣前。弘教化初，兴哀劫末。特流传於斋法，俾恩佑於沉沦。伏愿俯赐师慈，特颁真旨。下灵宝司之官属，暨黄箓院之圣真。依下元简文灵仙品格，降飞天翊卫传奏官君。纪录斋诚，宣誊词款。导迎慧泽，开济沉魂。俾善果以圆成，普幽明而受度。恩沾见在，福被邦家。某下情无任惶惧激切之至，谨具疏申闻。谨疏。
　　可漏
　　灵宝监斋大法师真君圣前　具法位姓名谨封
　　方函
　　疏一函上诣灵宝监斋大法师真君圣前
　　具法位姓名谨重封
　　启坛疏
　　具法位臣姓某
　　谨沥丹诚，上干洪造。臣先据同五帝疏，关盟三界恭依次第，宣演真科。拜奏宝章，颁行符命。迁拔罪爽，开赦幽沉。烧香然灯，立斋行道。请光破狱，普施夜斋。召摄亡魂，沐浴炼度。传符授戒，保举超生。事毕，拜表言功，投龙进简。祗设清醮，上谢洪恩。广集善功，总资升度。以令坛仪肃备。同五帝疏，至奏闻者。
　　右伏以饬黄坛而蒇事，恪遵夤奉之仪；望紫阙以陈词，仰冀鉴观之泽。爰殚衷悃，上露斋诚。恭惟太上无极大道、至真无上三十六部尊经真文宝符，太上三尊、十方圣众、玄中大法师御前，敷落五篇，开张万范。飞玄结炁，自成空洞之文；下元总神，遂着灵仙之格。保制劫运，拯护幽明。臣缪以师资，叨传妙训。俾依科而遵奉，敢冒禁以宣行。谨励法徒，虚遵品式。结立盟誓，共建斋功。伏愿三宝证明，万灵降格。倾光回驾，监真度生。地水幽暗之乡，仗道慈而开济；日月照临之土，沾慧力以昭融。福普邦家，恩覃存没。臣无任瞻天望圣激切屏营之至，谨具疏上奏以闻。谨疏。
　　可漏
　　至真无上三十六部尊经真文宝符
　　太上无极大道御前
　　太上三尊十方圣众玄中大法师
　　具位臣姓名疏奏谨封
　　方函
　　启坛疏奏请
　　三天门下省
　　具位姓名谨重封
　　十方灵官疏
　　具法位姓某
　　检会回三官疏，至关盟三界，见令坛仪肃备，法席严陈。谨率同斋道士，恭取今宵，开建灵坛。分光破暗，列陈镇信，敷露真文。翌日清旦，正斋为始。宣行科范，忏悔罪愆。今具纸笔墨砚，安镇十方。乞赐誊奏，仰祈恩霈，俯济存亡，须至具疏告闻者。
　　右伏以梵炁弥罗，落落九霄之境；真都渺莽，巍巍十极之乡。欲诚悃之升闻，仗圣恩之垂济。恭惟十方无极世界、日月星宫、经宝地水、十乡神仙诸灵官，传奏圣众圣前。真常善应，圣化无方。每降格於坛场，为宣通於词款。伏愿广运慈悲之德，溥施拯护之功。礼谢十方，遐迩俱祈於通感；敷诚九奏，愆瑕悉赖於包藏。所冀情旨，上通恩光，下逮净涤。有为之业，崇成无量之功；庶俾幽明，皆资生化。某下情无任激切之至，具疏申闻。谨疏。
　　可漏
　　十方神仙灵官传奏圣众圣前　具位姓名疏上谨封
　　方函
　　疏上
　　十方神仙灵官传奏圣众圣前
　　具位姓各谨重封
　　结盟共三通
　　无上黄箓大斋结盟。今奉某乡贯某处居黄箓大斋主姓某，如众会，作黄箓大斋都会首某人，同在会官僚士庶等，谨备十方纹缯、金龙璧钮、质信之仪，请道士几人，就某州某处宫观，取某月某日宿启斋坛，修建无上黄箓大斋三昼夜，满散修设，谢恩清醮，三百六十分位。意者上资家国，下济深沉。超度先亡，保安见在。切以无上正法，黄箓大斋。和天安地，保国宁家。普度幽明，悟人真道。谨按玄科旧典，法天象地，立纂舒坛。信币列於华庭，词表通於金阙。肃祗如在，精洁造微。所以尔者，全在同斋之士，共契丹盟，涤除玄览。夫斋者，斋其心也。绝视听色身之好，抑口。味鼻香之贪。吐气自澄，抱神以静。故我太极宗师，垂留科范。建斋之始，先受十戒威仪。罚简宪章，存念不愆，俯仰合格。焚烧黑簿，昭着丹书。七祖生天，九幽得度。有情含识，无不沾恩。今黄箓大斋主某人众会称某人等向我法门，归投大道。奉修斋直，为国为家。开济存亡，普沾含识。赍持法信，乞为关行。某本乏仙材，谬当迁请。实怀兢愧，不容避辞。誓竭精诚，勉力就职。今与同斋之士，合誓三官，结盟五帝，共相罄励，同建斋功。傥若有违科律，冒渎天真，弹纠不悔者，告下三官五帝，受考风刀，长扁夜壑。请各签法位，作合同盟三本。二本归三官，五帝一本，留泰玄都省照应。谨启以盟。
　　太岁　年月　日　时
　　次从下列行坛道众
　　次列六职
　　可漏
　　五老上帝圣前　具法位臣姓名状奏谨封
　　三官太帝圣前　具法位姓名状申谨封
　　三天大法师真君圣前　具法位姓名状
　　申谨封
　　方函二
　　黄箓斋坛结盟状奏请五老上帝圣前
　　具法位姓名谨重封
　　黄箓斋坛结盟状申三官大帝府
　　具法位姓名谨重封
　　职状
　　无上黄箓大斋坛
　　今为某人崇建无上黄箓大斋。谨集见前法众，克取今辰，依科修奉。拟补职事下项。
　　高功大法师
　　具法位姓　名
　　都讲
　　具法位姓　名
　　监斋
　　具法位姓　名
　　侍经
　　具法位姓　名
　　侍香
　　具法位姓　名
　　侍灯
　　具法位姓　名
　　右具如前，各宜守职。谨状。
　　年　月　日具高功法位姓名状
　　炼度疏二道一疏设斛用，一疏正度用。
　　某乡贯黄箓大斋主姓名
　　伏为正荐亡亲某乙　普荐在会众魂，崇建无上黄箓大斋三昼夜。仰凭道力，普济幽沉。乞按真科，宣行炼度。谨备太上升玄消灾护命妙经三十六卷，金钱三十六分，从马三十六骑。
　　右谨献上炼度合会一切真宰，南昌上宫炼度真仙，朱陵火府炼度真仙，南陵枢府炼度真仙，水火二司炼度仙吏，灵宝大法炼度仙吏，灵宝仙曹官童将吏，金童玉女一切吏兵，诸司法院、宣通召命、承差将吏，灵宝监察直符直事，地水职司导从官吏，城隍土主里域真官，灵坛翊卫应感威灵。伏惟圣慈，俯赐照鉴。谨疏。
　　年　月　日　具位姓名　疏
　　可漏黄签
　　真经钱马疏献炼度合会真宰一切威灵
　　具位姓名　谨封
　　斛疏
　　乡贯黄箓大斋主具官姓某
　　今为正荐亡亲某乙　普荐在会众魂，开建无上黄箓大斋，取某日夜，普设无碍夜斋斛食，看诵太上真经睿号，焚化经旛
　　冥财。广集善因，总资超度。开列品目如后：
　　一请道士看诵如别看经礼忏，逐项添入
　　太上洞玄灵宝无量度人上品妙经几卷
　　太上洞玄灵宝九天自然生神章经几卷
　　太上洞玄灵宝九真妙戒拔罪妙经几卷
　　太上灵宝天尊说救苦妙经几卷
　　元始天尊说生天得道真经几卷
　　元始灵书中篇几卷
　　一称念
　　玉皇大天尊玄穹高上帝宝号几声
　　太乙救苦天尊睿号几声
　　九幽拔罪天尊睿号几声
　　朱陵度命天尊睿号几声
　　十方洞灵睿号几声
　　一焚化
　　某经无量数　某旛无量数
　　冥衣无量数　冥彩无量数
　　驼马无量数
　　已上并用，普荐六道四生、孤魂滞魄，各离苦趣，同证逍遥。
　　右伏以清都演教，普垂开度之科；碧落传经，广示弘慈之化。前件功德，普用荐资。伏愿真性常明，克净多生之垢；幽涂罢对，遂停五道之轮。径登快乐之乡，永断沦胥之苦。仰惟大道，俯赐证明。谨疏。
　　年　月　日具位姓名疏
　　可漏
　　功德疏普荐六道四生孤魂滞魄一切众灵
　　具位姓名谨封
　　荐亡疏
　　某亲具位姓名
　　今为亡亲某官，今月某日届当某辰普荐云今为资荐亡亲某官，谨备镇信物仪，具状投灵宝大法司。乞请道士一坛，就某处官观，取某月某日开建无上黄箓大斋三昼夜。满散修设谢恩清醮三百六十分位。仰凭道力，开度生方。所有看诵真经睿号，焚化经旛冥财等。谨具列品自如后：
　　一请道士看诵
　　某经几卷　某忏几卷　某号几声
　　一焚化
　　某经旛几卷　钱财几分　从马几疋
　　已上并用，追荐某故某官尊灵，超生仙界。
　　右伏以龙章玉字，凤检琼文。释万罪於寒庭，济群生於福境。是辰功德，总用荐资。伏愿魂度朱陵，名列南宫之籍；神升碧落，罪销北府之书。自在逍遥，长生快乐。恭惟大道，俯赐证明。谨疏
　　年　月　日　某亲具位姓名疏
　　可漏
　　功德疏资荐亡亲某官尊灵
　　某亲具位姓名谨封
　　荐家庙三代宗亲疏文式同前疏。三代宗亲之外，更入本宗先远内外姻亲一位，庶功德尤普
　　右伏以紫阙高尊，演琼科而流惠泽；玄都上圣，宣宝范以济寒冥。用集真功，普伸资荐。伏愿苦根散释，善果增崇。身超流火之庭，字录莹金之简。福垂后裔，庆被家门。恭望道慈，俯垂昭鉴。谨疏。
　　年　月　日　　疏
　　可漏
　　功德疏资荐三代远化宗亲诸住尊沾
　　荐亡人四负冤家债主疏文
　　具斋主位姓某
　　今为同前疏
　　经忏冥财，随多寡开列。
　　已上并用，普荐亡灵三世、负财负命、负恩负德，冤家债主之众。同获离苦，各遂超生。
　　右伏以金科秘典，玉字宝音。开业障於迷津，释冤憎於昧境。前件功德，并用荐资。伏愿业累蠲消，冤愆解释。永断仇条之念，各生和会之心。同仗真功，俱登福境。恭惟大道，俯赐证明。谨疏。
　　可漏
　　功德疏荐某人三世负财负命负恩负德冤家债主之众
　　具位姓某疏封
　　功德都疏
　　某乡贯居具官臣姓名
　　谨沥丹诚，上干洪造。臣伏为入斋意，至醮用物仪具状投灵宝大法司。乞请道士一坛，就某处建立灵坛，取某日为始，崇修无上黄箓大斋三昼夜，九时行道。预依次第，宣演真科。建立华旛，迁拔罪爽。持诵太上真经睿号，拜奏天官济度诸章。立纂舒坛，誊词效款。列陈镇信，敷露真文。然灯续明，请光破狱。告行符命，开赦九幽。召摄魂仪，沐浴炼度。普施九泉六道、清净无碍夜斋。受戒传符，给箓破券。依科升度，保举超生。满散，拜表言功，投龙进简。取某日夜，祗设清醮三百六十分位。上谢洪恩，供养酒果香花，化贡车辇钱马。修奉并已周圆，意者仰仗道慈，普超逝爽。上资家国，下佑见存。谨具录回奉奏献并资荐应干，真经睿号，开具品目，敷奏于后：
　　一请道士某人看诵
　　某经并逐项一一具列，依开经疏开之。
　　右伏以玉检灵篇，道演超凌之化；琼台秘范，功宣开度之仪。仰仗真游，俯济寒苦。伏念臣亡故某乙及三代宗亲等，粤从迁谢，罔测升沉。涉世尘深，孰悟爱河之飘浪；生仙路邈，难逃业道之轮回。式建殊勋，用资冥福冀假三洞真荃之力，普开九幽长夜之魂。伏愿昭锡恩光，迁升逝爽。寒庭无间，悉登快乐之乡；法界有情，俱入逍遥之径。臣无任祈天望圣激切屏营之至，谨具疏上奏以闻。谨疏。
　　岁次某年　月　日具斋官位臣姓名疏
　　贴黄
　　奏为满散
　　无上黄箓大斋正荐亡魂某乙　普荐在会众魂乞超生界
　　进奏修奉功德品目事
　　倚黄
　　乞降付天曹纪功行下三界十方照应
　　可漏
　　正面贴黄签与疏后贴黄同
　　具斋官位臣姓某疏奏谨封
　　方函
　　功德疏一函上诣三天门下请进
　　具高功位姓某谨重封
　　进疏缴状裹功德疏入函发去
　　灵宝大法司
　　本司今月某日，伏为修斋弟子某人正荐亡亲某乙普荐在会众魂，崇建无上黄箓大斋三昼夜。用资超度满散，祗设清醮三百六十分位，仰谢洪恩。所有弟子某进奉功德都疏一通，已恭对太上御前宣奏讫。今谨缴进前去，须至申闻者。
　　右谨具状，申三天门下省。伏乞径为通进，请降敕命，付天曹纪功，行下三界十方，照应施行。谨具申闻，伏候昭报。谨状。
　　岁次某年　月　日具高功法位姓某状
　　无上黄箓大斋立成仪卷之十二竟
　　#1『於』疑为衍文。
　　无上黄箓大斋立成仪卷之十三
　　三洞法师冲靖先生留用光传授太上执法仙士蒋叔舆编次
　　榜牒门
　　开经榜
　　无上黄箓大斋坛
　　本坛奉为大斋主某崇建无上黄箓大斋正荐亡亲某乙，普荐在会众魂等，及六道四生、一切孤魂滞魄，所有回献，上圣高真，系醮主宰，侍卫威神，并资悼亡灵，普荐幽爽，太上诸部真经，天尊睿号。取某日为始，开函看诵。具列品目于后：
　　一看诵
　　太上洞玄灵宝无量度人上品妙经
　　太上洞玄灵宝九天自然生神章经
　　太上洞玄灵宝升玄消灾护命妙经
　　已上，并用普伸，回奉奏献，上三界十方，上圣高真，系醮主宰，侍卫威灵。
　　一看诵
　　太上洞玄灵宝天尊说救苦经
　　已上，并用回奉上献，系醮冥官，一切威灵。
　　一看诵
　　斋主家，若别看经文及礼忏等，逐项添入。
　　太上洞玄灵宝无量度人上品妙经
　　太上洞玄灵宝九天自然生神章经
　　太上灵宝九真妙戒金箓九幽拔罪妙经
　　太上洞玄灵宝天尊说救苦妙经
　　元始天尊说生天得道真经
　　元始灵书中篇
　　玉皇大天尊玄穹高上帝宝号
　　太乙救苦天尊睿号
　　九幽拔罪天尊睿号
　　已上功德，并用资荐亡故某乙灵魂及系荐亡灵，在会系荐一切亡灵超生仙界。
　　一看诵
　　太上洞玄灵宝无量度人上品妙经
　　太上洞玄灵宝九天自然生神章经
　　太上洞玄灵宝天尊说救苦妙经
　　元始天尊说生天得道真经
　　元始灵书中篇
　　玉皇大天尊玄穹高上帝宝号
　　太乙救苦天尊睿号
　　九幽拔罪天尊睿号
　　已上功德，并为建斋弟子，资荐亡灵三世，负财负命，负恩负德，冤家债主之众。同获离苦，各遂逍遥。
　　一看诵
　　太上洞玄灵宝无量度人上品妙经
　　太上洞玄灵宝九天自然生神章经
　　太上灵宝九真妙戒金录九幽拔罪妙经
　　太上洞玄灵宝天尊说救苦妙经
　　元始天尊说生天得道真经
　　元始灵书中篇
　　玉皇大天尊玄穹高上帝宝号
　　太乙救苦天尊睿号
　　九幽拔罪天尊睿号
　　朱陵度命天尊睿号
　　已上功德，并用普荐，六道四生、孤魂滞魄等众。各离苦趣，同遂往生。
　　右伏请临坛道众，静念存真。调声正气，依文转诵启圣。忏宣所觊，飞天下观，上帝遥唱。存亡受度，幽显蒙恩。科禁具严，各宜遵守。故榜。
　　年　月　日榜
　　具　法　位　姓　押
　　古法十戒榜
　　无上黄箓大斋坛
　　夫结斋之士，当拱默幽室，制伏情性。闭固神关，使外累不入；守持十戒，令俗相不起。建勇猛心，修十道行。坚植志意，不可移拔。往玄味真，念念皆净，如此谓之修斋也。具十事如后：
　　一，香汤沐浴，以清神炁。使五体清洁，九孔鲜明。衣服悉净，内外芳馨。延降上帝，视接真灵。
　　二，废弃世务，断俗因缘。屏隔内外，修然无为。心形闲静，注念专精。
　　三，中食绝味，挫割嗜欲。使盈虚得节，脏腑调和。神炁清夷，含养玄泉。
　　四，谨身正服，齐整严肃。舍离骄慢，无有怠替。礼拜叩搏，每事肃节。
　　五，闭口息语，不得妄言。调声正炁，诵咏经文。开悟人鬼，会感神仙。
　　六，涤除心意，不得邪想。调伏六根，荡灭三毒。存神思真，通洞幽微。
　　七，烧香奏烟，鸣鼓召神。上闻三清，普宣十方。
　　八，忏谢罪咎，请乞求愿。心丹诚至，慊苦恳恻。
　　九，发大慈悲，悯念一切灾厄恼难。咸愿度脱，生死休泰，无复幽苦。
　　十，进止俯仰，每尽闲雅。更相开导，言止於道，不得离法。觉有阙误，便即输失，稽颗忏悔。
　　右榜清虚静默堂，请结斋道俗，各宜奉行。故榜。
　　年　月　日　榜
　　具　法　位　姓　押
　　告谕誓言榜
　　无上黄箓大斋坛
　　本坛今奉玄师道旨，建立斋坛。抵导天恩，普福幽显。合与诸司法院、天神大将，元帅功曹，金童玉女，灵官将吏，防护斋坛、侍卫正神一切等众。分布誓言，各宜敬听。吾行斋法，命出师坛。守之惟谨，行之惟艰。大道好生，济度无间，下通地府，上开天关。人门卫生，鬼道无残。施之惟正，职本防奸。符章奏告三界，通颁上天下地。水府名山，去来时刻，飞云往还。玄坛已正，奉法宜公。扶护孝义，摧伏魔凶。死生受度，飞符驾龙。斋事告毕，上朝仙宗、五帝纪绩。三官考功，升阶进职。名竖苍穹，傥或懈怠，罪在尔躬。若违吾誓，天锡汝锋。勉哉勉哉，受爵无终。故兹告谕，尔非勿聪。
　　右誓如前，各宜守职。故榜。
　　年　月　日　榜
　　具　法　位　姓　押
　　告论斋官榜普度用此
　　无上黄箓大斋坛
　　本坛恭依灵宝飞天妙书、元科秘范，崇建无上黄箓大斋，超度幽爽，福利见存。谨按天尊言，凡建斋行道，四天帝王，皆驾飞云绿軿，八景玉舆。侍从真人、玉女，手执华旛。前导凤歌，后从天钧。狮子白鹤，啸歌邕邕。烧香散花，浮空而来，瞻礼行道，观听法音。万圣临轩，千真驻跸。凡同斋之士，当庠序雅步，静心闲意。坐起卧息，不离仪格。则天王欢悦，列言上清。除已奏告诸天，关闻三界。结盟立誓，夤奉宝斋。专牒请本州城隍主者某神及集神，监卫灵坛，扫除厌秽。祗迎宝驭，济度存亡。伏请入会斋官，士庶到坛，证明拈香，务竭精诚，同祈灵贶。其符简功德戒牒，候炼度毕，送灵度桥，一处焚燎。已请监坛某神，专差将吏，照对亡灵，逐名分表，庶使斋德有归。切望入会信士，毋得搀先。辄自焚燎，以致错乱，有玷斋功，须至晓谕。
　　右榜，各请知悉。故榜。
　　年　月　日榜
　　具　法　位　姓　押
　　知职榜
　　无上黄箓大斋坛
　　本坛奉为黄录大斋主某，正荐亡亲某乙　普荐在会众魂崇建无上黄箓大斋。今克取今月某日为始，开坛关行斋法。至某日夜满散，修设大斋，上谢洪恩。所有同斋道众，各合依式，分摄治职。除已徧行咨请，结立盟誓。尚虑临事有阙，须至逐一开具，所有职事，如后：
　　高功大法师
　　具法位姓某
　　其职也，道德内充，威仪外备。俯仰动止，莫非法式。三界所范，鬼神所瞻。关启祝愿，通真召灵。解疑释滞，导达群贤。
　　都讲法师
　　具法位姓某
　　其职也，才智精明，闲炼法度。行道时节，上下食息。先白法师，次引众官。礼拜揖逊，皆当赞唱。
　　监斋法师
　　具法位姓某
　　其职也，司察众过，弹纠愆失。秉执科宪，随事举白。必使允当，不得隐滥。
　　侍经法师
　　具法位姓某
　　其职也，营卫尊经，整理中韫。高座几案，四坐席地。拂饬齐整，不得懈怠。
　　侍香法师
　　具法位姓某
　　其职也，料理炉器，常令火然灰净。三时行道，二上转经。皆预备办，不得临用有缺。
　　侍灯法师
　　具法位姓某
　　其职也，景临四方，备办灯具，依法安置。光焰火然，常使朗明。若遇风雨，火势不立。启白法师，宜停乃停。不得怠替，
　　辄令阙废。
　　一副职人寡，则一人兼两职，或三职。人多，则两人或三人，共二职。
　　副都讲法师
　　具法位姓某
　　参知钟磬，赞唱法事。揖引斋官，进退拜礼。
　　副监斋法师
　　具法位姓某
　　赞举坛仪，监视斋献。表白词文，宣告赞祝。
　　副侍经法师
　　具法位姓某
　　敷设坛供，进献点酌。赞宣经科，引灵朝礼。
　　副侍香法师
　　具法位姓某
　　燎理炉器，助添香炷，主执手炉，赞道行礼。
　　副侍灯法师
　　具法位姓某
　　备办灯具，施添油炷，彻晓续明，乃为称职。
　　右榜，各请清心涤虑，思神念真。关启精明，升降整肃。所冀天真降格，幽显沾恩。当使五帝考功，无致三官鼓笔。科简昭示，幸勿疏违。故此咨闻，各宜守职。故榜。
　　年　月　日榜
　　具　法　位　姓　押
　　约束将吏榜
　　无上黄箓大斋坛
　　本坛今为某乡贯居具官某人，崇建无上黄箓大斋正荐亡亲某乙　普荐在会亡灵等，及六道四生，一切孤魂滞魄，超生仙界。以今营建斋坛，关集将吏及城隍里社等神，在坛守卫，合行约束。
　　右榜，坛所晓谕，诸司法院天神将吏、灵官功曹、神兵骑吏、本处城隍里社、司命土地、应干侍卫等神，请知委上件事理。各齐心并力，营护坛场。扫荡秽氛，祗迎飙驭。通达词悃，宣召往来。应诸处阴官部到亡魂，及河沙孤滞等众，团聚近处，伺候召摄。即时赴坛场，沐浴炼度。闻经听法，受戒传符。明领殊勋，超升净域。或有冤家债主，凭着生人，盗贼恶人，侵欺法物。茹荤饮酒，触冒坛禁。并请密切戢伏，明彰报应。务令斋功圆就，魔障不生。家国沾恩，存亡受度。事毕，言功迁赏，以答神庥。故兹晓谕，各宜知悉。故榜。
　　年　月　日榜
　　具　法　位　姓　押
　　约束孤魂榜
　　无上黄箓大斋坛
　　本坛奉为黄箓大斋主某人，崇建无上黄箓大斋。今月某日夜，普设无碍斛食夜斋。所有召到法筵，一切六道四生、九州十类、河沙滞魄，幽夜苦魂。是男是女，或老或少。虑有前生债主，夙世冤仇。负命负财，负恩负德。因时际会，恶念顿生。不以解脱为心，惟怀返报。是念无由超化，永堕轮回，今故约束者。
　　右榜，晓谕前件，召到法筵，五方五姓、乃文乃武、儒流羽士，道民僧徒、女冠尼师、庄农书吏、军兵将校、商旅术人、卜筮巫觋、奴仆药艺、孤独鳏寡、枉死横亡、造逆刑诛、不孝雷震、手孪足跛、目盲耳聋、产乳血尸、襁褓夭折、冤家债主、负命欠财、附草依茅、遗坛古社，若男若女、或老或少，一切无依无主、孤魂滞魄、长夜囚徒、神鬼等众。各宜检束形神，听经听法。排列就位，飨食承供。不得纵强胁弱，恃勇欺怯。各要丰足、务在均平。仍须洗涤身心，依投正道。和平冤对，忏悔罪愆。承兹教戒之功，凭此荐拔之果。同求解脱，各愿往生。无萦迷途，无恋鬼趣。所宜恭谨，祗候超升。盟真科格，威禁至重。各须遵奉，毋辄有违。故榜。
　　年　月　日榜
　　具　法　位　姓　押
　　宣论亡灵榜
　　无上黄箓大斋坛
　　本坛先据某官某人状称，伏为正荐亡亲某乙　普荐在会亡灵等，乞崇建无上黄箓大斋。用资超生，所有令来召到在坛系荐灵魂。并已澡炼形神，参朝坛陛讫。每日依时导引，朝礼圣真。恭听法旨，祗候开度外，须至再行晓谕者。
　　右榜，专委监斋直事，功曹法院、召灵神将等，常切诱谕，上件召到，在坛顶荐亡灵，及冤家执对之众，各令发生善念、舍离恶缘，整束身心，皈依道果。自识宿命，莫结冤雠。当知禀性受形，本来清净。识缘物假，妄起尘情。执此恶根，成其障恼。气凋神逝，难复本初。五累牵缠，三途报对。永沉幽夜，堕落恶源。沦没妄波，不能出离。如斯所苦，昔已备尝。今到道前，求解脱法，断颠倒想。起信向心，回观本来。究竟空寂了真，实性罪障亦空。即得妙用见前，灵光不昧。逍遥自在，永离轮回。恭俟本坛，依时导引。朝礼上圣，忏谢罪愆。祗受戒符，用凭超度。非时不请，辄离灵筵。明真有格，威禁至重。各宜遵奉，无或有违。故榜。
　　年　月　日榜
　　具　法　位　姓　押
　　法事节次榜
　　无上黄箓大斋坛
　　本坛先据具官姓某状称正荐亡亲某乙　普荐在会众魂等，乞就某处宫观，开建无上黄箓大斋三昼夜。拜奏宝章，颁宣符命。广崇妙范，总助升迁。满散拜表言功，投龙进简。祗修清醮三百六十分位，仰谢洪恩。所有同斋道众，除已分摄治职、依科修奉外，尚虑临事阙误，须至预行开列节次于后。
　　一某日
　　关发预告文字　扬旛　开转经号
　　一某日
　　关发正奏文字
　　一某日
　　进拜天官某章依日分，逐一开列
　　一某日中分
　　度词　启盟　立幕　净坛发玉札
　　落景
　　分灯　建坛宿启　说戒　补职
　　宣禁
　　静夜
　　礼灯余夜同　召灵　沐浴　朝真　咒食
　　一某日清旦
　　正斋行道　转经
　　中分
　　正斋行道如清旦仪，不宣卫灵咒，不出官　转经
　　落景
　　正斋行道如中分仪
　　静夜
　　祝九狱灯发符破狱　赞九幽灯　忏回耀轮灯
　　一某日清旦
　　正斋行道如第一日清旦仪，不出官　转经
　　中分
　　正斋行道如第一日中分仪　转经
　　落景
　　正斋行道如第一日落景仪
　　静夜
　　普召幽爽，设斛炼度
　　一某日清旦
　　正斋行道如第二日清旦仪　转经
　　中分
　　正斋行道如第二日中分仪　转经
　　落景
　　正斋行道进拜　天官升度章
　　静夜
　　建水火池，大炼升度亡魂
　　一某日
　　解坛拜表告投三简
　　一某日
　　设醮
　　已上，并照赞唱节次门，逐一开列。
　　右榜，各请举唱如法，赞咏协音。登降务在雍容，节次无使差互。庶得圣真灵鉴，幽显蒙休。坛有常规，各宜守职。故榜。
　　年　月　日　榜
　　具　法　位　姓　押
　　关牒共七道
　　普召牒
　　无上黄箓大斋坛
　　本坛先据某人状，伏为正荐亡亲某乙　普荐在会众魂，乞就某处，开建无上黄箓大斋三昼夜，普施九泉六道、清净无碍夜斋。除已章奏上达三天，告简敷落九地，申牒地水职司、冥关主宰，开明沉滞，启拔幽扃，预期发放六道四生、一切孤滞之众，来诣斋坛，伺候摄召，沐浴更衣，参真听法，享食承供，开度生方。今依律召摄，遍十方际、尽玄空界、浩劫以来、至於今日，一切天道，一切人道，一切神道，一切地狱道，一切饿鬼道，一切畜生道，一切孤魂滞魄。乃至一切依草附木、无主无归之众，一切投崖赴涧、自溺自沉之众，一切拘缚不得自在之众，一切冤家不得和释之众，一切军阵非横残伤之众，一切牢狱自遭诛戮之众，一切道路商贾流亡之众，一切边疆守戍死害之众，一切自刺自缢、投河落井之众，一切自害自伤、负财负命之众，一切雷霆霹雳、水火漂然之众，一切产难血腥暗死之众，一切咒诅蛊毒伤亡之众，一切覆舟坠马、魂魄飞扬之众，一切杀生害命、神识萦缠之众，一切食胎、食血、食肉、食骨、食髓之众，一切食花、食果、食苗、食草之众，一切食便食利、食涎食洟之众，一切食生食香、食漏食味之众，一切食毒食腥、食秽食精之众，一切食灭食炭、食土食灰之众、若胎生、若卵生、若湿生、若化生，已受苦、未受苦、已受报、未受报、展转轮回、无有边际、不可称说、未能解脱之众，又遍十方际、尽玄空界、若有色、若无色、若非有色、若非无色，若有想、若无想、若非有想、若非无想，若有情、若无情、若非有情、若非无情，若有识、若无识、若非有识、若非无识，幽灵滞爽，新死远亡，或女或男，或老或少，或在家、或出家，或中国、或外夷，有主无主，令终凶终，如是等众，与其眷属，无量无边。各承太上之慈光，普入盟真之法会，须至召摄者。
　　牒请灵坛守卫威神、某甲子岁德尊神、本处城隍土地、里域真官、五道大神、六甲开导使者，导善官吏、神虎三部追魂使者。依律放入，上件六道四生、孤魂滞魄、三界十类、一切众灵，普论黄箓灵坛，躬受开度，仍请卫护。一切生气，无令侵克。谨牒。
　　年　月　日　时牒
　　可漏
　　无上黄箓大斋坛　牒　灵坛守卫一切威神太岁城隍土地等神
　　追取关
　　无上黄箓大斋坛
　　本坛今为乡贯某人，开度亡故某乙灵魂众会添等字，崇建黄箓大斋。取今月某日夜，普为六道四生、孤魂滞魄，修设无碍斛食夜斋。依按真科，宣行炼度。俾沾恩霈，随果超生。除已飞奏三天，申闻三界。备牒酆都，六道都案，遍行关报，依科发放，及专申东岳泰山府，括责孤滞等众，差委神吏，管押前来。克定是夜赴坛，祗承功德。今来摄召在即，须至专有指挥。
　　右关神虎三部、追魂使者，天道、地道、人道、仙道、神道、鬼道、业道功曹。只今前去酆都，六道都案，及东岳泰山府。交管发放、六道四生，孤魂滞魄等众。同共引领前来，赴坛受度，不得时刻住滞。故关。
　　年　月　日　时关
　　可漏
　　无上黄箓大斋坛　关　神虎追魂使者七道功曹
　　九真戒牒
　　洞玄灵宝九真妙戒牒　给付　亡故某乙灵魂
　　谨按太上洞玄灵宝九真妙戒、金箓度命九幽拔罪妙经云，若人命过，应入九幽，名书黑簿。为受九真妙戒，应得解脱，魂升九天。因缘轮转，得为九宫真人。今者恭对道前，传授三归九戒。所宜给付，持为身宝者。
　　三归依
　　第一归依，无上道宝。
　　第二归依，无上经宝。
　　第三归依，无上师宝。
　　九真戒
　　一者敬让，孝养父母。
　　二者克勤，忠於君王。
　　三者不杀，慈救众生。
　　四者不淫，正身处物。
　　五者不盗，推义损己。
　　六者不嗔，凶怒凌人。
　　七者不诈，谄贼害善。
　　八者不骄，傲忽至真。
　　九者不二，奉戒专一。
　　牒前件，三归依，九真戒。乃金录灵诠、玉清秘典。为登真之户牖，作济死之津梁。宜谨受持，无或懈怠。即得迁神北府，度品南宫。永离有漏之色身，克证无为之妙果。人间天上，信受奉行。故牒。
　　年　月　日牒
　　又九真戒牒一，给付六道四生、孤魂滞魄等众
　　功德坛牒一
　　无上黄箓大斋坛　牒　亡过某官灵魂
　　本坛先据某乡贯，入词，至福佑见存。内亡灵，止称官位，不着姓。下文称亡魂处改作亡灵，本坛据词难抑，谨依下元黄箓简文、灵仙品格，建立灵坛。取今月某日为始，崇修无上黄箓大斋三昼夜。九时行道，恭依次第。宣演真科，拜奏宝章。颁宣符命，迁拔罪爽。开赦幽沉，然灯续明。请光破狱，普为九泉六道，修设无碍夜斋。宣召灵仪，沐浴炼度。传符授戒，保举超生。事毕，拜表言功，投龙进简，祗设清醮三百六十分位。仰谢洪恩，所集善功，总资超度。今来功德圆满，合行给付，以为迁升之据。开具如后：
　　一看诵
　　某经逐一开列
　　一持念
　　某圣号逐一开列
　　一告下
　　元始符命救苦真符一面
　　元始符命长生灵符一面
　　太上敕赦生天宝箓一道
　　玉清宝箓拔幽魂真符一道
　　玉清宝箓破地狱真符一道
　　东极青玄救苦九龙符命一道
　　一给付
　　洞玄灵宝九真妙戒牒一道
　　中元金书九天宝诰一道
　　灵宝长生度命黄箓一道
　　太上升天左右券
　　一备化
　　某经若干卷逐一开列
　　某旛若干首逐一开列
　　生仙净衣一袭
　　冥财若干
　　驼一疋
　　檐一乘
　　一建立
　　告盟宝旛
　　迁神宝旛
　　太一宝旛
　　命灵宝旛
　　超度宝磨
　　回耀宝旛
　　一普设
　　六道四生、孤魂滞魄、清净无碍
　　夜斋
　　一咒施
　　云厨甘露法食一筵
　　牒具如前。琼都宝范，落五累之苦根；金简玉符，定九宫之生籍。集兹善利，总荐灵仪。径登品於洞阳，遂栖神於太漠。安闲自在，快乐逍遥。凡所经由，执此为据。故牒。
　　年　月　日牒
　　功德坛牒二
　　无上黄箓大斋坛　牒　六道四生孤魂滞魄等众
　　本坛奉为乡贯某人，资荐亡故，某乙，众会，添等字崇建无上黄箓大斋，普度六道四生丫孤魂滞魄，取今月某日夜，修设天地冥阳、六道四生、孤魂滞魄、无碍夜斋，沐浴更衣，参真听法、传符授戒、炼度超生，修奉功德。并已周圆，合行给付。以为迁升之据者。
　　一看诵，
　　太上洞玄灵宝无量度人上品妙经几卷
　　太上洞玄灵宝九天自然生神章经几卷
　　太上灵宝九真妙戒金箓九幽拔罪妙经几卷
　　太上洞玄灵宝天尊说救苦妙经几卷
　　元始灵书中篇几卷
　　一持念
　　玉皇大天尊玄穹高上帝宝号几声
　　太乙救苦天尊睿号几声
　　九幽拔罪天尊睿号几声
　　朱陵度命天尊睿号几声
　　一告下
　　元始符命金箓白简救苦真符一面
　　元始符命金箓白简长生灵符一面
　　太上生天宝箓一道
　　一传授
　　三皈依
　　九真戒
　　一普施
　　无碍清净夜斋一筵
　　一备化
　　某经无量数
　　经旛冥衣冥财等逐一开列，并云无量数
　　牒具如前。夙世迷真，遂漂流於苦海；今日受度，克升证於仙乡。集兹最上之殊因，普荐无边之逝识。径凭妙善，永绝轮回。俱登快乐之天，长处光明之界。故牒。
　　年　月　日牒
　　可漏
　　无上黄箓大斋坛　功德牒给付六道四生孤魂滞魄等众
　　防送关
　　无上黄箓大斋坛
　　本坛奉为乡贯某人正荐亡亲某乙　普荐在会众魂，崇建无上黄箓大斋，普为六道四生、孤魂滞魄，修设无碍夜斋。依按真科，宣行炼度。今来事毕，除已给牒执照受生外，合差将吏，管送前去，须至指挥。
　　右关本司法院、天神将吏、灵官功曹、丁甲吏兵，黄箓阖会虚通召命仙吏等，管送受度众魂，前去黄箓院，交管计会直日曹吏。遵依黄箓灵仙科品、元始符命，开度事理，特与削落罪籍，俾令随果超度，托化人天，不得稽滞。
　　年　月　日关
　　可漏
　　无上黄箓大斋坛　关　本司法院神将丁甲吏兵等
　　无上黄箓大斋立成仪卷之十三竟
　　无上黄箓大斋立成仪卷之十四
　　三洞法师冲靖先生留用光传授太上执法仙士蒋叔舆编次
　　礼成奏谢门
　　三简奏
　　具位臣姓某
　　右臣谨沥丹诚，上干天听，退省僭易，以俟谴诛。臣先据某乡贯某人投称，伏为正荐亡亲某乙　普荐在会亡过某乙等，乞就某处宫观，崇修无上黄箓大斋，拜奏章词，宣行符命。恭祈恩霈，普济幽沉。臣寻於某月日为始，开建宝斋，至某月日罢散。谨依科法，就某处洞天，告投天官名山洞府金龙玉简；及就建立斋坛之所，告投地官土府金龙玉简；就某处潭洞，告投水官水府金龙玉简。拔赎亡故某乙及在会预荐亡魂等罪簿。谨具状，飞奏金阙三境帝师七宝玉陛下。恭望道慈，允臣所奏，特降敕命，下泰玄都省，宣告上元赐福天官、诸天曹局、洞天主宰，中元赦罪地官、五岳十宫、九幽地府、九垒土皇、土下诸司灵官主宰，下元解厄水官、江海河渎、泉曲溪真、水府诸司灵官主宰，遵依玉简，告命拔出，亡故某及在会预荐亡魂。请灭三恶，斩绝地根。解释冤仇，增添善果。计功升度，随品受生，仰副太上好生之德。冒犯天威，臣诚惶诚恐，稽首顿首，死罪谨录奏闻，伏候敕旨。
　　贴黄
　　奏为某乙修建
　　三官金龙玉简乞降
　　敕命施行事
　　倚黄
　　乞降付泰玄都省
　　右旧仪，山简、土简、水简各一状奏。内解释冤仇、增添善果二句，止山简用之。请灭三恶、斩绝地根二句，水土二简俱用之。今合为一奏，非惟从省，亦免烦渎。三简各日投者，自依旧法。内三简奏称某处洞天，非是洞天去处，则不可称洞天，止称某山洞府可也。
　　可漏
　　奏状一缄谨谨上诣三天门下上清天枢院请进
　　具位臣姓某谨重封
　　申天官
　　具法位姓某
　　先据某乡贯某投称，伏为正荐亡亲某乙　普荐在会众魂，乞就某处，崇修无上黄箓大斋。拜奏章词，宣行符命。恭祈恩霈，普荐幽沉。某寻於某月日为始，开建宝斋，至某日罢散。谨依科法，就某处洞天，告投天官名山洞府金龙玉简，拔赎亡故某顶荐亡魂等罪簿。除已飞奏上帝外，须至申闻者。
　　右谨具状，申上元天官紫微大帝圣前。伏望圣慈，特降圣旨。下上元曹局、名山洞天主司、一切圣众，遵依玉简，告命拔出，在会预荐亡魂。解释冤仇，增添善果。计功升度，随品受生，仰副大道好生之德。冒犯圣威，某下情无任惶惧之至。谨具状申闻。谨状。
　　地官
　　具位姓某
　　先据同天官状至，谨依科法，就某处建立斋坛之所，告投地官土府金龙玉简，后同天官状
　　右谨具状，申中元地官清虚大帝圣前。伏望圣慈，特降圣旨。下中元曹局、九垒土下主司一切圣众，遵依玉简，告命拔出，在会系荐亡魂。请灭三恶，斩绝地根。计功升度。同天官状结
　　水官
　　具位姓某
　　先据同天官状至，谨依科法，就某处潭洞，告投水官水府金龙玉简，同地官状
　　右谨具状，申下元水官洞阴大帝圣前。伏望圣慈，特降圣旨。下下元曹局、灵潜渊水下主司、一切圣众。同地官状，结至谨状
　　可漏
　　方函如常式
　　天枢院引进状裹奏状，入函发去
　　灵宝大法司
　　今月某日发奏状一函，重封印全，为乡贯某人，祟建无上黄箓大斋正荐亡亲某乙。普荐在会众魂满散，依法告投三官金龙玉简。乞降敕命，施行事须至申闻者。
　　右谨具状，申三天门下上清天枢院。伏乞径为通奏，恭请敕命，早与颁降施行。谨具状申闻，伏候昭报。谨、状。
　　直日功曹关子
　　灵宝大法司
　　今发紧急申奏文字，下项一奏状一函，上诣三天门下上清天枢院请进。一申状三函，上诣上元天官紫微大帝圣前申上、中元地官清虚大帝圣前申上、下元水官洞阴大帝圣前申上。
　　已上奏状一函，申状三函，并用重封印全，须至关发者。
　　右关某日当直功曹使者，请交管前去，分明请进，申上云程，不得稽滞时刻。有所遏截，摄付近狱，依律施行。
　　年　月　日关
　　三简牒
　　山简
　　灵宝大法司　牒上某处洞天仙官主宰是洞天，即称洞天。是福地，即称福地。非洞天福地，则称某山灵官主宰。
　　照对今月某日为某处某人正荐亡亲某乙普荐在会众魂，崇建无上黄箓大斋三昼夜。迁拔逝爽，度上南宫。以今功圆事毕，解散斋坛。谨依科法，赍持龙简璧钮，投送某处洞天或福地，或名山标记善功，刻名仙籍，须至专牒者。
　　牒候到，伏请照会，依准玄都旧典奉行。谨牒。
　　土简
　　土府太岁九垒土皇灵官主宰牒内文作某处灵坛土府
　　水简
　　某处灵泽潭洞灵官主宰牒内文作某处灵泉水府
　　投简献钱状
　　具斋主位姓某
　　谨备金钱二十四分，从马二十四疋。
　　右谨献上洞天仙官主宰土水二简，依牒文改此一位，灵坛监察、香官使者、三洞威神、当境主司里域真官、山水川泽一切正神圣前。伏惟圣慈，俯赐鉴纳。谨状。
　　年　月　日　具位姓某状
　　三清玉帝谢状
　　具法位臣姓某
　　右臣先录状上奏，为某乡贯某人，状称入斋意，至未曾湔洗乞请道士一坛，就某处，崇建无上黄箓大斋三昼夜。依按玄科，宣扬秘范。恭凭道力，俯拔幽途。满散修设，谢恩清醮，三百六十分位。广崇善利，总助迁升。臣寻於某月某日开启，依科修奉，至某月日满散已讫。重念臣与同斋道士某等，禀质凡愚，昧於科简。关行虽毕，违戾实多。仰望天恩，特垂原赦。臣无任瞻天望圣激切屏营之至。谨具状上奏，称谢以闻。谨状。
　　年　月　日　具位臣姓某状
　　可漏
　　三清玉帝至尊陛下　具位臣姓某状奏谨封
　　贴黄
　　奏为某人乞祟建
　　超生已行满散称
　　谢事
　　天枢院缴状裹奏状入方函内发去
　　灵宝大法司
　　今月某日发奏状一函，为据黄箓大斋主某人正普荐亡亲某乙在会众魂，乞请道士一坛，就某处，开建无上黄箓大斋，修设谢恩清醮，三百六十分位。已行满散，具状称谢。事须至申闻者。
　　右谨具状，申三天门下上清天枢院。伏乞径为，通进施行。谨具状申闻，伏候昭报。谨状。
　　年　月　日　具位姓某状
　　方函
　　申状一函谨谨上诣三天门下上清天枢院请进
　　具法位姓某谨重封
　　六幕谢疏
　　五帝
　　具法位臣姓某
　　右臣先具状奏闻，为某乡贯同三清状，至违戾实多。伏望天慈，特垂原赦。臣下情无任，瞻圣望真，惶惧激切屏营之至。谨具疏上奏，五方五灵五老五帝天君圣前，称谢以闻。谨疏。
　　年　月　日　具法位臣姓某疏
　　三师
　　具法位姓某
　　右某先具状申闻，为某乡贯同三清玉帝奏状，至违戾实多。内称臣处，并称名，不称臣伏望师慈，特垂原赦。某下情无任，瞻圣望真，惶惧激切屏营之至。谨具疏上奏灵宝经师真君，灵宝籍师真君，灵宝度师真君圣前，称谢以闻。谨疏。
　　年　月　日　具法位姓某疏
　　玄师与三师状同式
　　玄中教主上清灵宝圣师真君圣前
　　天师与三师状同
　　太上辅元体道三天大圣都天大法天师正一静应真君圣前
　　监斋与三师状同
　　灵宝监斋大法师真君圣前
　　三官同前式
　　上元赐福天官紫微大帝圣前
　　中元赦罪地官清虚大帝圣前
　　下元解厄水官洞阴大帝圣前
　　方函
　　可漏并同启斋立幕六疏式
　　三官考功状
　　具法位姓某
　　先据某乡贯某人状称。伏为正普荐亡亲某乙　在会众魂崇建无上黄箓大斋，用资超度满散，修设清醮，三百六十分位，上谢洪恩。今来斋醮圆成，所有在坛摄职道士，并翊卫众神，及委差神将、功曹土地等神，并皆奉职行事，委有劳绩。谨按太真之仪，合行投录推赏。除已具朱表，奏闻上帝外，须至开列申闻者。
　　一同斋摄职道士，除某外，开具下项
　　开列道士姓名
　　已上道士，并各在坛守职。
　　一在坛翊卫传奏众神，下项
　　天下都大城隍主者
　　某州城惶主者
　　某神某侯王曾请监坛者
　　九州社令主者
　　五方道都大主者
　　九幽诸地狱主者
　　操章将军、仆射天丁、都官使者、功曹从事、直事君符吏、郎决吏、驿龙吏、收食吏、庭令丞小吏等
　　捧香驿龙骑吏、三五功曹、左右官使者、侍香金童、传言散花玉女、五帝直符直日香官、监斋功曹使者，左右前后、青龙白虎、朱雀玄武、四灵神君
　　灵宾大法司、上清天枢院、北极驱邪院、玉枢五雷院、灵宝正一诸阶法箓中神仙将吏随法师所受法箓，将吏言功，岳兵同此
　　东岳统兵、助法神将、东岳差来守卫神将吏兵等众、某州某县城隍司一行守卫神将吏兵等众、系国祀典庙宇差来防御吏兵等、某处土地里域真官
　　已上众神，并各在坛，传奏翊卫，效勤本职。
　　一差委追取炼度亡魂神将、功曹、土地众神，下项
　　某本司差委同三界直符追取亡魂神虎追摄官君、功曹神将等
　　南陵枢府、朱陵火府、南昌上宫、炼度一行官吏仙众
　　上清黄箓院一行官吏、三界直符使者、某年某月某日某时四直功曹使者
　　某甲子日启奏，至某甲子满散日时，当直功曹使者
　　火府赍简童子、金龙驿吏
　　地府赍简童子、茭龙驿吏
　　九龙使者
　　七道功曹
　　五岳城隍司十方道等、沿路传送牒状土地等神
　　已上众神，并各传送，通达往来，追摄炼度亡魂，宣布天恩，并无违阙。
　　右具如前，谨具状申上元赐福天官紫微大帝、中元赦罪地官清虚大帝、下元解厄水官洞阴大帝圣前。伏乞圣慈，特赐圣旨。下三界所属真司，计功酬赏施行。谨具申闻。谨状。
　　年　月　日　具法位姓某状
　　东岳回兵状
　　具法位姓某
　　先据某乡贯同三官考功状，至斋醮圆成所有元申请差到守卫灵坛，神将吏兵，并岳府元差，在本院统兵助法二大将精兵等。若不曾行天心正法，不用统兵助法将兵等语，后同并各在坛，委是效勤。本职除已具朱表，闻奏三天，乞降敕命施行，及具申三官大帝府，与依格考校、计功推赏外，须至申闻者。
　　右前件将吏，除元差在本院二大将精兵等，仍旧在院外，非行天心正法人，除自将吏至院外十九字，云右前件昨来申请云所有昨来申请差到守卫灵坛神将吏兵随状见到。谨具状申束岳天齐仁圣帝圣前。伏乞指挥，所属收管，依旧着役，听候天庭，指挥施行。谨具状申闻。谨状。
　　年　月　日　具法位姓某状
　　可漏
　　方函如常式
　　城隍回祠牒监坛神回祠牒式同
　　灵宝大法司
　　当司检会，先据某乡贯同三官状，至斋醮圆成，所有建斋之初，曾邀神驭，差拨将兵，翊卫坛场。委有劳绩，除已具朱表，闻奏三天，乞降敕命施行，及申三官大帝府，与依格考校、计功推赏外，所合牒请照会，须至移文。
　　牒请照会回祠，听候天庭，推恩施行。谨牒。
　　日真功曹香官使者等照札
　　灵宝大法司
　　当司检会，先据某乡贯同三官状，至斋醮圆成，所有建斋之初，及散坛设醮日分，当直功曹、三界直符、监斋直事、香官使者，往来传奏，翊卫坛场，效勤本职，并无违阙。除已具朱表，闻奏三天，乞降敕命施行，及申三官大帝府，与依格考校、计功酬赏外，仰各行照会，听候推恩施行，须至指挥。
　　右札，付四直功曹香官使者等。准此。
　　年　月　日札
　　岳府将兵照札
　　灵宝大法司
　　当司检会，先据某乡贯同三官状，至斋醮圆成，所有元申岳府，关请到卫坛将吏。除已具朱表，闻奏上帝，乞降敕命施行，及申三官大帝府，与依格考校、计功酬赏外，合行发回本所。今有束岳泰山府公状一通，仰赍持前去候到，分明通落，仍依旧着役外，各行照会，听候推恩施行，须至指挥。
　　右札，付东岳泰山府差到卫坛将吏等。准此。
　　年　月　日札后二札同
　　城隍将吏照札
　　灵宝大法司
　　当司检会，先据某乡贯同三官状，至斋醮圆成，所有元牒城隍司，关请到卫坛将吏。除已具朱表，闻奏上帝，乞降敕命施行，及申三官大帝府，与依格考校、计功酬赏外，合行发回本所。今有城隍司公牒一封，仰赍持前去候到，分明通落，仍依旧着役外，各行照会，听候推恩施行，须至指挥。
　　右札，付城隍司差到卫坛将吏等。准此。
　　土地等照札
　　灵宝大法司
　　当司检会，先据某乡贯同三官状，至斋醮圆成，所有当界土地等神，翊卫坛场，效勤本职，并无违缺。除己具朱表，闻奏上帝，乞降敕命施行，及申三官大帝府，与依格考校、计功酬赏外，合行照会，听候天庭，推恩施行，须至指挥。
　　右札，付某处土地等神。准此。
　　泰山沿路土地照引
　　并仿此行遣，内改换作：所有泰山沿路土地等，传递往来，并无违缺。
　　日直功曹关
　　灵宝大法司
　　今发文字，下项
　　一奏状一函，重封印全，上诣三天门下上清天枢院请进。
　　一疏六函，申状一函，重封印全，上诣五方五老五帝天君圣前、灵宝经籍度三师真君圣前、上清灵宝圣师真君圣前、三天大圣天师真君圣前、灵宝监斋大法师真君圣前、三元三官大帝圣前申上，除已上下并封印全，须至关发者。
　　右关某日功曹使者，请照会赍管前去，疾速请进。申上云程之中，毋令稽滞时刻。故关。
　　钱马状同前式
　　钱马单同前式
　　无上黄箓大斋立成仪卷之十四竟
　　无上黄箓大斋立成仪卷之十五
　　三洞法师冲靖先生留用光传授太上执法仙士蒋叔舆编次
　　醮谢请献门
　　圣祖位序说
　　赵彦卫《云麓漫抄》云：景佑元年四月，仁宗谓宰臣曰：近年以来，阴阳不顺，卦气乖舛。此必应天之道，有未合於天心，而违於人意者。宜推明咎证之本。臣僚上言，早岁陈彭年等，定中外醮仪，圣祖天尊在北极之上。伏缘北极大帝，总领万物，主宰中极。圣祖司命真君，因荐尊号，骤居紫微帝君之上。既定位非顺，自兹天下郡县，多致灾伤。伏望重行详定。礼院详定，当院与道众，参详天下道观。圣祖每遇醮设，於圣祖殿供献。圣祖天尊及六位仙官，即与众真，各无相妨，仍别用青词奏告。如无圣祖殿处，即别设醮位，为便从之后。道士欲得圣祖杂於其间，以重其教复合之。自渡江，朝廷作醮，亦从其说。叔舆窃谓，本朝及唐之祀圣祖，犹其祀感生帝也。感生帝，出於诸儒。圣祖，出於方士。其为附会则一尔。感生帝，即五天帝之一也。有天下者，以其膺五德之运而王天下，其祖感某帝之德而生，故於四时迎气时祭之外，别为坛位而特祀之。圣祖，即诸天帝真之一也。唐以李姓出於老子，故祖老子。本朝以赵姓出於黄帝，故祖黄帝。遂加尊号，筑景灵宫而事之。州郡天庆观，率立圣祖殿。其礼至严。景佑礼院，详定天下道观，每遇醮设，独於圣祖殿供献，不与众真参列，所以尊其祖之所自出也。州县官僚，为国为民，祈请禳襘，遇有醮设，或可邀迎，已失於僭。臣庶之家，不宜僭及。
　　醮说
　　有酬酢曰献，无酬酢曰醮。醮者，用酒於位，敬以成礼也。延真降灵，而以醮名，其古用酒於位之礼欤。自汉天师流传醮法，以福群有。今见於道藏者，其目尤繁。杜广成先生删定黄箓散坛醮仪，以为牲栓血食谓之祭，蔬果精珍谓之醮。醮者，祭之别名也。河图经品、三洞之中，凡有四十二等，咸以太上为主，次以北斗为宗。苟能礼物精丰，心诚丹罄，何善不降，何患不除。然名位虽不同，而仪矩则相类。解秽、礼师、卫灵咒之后，即继以发炉降神，一献上香，读词再献，奏钱焚词，三献送神复炉。其位寡，故其礼专；其仪简，故其诚备。铺度设坐，茶果酒馔，随力丰俭。多者一百二十杯盘，次或七十二，或六十四，或四十二，或三十六，或二十四。按科戒云，凡设醮，所须饮食饼果，一如斋法。若须市买，皆不得争论高下，及尸产窃盗之物。灯当用清净香油，不得用非义之财，及浊杂荤秽之物。其务实而不务文也，明矣。未闻揭立牌位、普醮三界、混合天神地祇为一坛者也。普醮之设，其起於顺天兴国，延寿去邪，续命应物，坛范之讹乎。张清都黄箓仪，无谢恩醮。杜广成仪，始有之，亦以修斋召命神灵，管卫坛场，宣通关告，往来劳役，所以言功，设此醮筵，用行酬赏。然亦止於坛外，铺席青巾绛坐，罗列果馔之属。三宝元师，用香茶人参伏苓汤等。三官五帝将吏，用茶酒杯盏，随盘为数。九祖土地日直皆用银钱。依位作状，醮讫焚之。其降真醮位，始则以玉京玄都紫微上宫、十方大圣众、至真诸君丈人，飞仙上真玉童玉女为一节。次则天地灵仙、诸天大圣、日月帝君、真人神仙玉童玉女。次北极勾陈天皇大帝、北斗七元、南斗六星、三台五星、二十八宿、周天分度、星中神真兵马骑乘。次五方五帝君、五帝真人、玉童玉女兵马骑乘。次三官三元、三宫九府、一百二十曹、五岳真神、洞天治化河海永#1帝、十二河源仙君、九宫真人、九天司命、五岳丈人、九天使者、储副正职、佐命大神、天地神仙兵马骑乘。次三洞四辅侍经真官、仙公仙伯仙卿大夫、九天御史、玄师天师、嗣师系师、上古三师、经籍度师三宝官属。次灵宝官属、领仙监斋直待真官、侍香将吏、玉童玉女、六甲官将、六旬玉女、社稷将吏一切灵司。次则身甲三五功曹使者、金童玉女、直符香官、执法开化阴阳功曹、消灾散祸解厄君吏等。次身中所佩二十四治建节监功大将军、四部监功谒者仙灵直使、正一治病促气三部功曹等。次阴阳神次吏、科车赤符、罡风骑置、驿马上章、飞龙天仙、飞仙骑吏、上部中部、都官使者、狼吏虎贲、察奸钩骑、都官仆射、天丁力士、天驺甲卒等。收食气神鬼邪精诸天骑吏、诛符破庙骑吏等。次弟子元辰、大小行年、本命星辰、驿马将吏等。醮筵所降，圣真之目，总十有三项。而土地里域真官，则降之於西席。所列之杯盘有限，而所降之真灵无穷。亦以皇天后土，享于克诚，不以其物故也。蔡致虚黄箓斋醮仪，设位虽三百六十，而圣目合者甚多。自御位用专状外，余悉以类相从，止作都疏献送，意似有见於此。路时中黄箓大斋仪范，正筵一百二十，而冥官四十位在外。每位一请一献，其礼备矣。然谓凭此为足以感格神灵则未可。盖道集虚者也。吾心苟虚，即与道合。斋戒沐浴，卮酒可献千真。若徒泥於色相之间，终有拘孪不通之处。文为日盛，古意寖失。今时所请醮位，又多有不与斋法相关者。日数既逼，修写不精。法师无缘过目，悉举而委之。笔史之手，宁免错乱，灵误诚敬，果安在哉。删除繁文，旋复古法。要在哲匠，能弘之耳。田先生斋仪云，设醮，古仪不载。唐先生若山有之。若师古之士，当从晋唐旧法。然谢恩设醮，留冲靖固常因之矣。今不敢废，具式如后。
　　请醮四等状式
　　第一等奏请状
　　内格式合换，勿并注。在醮筵圣位卷内，见圣真班次门。
　　奉醮具官位臣姓某
　　先为，正普荐亡亲某乙　在会亡过等魂，崇建无上黄箓大斋。某月某日已行满散。谨取某月某日夜，祇设清醮三百六十分位。仰谢洪恩，合预具状奏请者。
　　右臣谨昧死具状，奏某位尊帝陛下。恭望道慈，允今奏请事理。於至日夜，俯降恩光，鉴临御座。冒犯天威，臣无任诚惶诚恐，激切屏营之至。谨具状，上奏以闻。谨奏。
　　年　月　日奉醮具官位臣姓某状奏
　　可漏
　　某帝尊陛下　奉醮具官位臣姓某谨封
　　方函
　　谨谨上诣三天门下上清天枢院请进
　　奉醮具法位臣姓某谨重封
　　第二等奏请状
　　奉醮具官位臣姓某
　　先为同第一状，至仰谢洪恩，合预具状奏请者。
　　右谨具状上奏，伏望天慈，於某日夜，俯降恩光，鉴临御座。冒犯天威，臣无任惶惧，激切屏营之至。谨具状奏闻。谨状。
　　年　月　日奉醮具官位臣姓某状奏
　　第三等申请状
　　奉醮具官位姓某
　　先为同第一等状，至仰谢洪恩，合预具状申请者。
　　右谨具状申闻，伏望圣慈，於至日夜，降临醮座。干犯圣威，某下情无任惶惧之至。谨状。
　　年　月　日奉醮具官位姓某状
　　第四等上请状
　　奉醮具官位姓某
　　先为同第一状，至仰谢洪恩，合预具状上请者。
　　右谨具状申闻，伏望神慈，於至日夜，降临醮座。谨状。
　　年　月　日奉醮具官位姓某状
　　天枢院缴进状
　　灵宝大法司
　　本司今月某日发奏状十函，重封印全。为某人正普荐亡亲某乙　在会众魂，祟建无上黄箓大斋。某月某日已行满散，谨取某月某日夜，祗设清醮三百六十分位，仰谢洪恩，合顶录状，奏请须至，开具申闻者。
　　玉清上帝元始天尊陛下
　　上清大帝灵宝天尊陛下
　　太清大帝道德天尊陛下
　　昊天至尊玉皇上帝陛下
　　勾陈星宫天皇大帝陛下
　　紫微中宫北极大帝陛下
　　东极宫中大慈仁者寻声太乙救苦天尊御前
　　太微南极长生大帝御前
　　十方救苦天尊御前
　　后土皇地祇殿下
　　右谨具状，申三天门下上清天枢院。伏乞径为，通奏施行。谨具状申闻，伏候昭报。谨状。
　　年　月　日具法位姓某状
　　发请状关子
　　日直功曹关
　　灵宝大法司
　　当司先为黄箓大斋主某人，正普荐某乙亡魂　在会众魂，崇建无上黄箓大斋。今月某日已行满散，今取某月某日夜，祗设清醮，三百六十分位，上谢洪恩。今发奏请状一十函，申状几函，重封印全，上诣三天门下、上清天枢院，请进须至关发者。
　　右关某日当直功曹使者，请疾速赍管，前去分明，请进云程，不得稽滞时刻。有所邀阻，摄赴近狱，依律施行。故关。
　　年　月　日　时关
　　功曹符使关
　　灵宝大法司
　　当司先为同日直关，至上谢洪恩，合预录状，请诸天帝尊、三界真仙，系醮主宰、一切威灵。除已各具专状外，开具下项，欲仗神威，须至关发者。
　　一奏请状，三十四通，上诣
　　某尊帝御前逐一开列，已上逐处请进。
　　一申请状，二百五十四通，上诣
　　某圣位圣前逐一开列，已上逐处申上。
　　一上请状，六十二通，上诣
　　某神位逐一开列，已上逐处投下。
　　右关某年年直功曹使者，某月月直功曹使者，某日日直功曹使者，某时时直功曹使者，上界直符使者，中界直符使者，下界直符使者。请疾速赍管前去，各照界分，徧诣阙庭等处。通进申上，所冀圣真降鉴，醮事周圆。无或稽违，有干玄律。故关。
　　年　月　日关
　　青词共三道
　　维某年太岁某甲某月某朔某日某甲某路某乡贯居，具官位姓某，谨罄哀丹诚，上干天听。同斋词，至投龙进简。正荐，再自仰仗道慈起，至福佑见存。普荐，再自所资功德起，至福佑见存以今功圆事竟，解散斋坛。谨取某月某日夜，祗设清醮，三百六十分位，上谢洪恩。臣诚惶诚恐，稽首顿首，再拜上奏，
　　玉清圣境虚天自然元始天尊
　　上清真境太上道君灵宝天尊
　　太清仙境太上老君道德天尊陛下
　　臣伏以词并同前词式结谨词。
　　玉皇一词
　　太上开天执符御历含真体道昊天玉皇上帝陛下
　　勾陈三位一词
　　勾陈星宫天皇大帝
　　紫微中天北极大帝
　　太微南极长生大帝御前
　　东极一词
　　东极宫中大慈仁者太乙救苦天尊
　　十方救苦天尊御前
　　后土－词
　　承天效法厚德光大后土皇地祇殿下
　　内封及方函式见词疏门
　　引进状不裹青词，别作一函发
　　灵宝大法司
　　本司今月某日，奉为黄箓大斋主某人正荐亡亲某乙　普荐在会亡魂，崇建无上黄箓大斋大斋，已行满散。今月某日夜，祗设清醮三百六十分位，上谢洪恩。所有进拜青词五通，除已恭对太上御前宣读讫，合行缴发前去，须至申闻者。
　　右谨具申三天门下省，伏乞引进，径为通奏施行，谨具申闻。谨状。
　　年　月　日具高功法位姓某状
　　可漏方函见词疏门
　　申状状式见正奏门
　　词疏关子
　　灵宝大法司
　　当司今月某日，伏为黄箓大斋主某人，满散无上黄箓大斋，祗设清醮三百六十分位，上谢洪恩。所有进拜青词五函，及功德疏一函，各已恭对太上御前宣读讫，并缴进状二函，并重封印全，须至关发者。
　　右关某日当直功曹使者云云。同斋词关式。如散醮夜深，关两日功曹，发式具六卷词疏门。
　　进献礼物四等状式
　　换易间，注在醮筵圣位卷内。
　　第一等献状
　　奉醮具位臣姓某
　　恭备
　　龙车一乘
　　右谨随状上进，恭望天慈，俯赐昭鉴o冒犯天威，臣诚惶诚恐，稽首顿首，谨具上进以闻。谨进。
　　年　月　日奉醮，具位臣姓某状进
　　可漏
　　某帝尊陛下　奉醮具位臣姓某状进谨封
　　方函
　　进献状一函上诣三天门下请进
　　具高功法位臣姓某谨重封
　　地祇用凤辇，称宸慈、圣威。
　　方函
　　后土皇地祇阙下
　　第二等献状
　　奉醮具位臣姓某
　　恭备
　　龙车一乘。
　　右谨随状，上进以闻。冒犯圣威，臣诚惶诚恐，稽首顿首，谨具状奏闻。谨状。
　　年　月　日奉醮具位臣姓某状
　　可漏同前式，后同
　　第三等献状
　　奉醮具位姓某
　　恭备
　　太上升玄消灾护命妙经、金钱一分、从马一疋。
　　右谨随状上献，伏惟圣慈，俯赐昭鉴，谨具状申闻。谨状。
　　年　月　日奉醮具位姓某状
　　第四等上献状
　　奉醮具位姓某
　　谨备太上升玄消灾护命妙经冥官献救苦经、金钱一分、从马一疋。
　　右谨随状上献，伏惟神慈，俯垂鉴纳。谨状。
　　年　月　日奉醮具法位姓某状
　　三天门下缴状
　　灵宝大法司
　　本司今月某日发进献状九函，各封印全。为某人满散黄箓大斋，修设谢恩清醮三百六十分位，进献龙车事，须至申闻者。
　　右谨具状，申三天门下省，伏乞径为通进施行，谨具申闻。谨状。
　　年　月　日具高功法位姓某状
　　方函
　　可漏同前式
　　发进献礼物日直功曹关
　　灵宝大法司
　　当司今月某日，奉为黄箓大斋主某，满散无上黄箓大斋，修设谢恩清醮。所有进献车辇等，除已各具专状外，须至关发者。
　　一进献状九函，申状一函，各重封印全，龙车九乘，上诣三天门下请进。
　　一进献状一函，重封印全，凤辇一乘，上诣后土皇地祇殿下请进。
　　右关某日当直功曹使者，请疾速赍管前去，随从车辇，径诣逐处阙庭请进。不得坠违，有干玄律。故关。
　　年　月　日关
　　三界直符关
　　灵宝大法司
　　当司奉为同前关，至谢恩清醮三百六十分位，所有贡献三界圣真、系醮主宰，龙车金钱从马。除已各具专状外，须至关发者。
　　一进献状若干函，龙车几乘，
　　上诣某帝御前逐项开列圣位。
　　一进献状若干函，金钱若干分，从马若干疋，上诣某圣位圣前逐项开列
　　一上献状若干函，银钱若干分，从马若干疋，上诣某神位逐项开列。
　　右关上界直符使者、中界直符使者、下界直符使者，请各赍管，分诣阙庭等处进献，毋令差互，及有坠违。故关。
　　年　月　日　时关
　　唐武宗皇帝九天生神保命斋词
　　维大唐会昌五年岁次乙丑十月乙亥朔十四日戊子，仁圣文武章天成功神德明道大孝皇帝，臣某谨稽首再拜，虔诚上启至真无极大道元始天尊，太上大道玉晨君，大圣祖高上大道金阙玄元天皇大帝太上老君，玉清大有天宝君、上清玄妙灵宝君、太清太极神宝君三宝尊神，三宝丈人，玄都紫微九天大帝君，东华南极西灵北真四天君，三十六天帝，三十二天君，十方灵宝至极天尊，五老上帝三景君，道德众圣三元君，太极天帝天师君，元洞至极明皇道君，三十六部尊经，玄中大法师，三光众圣，八景灵君，三十六地、岳渎正神，河海川泽、名洞灵山、诸化福地得道神仙，三界应感，一切真灵。臣闻万化之初，总之者妙道；群灵之表，冠之者至真。剖判玄黄，裁成品汇。幽明既辩，主宰有伦。九皇司牧以无为，八帝统区而有度。洎乎，清源斯壅，玄泽不流。舜禹遗揖让之风，汤武起干戈之役。礼乐隳於大朴，俎豆矜其小成。玉帛徒美於争驰，世道亦悲於交丧。斯所谓时君忘本，至理莫追。悠悠含生，眇然何怙。是知凝旒负扆非道，无以宁至理；垂裳非德，无以立我国家。玄元锡佑，仙李标华。承德明兴圣之基，绍高祖太宗之业。庭除六合，檐无九围。扇之以熏和，沐之以渥泽，治之以声教，正之以诗书。惠露洽於幽阴，百神咸秩；仁照周於萌蘖，大乐同和。赵二百年，一臻于道。顾惟冻德，祗嗣洪图。思弘清净之规，以兆寰瀛之福。冥心丹简，属想玄经。披太上九天之文，得元洞生神之皆。将陈宝箓，首备斋坛。锦币华缯，金龙白璧。普万天而展礼，极旦境而告虔。所期肸蠁咸通，昭彰会祉。鹣林鲽水，咸归仁寿之乡；海水域中，一变华胥之俗。岂使燕昭台上，独凝三素之云；汉武殿前，尝降九灵之驾。盖保绥於亿兆，非金慕於骞腾。列圣众真，降兹伸恳。谨遣道士东岳先生，修九天宝斋，三日四夜，稽首以开。谨词。
　　无上黄箓大斋立成仪卷之十五竟
　　#1『永』疑应作『水』。
　　无上黄箓大斋立成仪卷之十六
　　东晋庐山三洞法师陆修靖撰大唐清都三洞法师张万福补正上清三洞法师李景祈集定三洞法师冲靖先生留用光传授太上执法仙士蒋叔舆编次
　　科仪门
　　古法宿启建斋仪
　　法师坐堂，弟子九礼三伏。众官具威仪，赞引高功法师出堂，上五帝、三师、监斋、三官、天师幕香毕。悉诣玄师幕序立。次斋官再拜、上香、执词函於玄师前，自述修斋意词，再拜。次斋官回身，捧词函，跪授法师，师受词讫，斋官再拜。法师退立于右。
　　次高功三礼上香告斋杜光庭曰：旧仪令斋主，每日投词，如告斋之法。既初建斋时已投词祈告，若每日重迭，即於礼为烦。今止一度，余日并停。
　　具法位姓某上启，三天化主玄中大法师。今有大道弟子某官某乙，伏为某事，就某处修建无上黄箓大斋，三日三夜，投词列欵，关告真灵。今为依按典仪，建斋为始，当乞虚空监察、直日直时、传言侍香、香官骑吏，关盟三界，普告十方，证明功德。使启奏御达，斋功成就，存亡受度，幽显沾恩。某及众官等，不胜激切恳祷，仰望之至各三拜。
　　次监斋宣职状，状毕告誓云，登斋众官，各扬乃职。务在精洁，冀获感通。使家国沾恩，存亡受度。不共其事，科有明文，次唱道赞。自告斋至道赞出杜广成《黄箓斋仪》。
　　次华夏引，高功至外坛都门，上香祝白启坛。侍经宣启坛疏，次宣金钟玉磬仪。古仪无此，不用亦可次华夏赞，弘高功升外坛，至地户外立。次高功於地户之左，密诵入户咒毕。从地户入，升中坛。高功先入，众官次之。出入户咒，出《金箓简文经》。
　　次高功从天门入，升内坛，上十方香。众官就中坛旋绕讫，依次立。次上御案香，上香咒。出《洞真经》次都讲唱，各礼师，存念如法。出《三箓简文经》次高功宣五方卫灵咒。出《真文要解》次都讲唱，鸣法鼓二十四通。次三揲香咒祝出杜广成仪。
　　次发炉
　　无上三天玄元始三炁太上老君，召出臣等身中，三五功曹、左右官使者、左右捧香驿龙骑吏、侍香金童、传言散花玉女、五帝直符直日香官，各三十六人出。出者严装，关启某处土地里域、真官正神。臣今正尔烧香，奉为某官某人正荐亡亲某乙，普荐在会众魂等，修建无上黄箓大斋，三日三夜，以今初夜，宿启登坛，朝真行道，补职宣戒，关盟诸天。愿得太上十方正真生炁，降流臣等身中，令臣所启，速达径御太上无极大道至真玉皇上帝御前各三礼，发炉，复炉，出《三箓简文》。
　　建斋设醮，自发炉至复炉，忏谢之词皆仗仙灵传奏。故发炉末，称令臣所启速达，绝句径御太上无极大道至真玉皇上帝御前。复炉末，亦称传臣向来所启，绝句径御太上无极大道至真玉皇上帝御前。今之世师，不明经旨，却於发炉中间，添入词意，极其覼缕，烦渎天真。至於关宣之际，巧求韵美，虚费光景。止一发炉，几一二刻，其他可知。求其诚殷，果安在哉。祝文所称，严装关启。此间土地里域真官，盖以三界分司，咸有主职。太虚辽邈，未易通传。人居地界，苟有启告，须凭当处神司，次第宣达，方其感通。故太极敷斋威仪，出身中及法箓治官，关启治庐靖化，四面方位，岳渎丘沼，诸庙神祇，土地之主，社稷将吏，同为上启。而杜广成醮仪，圣真之外，必别设日直土地之位，正以关奏情词，根元本始，在此故也。云光张若海，乌足语此，乃指以为侯。於五代石晋天福中，着之论说甚矣，其无识也。所称太上无极大道至真玉皇上帝，举六合范围之大，孰有外於道炁者。至真玉皇、不知包括多少帝尊为称。而扬杰修金箓改为三清上圣昊天玉皇上帝，是求之於区区色相之间矣。况不本经文，轻以私意更易，今不取。余见斋法修用门次高功上本位香，侍香引斋官左行，上十方香从北方为始。
　　次都讲唱，各称法位众官默称所受经箓
　　具法位，奉行黄箓大斋法事。臣某等今故烧香，愿以是功德，上为天子王侯、土地官长、经籍度师、山林岩栖学真道士、同学之人，弟子某所荐亡灵九祖父母、存亡两代、眷属亲缘、内外姻族、天下人民、飞行蠢动、一切众生。今故烧香，皈身皈神皈命，太上十方灵宝自然至真无上大道。特乞赦除，前世今世，生死所行，宿对重过，得免离三恶之道，十苦八难；九厄之中，身得道真。飞行虚空，白日升天。侍卫道君，逍遥无上金阙七宝自然宫殿，永与道合。所启玄感应声，上御至真无极道前。出《金箓简文》
　　次都讲唱，礼十方
　　志心皈命，北方无极太上灵宝天尊。一拜
　　东北方，东方，东南方，南方，西南方，西方，西北方，上方，下方。
　　次都讲唱，各皈命忏悔法师长跪忏
　　臣法众等志心皈命，无极大道天尊。忏悔斋主某臣众等，及一切众生，前世今世，身形所犯，四肢举措，动违戒律，不依经典。身业大罪，无量无边，并乞荡除。皆愿斋主某臣众等，及一切众生，身入至仙，会道合真，稽首礼谢，无上十方正真三宝。一拜
　　臣众等志心皈命，无极大道天尊。忏悔斋主某臣众等，及一切众生，前世今世，心业所犯，志念不专，情浮意动，驰骋不息。心业大罪，无量无边，并乞荡除。皆愿斋主某臣众等，及一切众生，神合真寂，洞入自然，稽首礼谢，无上十方正真三宝。一拜
　　臣众等至心皈命，无极大道天尊。忏悔斋主某臣众等，及一切众生，前世今世，口业所犯，善恶反论，绮语饰非，华词惑众。口业大罪，无量无边，并乞荡除。皆愿斋主某臣众等，及一切众生，性命合道，玄会无为，稽首礼谢，无上十方至真三宝。一拜
　　次都讲唱曰
　　臣众等志心皈命，太上三尊、十方众圣。礼经如法。
　　次吟三启颂三首每首一拜，出《智慧本愿大戒经》。
　　乐法以为妻，爱经如珠玉。持戒制六情，念道遣所欲。澹泊正炁停，萧然神静默。天魔并敬护，世世受大福。
　　郁郁家国盛，济济经道兴。天人同其愿，缥缈入大乘。因心立福田，靡靡法轮升。七祖生天堂，我身白日腾。
　　大道洞玄虚，有念无不契。炼质入仙真，遂成金刚体。超度三界难，地狱五苦解。悉皈太上经，静念稽首礼。
　　次一时稽首，礼三宝。
　　都讲唱曰
　　至心稽首礼，太上无极大道。一拜
　　至心稽首礼，至真无上三十六部尊经真文宝符。一拜
　　至心稽首礼，太上三尊十方众圣玄中大法师。一拜
　　次高功左行，至东方，执真文，香上熏之。举亶娄阿会四字，众官随声咒曰：
　　亶娄阿会，无和观音。须延明首，法揽菩昙。稼那阿奕，忽诃流吟。华都曲丽，鲜菩育臻。答落大梵，散烟庆云。飞洒玉都，明魔上门。无行上首，回跖流玄。阿陁龙罗，四象吁员。
　　众官再拜，置真文於东案，以金龙镇之，玉尺压于两傍。次高功左行，至南方，执真文，香上熏之。举南阎洞浮四字，众官随声咒曰：
　　南阎洞浮，玉眸诜诜。梵形落空，九灵推前。泽菩台，绿罗大千。眇莽九丑，韶谣缘遭。云上九都，飞生自骞。那育郁馥，摩罗法轮。霐持无镜，揽姿运容。馥朗廓奕，神缨自宫。
　　众官再拜，置真文於南案，以金龙镇之。次高功左行，至西方，执真文香上熏之。举刀利禅猷四字，众官随声呎曰：
　　刀利禅猷，婆泥咎通。宛薮涤色，太眇之堂。流罗梵萌，景蔚萧嵎。易邈无寂，宛首少都。阿郁竺，华莫延由。九开自辩，阿那品首。无量扶盖，浮罗合神。玉诞长桑，□空度仙。
　　众官再拜，置真文於西案，以金龙镇之。次高功左行，至北方，执真文，香上熏之。举玃无自育四字，众官随声咒曰：
　　玃无自育，九日导乾。坤母东覆，形摄上玄。陁罗育邈，眇炁合云。飞天大丑，总监上天。沙陁劫量，龙汉瑛鲜。碧落浮黎，空歌保珍。恶奕无品，洞妙自真。元梵恢漠，幽寂度人。
　　众官再拜，置真文於北案，以金龙镇之。次高功左行，至御前，取中央真文，於香上熏之。举黄中理气四字，众官随声，张清都《灵宝五炼生尸斋仪》，黄帝一炁，天文黄中土炁，总统众灵。镇星吐精，流炼神形。与此不同。当考。
　　咒曰：
　　黄中理气，统摄无穷。镇星吐辉，流炼神宫。
　　众官再拜，置真文於案上，以金龙镇之。高功再举东方玉字亶娄阿会，次南方，次西方，次北方，次中央。如初，众官同声，咒五方玉字一徧毕。高功归位。出《五炼生尸经》。
　　次宣十方灵官疏
　　次唱重称法位
　　具位奉行黄箓大斋法事，臣某等谨上启太上无极大道元始天尊，太上道君，太上老君，十方已得道大圣众天尊，至真大帝天帝，三十六部尊经，玄中大法师、天师君，上相上宰，四司五帝，三界官属一切真灵。臣等幸以宿缘，生逢大化九天之劫，延及今身，三宝开图，三乘御运。真经演教，大道垂科，秘箓灵文，和天安地。上保国祚，下济存亡。得以凡微，授传真品，而受法之日，盟告三官。救物度人，立功为本。是宜弘宣秘妙，开化未闻。凡有归投，理宜关奏。瓦奉词旨，敢不上闻。
　　宣词
　　案如词旨，备极精虔。斋主某夙值良缘，皈依至道。义形报荐，志切修崇。切虑亡灵某，及九玄七祖，亿劫种亲。六趣三涂，无边苦爽。生世之日，罪恶难称。死入地狱，终天无解。愿祈恩霈，开济存亡。忏谢玄真，披解宿对。上资家国，下佑群生。臣等不胜所见，谨相携率。依下元黄箓简文、灵仙品格，於某处灵坛之上，设玄科之式，四界八极，法天象地，以某所赍金龙缯彩，安镇十方，本命纹缯若干尺，证质丹诚，沐浴五体，洗心静念。克用今月某日，修奉无上黄箓大斋，誊词效款，烧香转经，然灯续明，照耀诸天。三日三夜，九时行道。拔度亡灵某及弟子某家，亿曾万祖，囚徒死魂，恶对罪苦。谨依科法，宿启以闻。恩惟太上三尊、十方至圣、玄中大法师，垂神鉴映，省览所陈。乞敕勒灵宝官属、土地真官，一合同心并力，营卫斋所，扫荡内外，清净坛场，降伏妖魔，馘灭邪祟。使臣等心安神定，思念立感，天清地朗，启奏御达。斋功成就，无有室碍。臣等虽佩至真，参修大法，处身五浊，染迹六尘。三关未调，六情放诞。仰赖禁戒，以检身心。辄依明科，说戒威仪。使同斋之人，咸知法训。明晨行道，续更启闻。谨启。
　　自然朝，乃斋法之祖。建斋之始，必先行自然朝。发炉称名位礼十方忏，三业三启三礼，为自然朝因以敷露真文，读词说戒，补职宣禁，即本科所谓谨依科法，宿以启闻是也。末称明晨行道，续更启闻，盖谓明旦方始正斋行道耳。既欲为人建斋，则当预告真灵，以修斋之意。古科宿启，必在建斋之日子时。而陆天师所撰灵宝道士自修盟真斋仪，则不宿启，止於斋日清旦，说戒接续，登斋行道，继以言功，口表正经。科止云：建斋，当先行自然朝。初无宿启散坛之文故也。云光张若海，智识肤浅，不睹经文，辄以己见，肆为妄论。笔之於书，凡二十条，大悖经教。遂使后世不学之徒，乘非蹈谬，悉於宿启之前说戒补职，且补职授简然后升坛。杜广成先生，固尝非之矣。说见斋法修用门中李景祈所集斋科，却於建坛之日午后，先於大道前行自然朝，说戒复归玄师幕，补职宣禁，至夜方始依科宿启。则是於未建斋之初，一日之间，两行自然朝也，不几赘乎。向在竹宫，曾与留冲靖论及此。留冲靖以为，止缘宿启之夜，分灯破狱，召灵沐浴，事绪极多。若不如此，则晷漏有限，将有不逮事之忧。然毕竟非古法。今悉改从本科，倘宣行斋事，不求观美於赞咏繁文之末，止依经科修奉，要亦自有余力。好古之士，共弘之焉。
　　次吟智慧颂三首每一首，一拜，出《智慧观身经》。
　　智慧起本无，朗朗超十方。结空峙玄霄，诸天挹流芳。其妙难思议，虚感真实通。有有竟不有，无无无不无。
　　智慧常观身，学道之所先。渺渺任玄肆，自然录我神。天尊常拥护，魔王为保言。晃晃金刚躯，超超太上前。
　　智慧生戒根，真道戒为主。三宝由是兴，高仙所崇受。泛此不死舟，倏欻济大有。当此说戒时，诸天咸稽首。
　　次旋行一周，法师面东立
　　次唱礼十方
　　众官等各各首体投地，默礼十方。
　　方各一拜，从北为始。
　　次唱众官平坐说戒威仪众官西方面东坐，弟子於坛前同受戒，法师三捻香说戒
　　天尊告太上道君曰，今当普宣法音，开悟群生，为诸男女，解灾却患，请福受命，拔诸苦根。使生者见道，身脱八难；死者欢乐，饮食天堂。早生人中，转轮圣王之家。修斋求道，皆当一心。请奉十戒，谛受勿忘。专精默念，洞思自然。勿得杂想，挠乱形神。能如是者，便当静听。
　　第一戒者，心不恶妬，无生阴贼。捡口谨过，想念在法。
　　第二戒者，守仁不杀，愍济群生。慈爱广救，润及一切。
　　第三戒者，守正逊义，不淫不盗。常行善念，损己济物。
　　第四戒者，不色不欲，心无放荡。正洁守谨，行无玷污。
　　第五戒者，口无恶言，言不华绮。内外中直，不犯口过。
　　第六戒者，断酒节行，调和气性。神不损伤，无犯众恶。
　　第七戒者，不得嫉人胜己，争竞功名。每事推逊，退身度人。
　　第八戒者，不得评论经教，訾毁圣文。躬心承法，常如对神。
　　第九戒者，不得斗乱口舌，评详四辈。天人咎恨，伤损神炁。
　　第十戒者，举动施为，平等一心。人和神穆，行常使然。
　　已上十戒能持否，众官各称能持。
　　天尊言，修奉清戒，每合天心，常行大慈。愿为一切，普度厄世。慊慊尊教，不得中怠。宁守善而死，不为恶而生。於是不退可得拔度五道，不履三恶诸天所护，万神所敬，长斋奉戒，自得度世。
　　天尊言，道尊法妙，人身亦贵。故道开法遗戒经文，以度人身。人身既度，上与道同。宜为精行，持斋奉戒，夷心静默，志念分明。一意皈向，专想不贰。涤荡六腑，过中不味。内外清虚，每合自然。是其斋日揲香，启愿应心，上彻四天司逻十部威神，即下履行观听，至音鉴映。尔心如戒行道，皆列功诸天。祸福立彰，道不负人。勤行谛受，勿使魔言。
　　天尊言、建斋行道，四天帝王，皆驾飞云绿軿，八景玉舆，侍从真人玉女，手执花旛，前导凤歌，后从天钧。白鹄狮子，啸歌邕邕。烧香散花，浮空而来。瞻礼行道，观听法音。天王下降，万灵朝焉。如是，岂可不尽其法也。当先受十戒，然后行道。庠序雅步，静心闭意。坐起卧息，不离仪格。天王欢悦，列名上清，可谓得道在方寸之间。出《智慧上品大戒经》，元始天尊以开皇元年，於西那玉国，授太上道君。
　　次吟奉戒颂巡行一周归班出《仙公请问经》
　　道为无心宗，一切作福田。立功无定主，本愿各由人。虚己应众生，注心莫不均。大圣弘至教，亦犹雨降天。高陵靡不周，常卑故成渊。海为百川王，是能含龙鳞。万劫保智用，岂但在厥年。奉戒不暂亏，世世善结缘。精思念大乘，会当体道真。
　　次高功选举官众
　　明日行道，各典所职
　　高功法师，经云当举高德，玄解经义。斯人也，道德内充，威仪外备。俯仰动止，莫非法式。三界所范，鬼神所瞻。关启祝愿，通真召灵。释疑解滞，导达群贤。法师再拜。受简毕，又再拜。
　　都讲，经云才智精明，闲练法度。其任也，行道时节，上下食息。先白法师，次引众官。礼拜揖逊，皆当赞唱。受职者，在位再拜，诣高功位跪受职简毕，归位，又再拜，众官同此。
　　监斋，其职也，司察众过，弹纠愆失。秉执科宪，随事举白。必使允当，不得隐滥。
　　侍经，其职也，营卫尊经，整理巾蕴。高座几案，四坐席地。拂饰齐整，不得懈怠。
　　侍香，其职也，料理炉器，常令火然灰净。三时行道，二上转经。皆预办备，不得临用有阙。
　　侍灯，其职也，景临四方，备办灯具，依法安置。光焰火然，常使朗明。若遇风雨，火势不立，启白法师，宜停乃停。不得怠替，辄令阙废。
　　右诠举六职，出金箓简文，是为登斋威仪。陆天师灵宝斋说光烛戒罚祝愿仪叙云，先宿启毕，次授上品十戒，东向平立，诵智慧颂。诵毕，北向首体投地，回心礼十方。法师还东面西，说戒威仪。说戒毕，法师依旧还署，众官长跪受简札。明日行道，各典所署。选署毕，东向祝复香。众官引行出治，按次列坐。法师更为宣科说禁，告示威仪。则是说戒、补职、宣禁，必当在宿启后，於科已有明文。然禁制威仪，却於复香之后，方告示者非他。盖陆天师所说，禁制自太极三十六条外，其余项目甚多。如第一当使香油充足，净水盈余，不得乏少，临用有阙。次当修治圊厕，令上下蔽密，不得敞露。又建斋结坐，不得令散外之人，参杂坐席。供办斋食，每每简素清净。斋日清旦，下白粥、菜菹、盐豉。日间设食菜羹菜蒸菹姜之属，竟设大余。依厨料状，本科无酒，事有明文等，法禁极为纤悉。乃是欲使斋主，咸服法训，十戒，不止为六职说，当与斋主同受势只得在复炉后说之，为合宜也。先行自然朝，然后说戒补职威仪，由晋迄唐，相沿不革。自云光张若海逞妄谬不经之说，着《元坛刊误》，浅学者，或宗其说，古法始渐湮微。崇真先生固尝深辟之矣。□云光云：今修斋道士当日齐集至夜，自玄中法师前，斋主投词、法师关告后，便升坛行事。至大谢后，即转洞案说戒补职。何倒错之甚也。又云，朝真之科，与国家禋祀礼同享。前七日，太尉於都省集斋官戒誓，未闻彻祭之后，方戒斋官也。今道士登斋重启谢后，说戒听其戒辞，又非斋意自说初入道披度戒文，次第乖违，庠序颠倒。良由昔人，不能刊改，按用谬科。致使后来，乘此误本。其余妄谬，未易盘举。抑不思太上天尊开玄都上宫，紫微玉笈出灵宝妙斋，开度群品威仪之格，具载经文。灵者神也。微妙之功，出於思议之表。变化无穷，故谓之灵。宝者一也，三才所得，而以清宁正者也。所不可失，故谓之宝。人居浊世，三关躁扰，不能闲停。身为杀盗淫动，故役之以礼拜；口有恶言，绮妄两舌，故课之以诵经。心有贪欲嗔恚，故使人之以思神。用此三法，洗心净行，心行精至，斋之义也。太极真人演经文，而着斋戒威仪之诀。陆天师摭经诀，而撰斋谢戒罚之仪。三箓九幽、解考涂炭、三日七日，一时九时，品目虽繁，仪矩则一。沿流穷源，舍太极真人及陆天师，果何适矣。云光末识，妄肆评议。崇真先生谓其任庸鄙之浅见，泯贤圣之崇规。贼坏玄纲，非圣无法。譬诸泥蠼、井蛙，不知沧海之大。二十件之乖谬，详细疏驳，文具道藏。本朝兴崇玄学，绎经润文，盖置使矣。杨杰重定金箓，乃或因之，是可为长叹者也。就云光所言，今世开建大斋，斋主必预投词，法师受词，与之关奏，亦在一月之前。次第进拜章书，颁宣符命，岂不谓之先行其事。若必以为先行事，而后补职，谓之颠倒。又安可於未发预告正奏之前，令高功先补职邪。窃详经科垂补职之文，为明晨行道设耳。宿启散坛，不与正斋相涉。云光乃总正斋言之，谓为十一朝法事。宜其为说，如是纷纷也。太上垂斋直忏谢之法，普度天人，津梁品汇。罪既可忏，福亦随臻。居三界中，因缘轮转。尘染业累，种种成愆。触犯三光，岳渎十方。经宝积为罪目，结在九幽，欲析赦拔，必先使之随方忏谢，盖为此也。二十方忏文，则见於黄箓简文、三元品戒经。十方忏文，则见於真文要解、玉匮盟真科。经岂尘世鄙夫所可拟议哉。一日修奉，止曰斋会。三日以上，方谓之斋戒。七日或九日，久者一月，具载经科行道忏谢之文，则一不以重复为嫌也。自云光谓三日道场，凡有十一朝法事，方忏尚占九场，斋主、斋官久立行事，跛倚坛席，其何以堪。但书忏文，一读而已。或於大谢之后，宣读三两过，只须易换忏文。不可三日内，重读旧文。而后之行斋事者，始务去繁就简，习为穿凿矣。夫上清斋礼九天，而九天帝即天尊也。科云，郁单无量天尊是也洞神斋，十方外，复设中央香案，则十一方也。灵宝盟真斋，虽忏十方，至金箓简文自然斋礼，十方之外，复礼四极，则十四方也。黄箓三元斋，谢十方外，复礼三光五岳、水府经宝，则二十方也。礼方之位虽殊，总之不离乎十。盖元始於空界分作十方、诸天五亿、世界三千。一一域中，各有十方三界。日月星宿、天曹地府、九幽地狱天尊，散景分形，世间周遍。随机所感，说法度人。圣真仙品，高下等级，盖非肉眼凡夫所能窥测。故上清科，以元始次於九天元父玄母之后，不为渎启。灵宝经，以三十二天、三十二帝，跻於元始上帝、太上道君之上，不为亵尊。以各有所因故也。自云光谓法师先上十方香，是先降十方真炁。凡对三清启奏，不兼诸天尊号者，乃是渍无再三，三尊无二上。今之修斋者，宣词及三上香后，却礼十方，或兼忏谢，又更礼日月星宿、五岳水帝，亦有忏文十方天尊与日月星宿，於三清前犹可，庶几五岳水府之神，大不稳便而后之。行斋事者，始不知所适从，遂有东青、西素、南丹、北冥、酆都大帝、阎罗天子等礼，悉以都忏从事矣。夫为道修斋，当奉戒法。广度无极，法禁微妙。检摄意态，伏心就净。殃垢消灭，智慧自生。拔生死难，就无为地。深观所起，察其所灭。因其所病，疗以慧药。若见色利，以戒掩目；若闻恶言，以戒塞耳；若之甘香，以戒杜口；若放情欲，以戒挫心；若趣恶事，以戒折足。身不犯戒，超出尘罗，可为整百行，建万善者也。受持清戒，乃可修斋静思，反听内视。口不妄言，身不妄动。故无色之色，为之见；无声之声，为之闻；无味之味，为之甘；不言之言，为之应。神明为之降，福气为之臻。未然之福，无愿不获。若外不奉威仪，内不守戒律，行无可纪，功无可着，精诚不至，犹豫怀疑，内外不相应，心口不相副，性急性戾，阴贼嫉傲。念虑疲於外驰，精神消於多欲。虽修斋直，终身无福。以心至不存於内，魂魄劳役於外。和炁无主，故不能有所感动也。修斋说戒，坛官斋主，咸令各持，安可分别。自云光不见智慧上品大戒经，谓听其戒辞非斋意，自说初入道披度戒文而后之。行斋事者，始务立异好奇，恣为夸诞，遂有不得登坛之际少懈威仪、入静之时启端喧哄等戒矣。烧香行道，忏罪谢愆，则谓之斋。延真降圣，乞恩请福，则谓之醮。斋醮仪轨，不得而同。今云光乃谓斋直朝真，与国家禋祀礼同，而香蔬肴醴有异，是全不识斋法本末源流矣，乌足怪哉。选举六职，若依陆天师旧文，本不容议。自近代令都讲昌补六职，而又於职事之下，添入上下会议，以某人充等语，颇有室碍，高功法师，岂佥众所可补充者耶。今悉改从陆天师本科，庶免后来者之惑。
　　次都讲唱，众官等平坐，宣禁威仪三十六禁，出《太极威仪经》。
　　法师曰，夫斋法清虚，威禁至重。主人当洒扫屋宇，每洁争丁。敕大小、内外寂静。不可使香油阙乏，法用有亏。
　　道士登斋，各赍巾褐版履，不得临时交换。彼我公事有阙，勿得牵引非己之服。
　　道士登斋起居，皆当阙白监斋，礼法师一拜，礼香三拜而去。还亦如之。张万福天师曰，不敢指三宝，故日礼香也。
　　若到斋堂，履屦不整，罚油二斤，准礼二十拜。受拜者，愿输本色，及以香油。准礼者听。
　　若坐起不庠序，罚油半升，准礼五拜。
　　若不正坐，罚朱半两，准礼五拜。
　　若临行法事，与外人交言，罚香一斤，准礼二十拜。
　　若翻覆香火，罚香半斤，准礼十拜。
　　若讲及世务，罚香一斤，准礼二十拜。
　　若言语戏笑，罚朱一两，准礼十拜。
　　若绮言低睡，罚朱半两，准礼五拜。
　　若翻覆灯油，、罚油五升，准礼五十拜。
　　若巾褐不整，罚香半斤，准礼十拜。
　　若都讲赞唱失仪，罚香一斤，准礼二十拜。
　　若执纠见过，不弹私隐，罚油六升，准礼六十拜。
　　若侍经不整饰高坐，触物有阙，罚香半斤，准礼十拜。
　　若侍香香烟中绝，罚油四升，准礼四十拜。
　　若侍灯灯火中灭，罚香一斤，准礼二十拜。
　　若斋主内外不相检敕，音声高厉，罚油五升，准礼五十拜。
　　若听经倚□不执简，罚油一升，准礼十拜。
　　若不注念清虚，心想意倦，为众所觉，罚油三升，准礼三十拜。
　　若出入斋堂，不关白监斋，罚油二斤，准礼二十拜。
　　若垂发驰步，罚香一斤，准礼二十拜。
　　若读经或乱，请问败句，罚油三升，准礼三十拜。
　　若唱念声不齐，罚油二升，准礼二十拜。
　　若升坛不洗手、漱口，罚油二斤，准礼二十拜。
　　若坐起揖逊失仪，罚油半升，准礼五拜。
　　若旋行，不依次第及逆行，罚香半斤，准礼十拜。
　　若起行来及还坐，不礼经三拜，径去者，罚香一斤，准礼二十拜。
　　若临烧香突行，罚油一升，准礼十拜。
　　若斋主供办，触事有阙，罚香一斤，准礼二十拜。
　　若受关不启上，罚油三斤，准礼三十拜。
　　若斋次因起居逃遁不返，为众所纠，罚香五斤，准礼一百拜。
　　若犯威仪，弹罚不伏者，启告三宝，退出斋次。
　　若下坐众官，法事有亏。从一至三，依科弹罚。从三已上，退出斋次。执纠不弹，与犯同罪。
　　若上坐法师，於事有亏，自取愆失，送简监斋。从一至三，依科弹罚。从三已上，断功三百日。不得又在法坐。
　　太极法师曰，凡此禁制，皆玄都上宫、明科旧格。戒其惰慢，检其愆违。建斋之时，四天帝王、天真上圣，亲降斋所，瞻礼行道。察其行藏，观其诚志。若有过失，即敕四司五帝，诏下三官，随事纠举，加其灾考。天尊大圣，哀念世愚。不欲使其因斋获罪，故开罚纠之门，使其知过，过而能改，罪亦消焉。受罚之者，责己甘心，恭敬听命，勿得饰非谊竞，干冒真灵。如此则弘整纪纲，解消殃咎。落罪名於既往，延福祉於将来。得不翼翼小心，虔虔夕惕。若亲奉大圣，躬朝国君，即真灵感通，福祥臻集。登斋之士，勉而戒之。出《灵宝科玄都律》。
　　次都讲唱，监斋受罚简监斋受简三拜而起
　　次复炉
　　香官使者，左右龙虎君，侍香诸灵官，当令开建黄箓斋坛之所，自然生金液丹碧芝英，百灵众真，交会在此，香火炉前。当愿斋功成就，存没沾恩。十方仙童玉女，侍卫香烟。传臣向来所启，径御太上无极大道至真玉皇上帝御前。
　　次吟学仙空洞颂，出坛出《步虚经》，《空洞灵章经》
　　次出户咒法师候众官出地户毕，於户内向坛密咒
　　次参幕至玄师前，高功三捻香，小启
　　谢过三礼，出杜广成仪
　　次回向
　　次都讲唱，监斋纠过监斋随有无言之
　　次都讲唱启斋事毕，众官复位
　　次威仪迎师归堂，斋主弟子礼谢
　　法师
　　杜广成先生曰：启斋既毕，众官与斋主弟子礼谢法师，递相致贺。弟子当虔诚致礼，不得傲诞自高。自建斋之后，至散斋已前，法师升坛，转经行道，既服朝服，又冠元冠。礼绝，众官是为坛主。虽众官有拜，皆不合答。茅山台岳，此法久行。岷蜀之中，尚未诠举。若互相交礼，何表法仪。今但依行，庶全纲纪。散坛之后，一切如常可也。
　　无上黄箓大斋立成仪卷之十六竟
　　无上黄箓大斋立成仪卷之十七
　　上清三洞法师李景祈立定三洞法师冲靖先生留用光传授太上执法仙士蒋叔舆重修
　　科仪门二
　　古法三时行道仪
　　法师坐堂，弟子九礼三伏。香花华夏，引师出堂，参诣六幕，如宿启之仪。法师左行，自地户入坛。
　　入户咒
　　次华夏，左旋入坛、升天门，上十方香，东方为始。御案香
　　次高功宣五方卫灵咒出《真文要解妙经》
　　东方
　　九炁青天，明星大神。焕照东乡，洞映九门。转烛阳光，扫秽除氛。开明童子，备卫我轩。收魔束祆，上对帝君。奉承正道，赤书玉文。九天符命，摄龙驿传。普天安镇，我得飞仙。
　　南方
　　南方丹天，三炁流光。荧星转烛，洞照太阳。上有赤精，开明灵童。总御火兵，备守三宫。斩邪束妖，翦截魔凶。北帝所承，风火八冲。流铃交焕，敢有不从。正道流行，我享上功。保天长存，亿劫无终。
　　西方
　　七炁之天，太白流精。光耀金门，洞照太冥。中有素皇，号曰帝灵。保神安镇，卫我身形。断截邪源，王道正明。宫殿整肃，三景齐并。道合自然，飞升紫庭。灵宝符命，普惠万生。功加一切，天地咸宁。
　　北方
　　北方玄天，五炁徘徊。辰星焕烂，光耀太微。黑灵尊神，飞玄羽衣。备卫五门，检精捕非。敢有干试，豁落斩摧。玉符所告，神真八威。邪门闭塞，正道明开。映照我身，三光同辉。策空驾浮，举形仙飞。
　　中央
　　黄中理炁，总统玄真。镇星吐辉，流焕九天。开光童子，一十二人。元炁阳精，焰上朱烟。洞照天下，及臣等身。百邪摧落，杀鬼万千。中山神咒，普天使然。五灵安镇，身飞上仙。
　　次都讲唱，鸣法鼓二十四通
　　次高功三揲香祝
　　次发炉
　　无上三天玄元始三炁太上老君，召出臣等身中，三五功曹、左右官使者、左右捧香驿龙骑吏、侍香金童、传言散花玉女、五帝直符直日香官，各三十六人出。出者，严装关启某处土地里域、真官正神。臣今正尔烧香，奉为某官某人正荐亡亲某乙　普荐在会某乙等，修建黄箓大斋三日三夜。以今第一日清旦，中分落景随时换易升坛行道。愿得太上十方正真生炁，降流臣等身中，令臣所启，速达径御太上无极大道至真玉皇上帝御前。
　　众官各三礼
　　次都讲唱，重鸣法鼓二十四通，阅吏兵行事众官各长跪，叩齿二十四通，出吏兵
　　谨出臣等身中五体真官功曹吏。出上三天执法开化阴阳功曹，度道消灾，散祸解厄君吏，各十二人。出臣身治职君吏，某治中建节监功大将军，前部效功、后部效杀，驿廷令、驿廷丞、四部监功谒者。出臣等身中仙灵直使，正一功曹、治病功曹、左右官使者、阴阳神决吏、科车赤符吏、罡风骑置吏、驿马上章吏、飞龙骑吏等，各二人出。出者，严装显服，冠带垂缨，整其威仪。直使功曹，戴通天之冠，衣皂执单衣。正一功曹，冠朱阳之帻，绛章单衣。使者冠九德之冠，五色绶命单衣，腰带虎符，赍执玉版。直使功曹，住立四方。正一功曹，住立中央。治病功曹，营卫臣等身。左官使者，建节在前。右官使者，持幢在后。阳神决吏立左，阴神决吏立右。上部功曹，住立上方。中部功曹，住臣等身中。促气功曹，催促十方。上部使者，远望上天。中部使者，远瞻八方。都官使者，匝绕臣等身。狼吏虎贲，察奸钩骑，都官仆射，天驺甲卒，天丁力士，收炁食炁吏、收神食神吏、收鬼食鬼吏、收精食精吏、收毒食毒吏、收邪食邪吏、诛符破庙吏、科车赤符吏、罡风骑置吏、驿马上章吏、飞龙骑吏，屯驻臣等前后左右。功曹使者、严袭事竟。罗列卤簿，关启灵宝官属、领仙监斋、诸君吏。天师所布下二十四治、三十六靖庐、七十二福地、三百六十名山、昆仑等上宫三万六千神。日月星宿、璇玑玉衡、天地五帝、三界官君将吏，及道上二玄、三元四始、四面方位，风气注气、甲子诸官君，将吏考召君，东九夷胡老君，南八蛮越老君，西六戎氐老君，北五狄羌老君，中央三伧老君，五岳四渎丘沼君，诸庙神祇，所在高山卑谷，山林孟长，十二溪女，根源本始，土地之主，社稷将吏，一时严装，与臣等身中功曹使者、飞龙骑吏，上启太上无极大道太上道君，太上老君，太上丈人，太上玄老，十方无极大道道德众圣天尊，至真大帝天帝，天师君，灵实监斋大法师诸官君。臣等生长魔俗，沉伦季业。玩乐荣华，宿命因缘。忽见启拔，得奉大道。已上出《太极数斋威仪经》。荷恩隆重，喜惧交襟。臣各等受法之日，约以奉修玄旨，表效丹诚。敷畅真风，广宣惠泽。慈心爱物，开度天人。今有某州某县某官，为某亡灵某甲请修无上黄箓大斋。谨依科法，赍金龙绘彩，香花油烛，证质丹诚，以祈所愿。臣等忝职玄司，不胜所见。谨为沐浴五体，洗心正念。依下元黄箓简文灵仙科品，於某处，建立皇坛，奉修无上黄箓大斋，三日三夜，九时行道，露身三光之下，稽显十极之前。烧香然灯，转经念真，为弟子某拔度亡灵某及门中祖玄灵识，九幽一切长夜死魂，忏罪谢愆，离苦升乐。覃恩家国，资福见存。普及含生，俱登道果。谨上请三洞天仙兵马、地仙兵马、飞仙兵马、真人兵马、神人兵马、日月星宿兵马、九官五帝兵马、三河四海兵马、五岳四渎兵马，各九亿万骑。三十二天，监斋直事、侍香金童、散花玉女、五帝直符、传言奏事、飞龙骑吏等，各三＋二人，一合来下，盈临斋所。为斋主某拔度亡灵某甲，及九祖父母，穷魂苦爽，得出长夜九幽之府，断绝罪根，出离三涂五苦之中，身入光明。上升天堂，衣食自然。转轮更生，福庆之门。斋主某今赍信效心，归命十方无极世界，已得道大圣众、至真诸君丈人、十方诸灵官。乞所愿从心，身得过度；三灾九厄，十苦八难，自请官至此，并出黄箓简文众恶之中。保国宁家，普及含识。须行道事竟，有功勤者，谒还天官。功曹使者，飞龙骑吏，分别关启，以时上达，列启事竟，各还臣等身中，复於宫室，须召又到，一如故事。各鸣法鼓三通，咽液三过。建斋止第一日，清旦出官。自余否。道士不受灵宝法，不受都功盟威箓，不可出宫行斋。
　　右出官启事，按三洞科仪，箓品不同，真官亦异。当各随身中所度仙灵吏兵出之。至若建灵宝斋，出盟威都功治职君吏。所以科仪云，受盟威都功箓者，止称摄行斋事。盖为此上清斋，出灵宝洞玄中盟五法官吏。夫锋始於正一，演於洞神，贯於灵宝，极於上清。上清，匿景韬光，精思上道。志期轻举，全不涉俗。洞神，役御神灵，消伏魔疠，其於迁拔，已不相干。阳光敷演道德自然，升玄讲究真实法性。冥心修炼，与道合符。修身保命，开度天人。盖无逾於灵宝斋者。受道之士，先受正一盟威三五都功。修持有渐，方可进受灵宝中盟、上清大洞诸箓。否则为躐等僭越，违太真之格，今世羽流不体。太上慈悲演教之意，切切然，惟货利是营。上清灵宝，盟威信金既重。止凭化士於宗坛，受一法箓词文，便称某箓弟子，行持斋事。又有止受都功升玄等箓，辄出灵宝斋科仙灵真官者。遐方僻郡，习以成俗。非惟有犯玄宪，抑实矫诬上天。杜广成仪云，其他十戒，白简道士，不可补职升坛，此外窃预名号，自贻阴谴。建斋之主，宁免负累，得不戒哉。行斋之士，所当痛革。
　　次都讲唱各称法位
　　具法位奉行黄箓大斋事，臣某等谨同诚上启，虚无自然元始天尊、无极大道太上大道君、太上老君、高上玉皇、十方已得道大圣众、至真诸君丈人、三十二天帝君、玉虚上帝、玉帝大帝、东华南极西灵北真玄都玉京金阙七宝玄台紫微上宫灵宝至真明皇道君、三十六部尊经、玄中大法师、三界官属一切真灵。臣等夙命因缘，生值大化。玄真启拔，得入信根。三师盟受，三宝神经。法应度人，九万九千。位登至真而功微德小，未能自仙。志竭躯命，佐国立功。已上并出灵宝玉匮明真科凡所归投、理宜关奏。今奉词旨，敢不上闻。
　　次宣词
　　按如词言，精诚丹切。愿凭大道，开度存亡。斋主某仰虑亡灵某及九祖父母、一切穷魂。生世之日；罪恶难称。死入地狱，终天无解。伏闻无上黄箓大斋、功高万法、惠覃无穷。谨依玄科，奉赍金龙纹缯、本命之信，香花油烛、表效丹诚。请拔九祖穷魂、长夜之苦。仰祈玄佑，普福幽明。臣等谨为涤虑澄神，冥心静念。依黄箓简文灵仙典格，拔度科品，敷建灵坛。四界八极，法天像地。立斋行道，烧香然灯。忏谢存亡，三世罪考。奉为亡过某及斋主家亿曾万祖、囚徒死魂，开诸光明，解脱苦难。免离恶道，转入信根。今故烧香，自皈依师尊大圣众，至真之德，得道之后，升入无形。和与道合真。
　　师弟子一时左回，三上十方香，还西，面东立，师祝曰
　　臣等今为斋主某拔度亡灵某及九祖父母，九幽玉匮、长夜之府，死魂恶对，宿身罪根。功德开度，建斋烧香，请谢十方。愿为亡故某及某家九祖父母，长夜死魂，拔出幽一作忧苦，上升天堂。今故烧香，归身归神，归命大道。臣等首体投地，归命太上三尊。愿以是功德，归流亡灵某及某家九祖父母、一切死魂。乞得免离十苦八难、长夜之中。身见光明，上升天堂。衣食自然，长居无为。今故烧香，自皈依师尊大圣众，至真之德，得道之后，升入无形。和与道合真。
　　师弟子左回，三上十方香，如上，
　　法师祝曰
　　臣等今为斋主某拔度亡灵某及九祖父母，九幽玉匮、长夜之府、死魂恶对，宿身罪根。功德开度，建斋烧香，请谢十方。愿为亡故某及某家九祖父母，长夜死魂，拔出幽苦，上升天堂。普为帝王国主，君臣吏民，受道法师，父母尊亲，同学门人，隐居山林、学真诸道士贤者。愿各得真道，归身归神，归命大道。臣等首体投地，皈命太上三尊。愿以是功德，归流帝王国主、君臣吏民、受道法师、父母尊亲、同学门人、隐居山林学真诸道士贤者。愿各得真道，安居无为。今故烧香，自皈依师尊大圣众，至真之德，得道之后，升入无形。和与道合真。真#1
　　师弟子左回，三上十方香，如上，
　　法师祝曰
　　臣等今为斋主某拔度亡灵某，及九祖父母，九幽玉匮、长夜之府，死魂恶对，宿身罪根。功德开度，建斋烧香，请谢十方。愿为亡故某及某家门宗室，九族姻亲，国中吏民，同学友流，天下人民，蝖飞蠢动，蚑行绢息，已生未生，一切众生，皈身皈神，皈命大道。臣等首体投地，皈命太上三尊。愿以是功德，皈流弟子某身，令得仙度，身入无为，与四大合德。天下人民，蝖飞蠢动，已生未生，一切并得免离十苦八难、五毒水火、十灾万害、贼疫鬼炁、刑厄之中。今故烧香，自饭依师尊大圣众，至真之德，得道之后，升入无形。和与道合真。已上，并出黄箓简文经。前后称与道合真者，凡四。皆本经文。
　　右张清都科，三上香，不能巡行。当使侍香执炉左行亦可。然不若令侍香，引斋主，逐方上香，为合仪也。大率行道，不可久占时光。劬劳甚，则礼容惰，反无功矣。太上流传斋法，本为学道之士，谢罪求仙，令其更相开度。故斋仪上香念愿，祝帝王国主之后，必祝三师，及受道法师，同学门人。而黄箓简文正科并称，今为同法某甲盖可见矣。后世用之於他人，其间词语，未免稍有迁就处。然三捻香，祝愿帝王师资之语，诸经尽然，切不可改。
　　次都讲唱礼二十方忏悔
　　东方
　　臣众等，至心归命，东方无极太上灵宝天尊、九炁天君、东乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青上官、拔度科品，赍青纹之缯九十尺，九尺金龙一枚，皈命东方无极太上灵宝天尊、九炁天君、东乡神仙诸灵官。拔赎亡故某及斋主某家罪录，开度穷魂，身入光明。上升天堂，衣食自然，早得更生福庆之门，某甲身得道真。和与神合同。
　　次东南方
　　臣众等，至心归命，东南方无极太上灵宝天尊、梵炁天君、东南乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青中宫、拔度科品，赍黄纹之缯一百二十尺，一十二尺，金龙一枚，皈命东南方无极太上灵宝天尊、梵炁天君、东南乡神仙诸灵官。拔赎亡灵某及斋主某家九祖父母，一切死魂，恶对罪根，三界司算。女青中宫，削除罪录，开度穷魂，身入光明。上升天堂，衣食自然，早得更生福庆之门。其甲身得道真。和与神合同。
　　次南方
　　臣众等，至心归命，南方无极太上灵宝天尊、三炁天君、南乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。结罪九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青阳宫、拔度科品，赍绛纹之缯三十尺，三尺，金龙一枚，皈命南方无极太上灵宝天尊、三炁天君、南乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青阳宫，削除罪簿，开度穷魂，身入光明。上升天堂，衣食自然，早得更生福庆之门。某甲身得道真。和与道合同。
　　次西南方
　　臣众等，至心皈命，西南方无极太上灵宝天尊、梵炁天君、西南乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青下官、右官拔度科品，赍黄纹之缯一百二十尺，一十二尺，金龙一枚，皈命西南方无极太上灵宝天尊、梵炁天君、西南乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青下宫右官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次西方
　　臣众等，至心皈命，西方无极太上灵宝天尊、七炁天君、西乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青右宫、阴官拔度科品，赍白纹之缯七十尺，七尺，金龙一枚，皈命西方无极太上灵宝天尊、七炁天君、西乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青右宫阴官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次西北方
　　臣众等，至心皈命，西北方无极太上灵宝天尊、梵炁天君、西北乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青太阴宫、水官拔度科品，赍黄纹之缯一百二十尺，一十二尺，金龙一枚，皈命西北方无极太上灵宝天尊、梵炁天君、西北乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青太阴宫水官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次北方
　　臣众等，至心皈命北方无极太上灵宝天尊、五炁天君、北乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青太阳宫火官、拔度科品，赍黑纹之缯五十尺，五尺，金龙一枚，皈命北方无极太上灵宝天尊、五炁天君、北乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青太阳宫火官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次东北方
　　臣众等，至心皈命，东北方无极太上灵宝天尊、梵炁天君、东北乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青左官禁官、拔度科品，赍黄纹之缯一百二十尺，一十二尺金龙一枚，皈命东北方无极太上灵宝天尊、梵炁天君、东北乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青左官禁官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次上方
　　臣众等，至心皈命，上方无极太上灵宝天尊、三十二天帝君、玉京玄都紫微上宫诸真人、神仙玉女、无极世界上乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父, 母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青上宫都禁官、拔度科品，赍青纹之缯三百二十尺，三十二尺，金龙一枚，皈命上方无极太上灵宝天尊、三十二天帝君、玉京玄都紫微上宫诸真人玉女、上方无极世界上乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青上宫都禁官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次下方
　　臣众等，至心皈命，下方无极太上灵宝天尊、高皇九土四司五帝、十二仙君、九宫真人、神仙玉女、无极世界下乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所犯元恶。罪结九幽长夜之府，魂充考挞，诸痛备婴。形体毁瘁，苦毒难任。长沦万劫，终天无解。今依盟真玉匮、女青下宫四司官、一无官字拔度科品，赍黄纹之缯三百二十尺，三十二尺，金龙一枚，皈命下方无极太上灵宝天尊、高皇九土四司五帝、十二仙君、九宫真人、神仙玉女、无极世界诸灵官。拔赎亡故某及斋主某家九祖父母，一切死魂，恶对罪根，三界司算。女青下宫四司禁官，削除罪录，开度穷魂，身入光明。上升天堂，衣食自然，早得更生福庆之门。某甲身得道真。和与神合同。
　　次日宫向东北方唱礼
　　臣众等，至心皈命，日官至真大圣日君夫人、炎光童子、日中神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，逮及某身，受生所行、罪给难称。死魂殃对，流曳长夜。九幽之中，充受考挞，诸痛备婴。长沦万劫，终天无解。今故烧香皈命日君夫人、炎光童子、丹霞玉女、日中神仙诸灵官。乞丐原赦，所行罪负。上触天光、生死殃对。拔度亡故某及九祖父母，囚徒死魂，开出光明。上升天堂，衣食自然。某身得道真，上与日君，和同光自然。
　　次月宫向西南方唱礼
　　臣众等，至心皈命，月宫至真大圣月君夫人、圆光玉女、月中神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，逮及某身，受生所行，罪结难称。死魂殃对，流曳长夜。九幽之中，充受考挞，诸痛备婴。长沦万劫，终天无解。今故烧香皈命，月君夫人、圆光玉女、月中神仙诸灵官。乞丐原赦，所行罪负。上触天光，生死殃对。拔度亡故某及九祖父母，囚徒死魂，开出光明。上升天堂，衣食自然。身得道真，上与夫人，和同光自然。
　　次星宫向北方唱礼
　　臣众等，至心皈命，诸天星宿、璇玑玉衡、周天三百六十五度星中大神、星中夫人、星中神仙诸灵官。各虔#2诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，逮及某身，受生所行，罪结难称。死魂殃对，流曳长夜。九幽之中，充受考挞，诸痛备婴。长沦万劫，终天无解。今故烧香皈命，诸天星宿、璇玑玉衡、周天三百六十五度星中大神、星中夫人、星中神仙诸灵官。乞丐原赦，所行罪负。上触天光，生死殃对。拔度亡故某及九祖父母，囚徒死魂，开出光明。上升天堂，衣食自然。某身得道真，上与星宿，和同光一作明自然。
　　次东岳向东唱礼
　　臣众等，至心皈命，东岳泰山青帝真君、飞仙真人、名山洞府得道神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯东岳泰山神仙诸灵官。罪结九幽，谪役东岳。幽执泰山地狱之中，魂充考挞，诸痛备婴。长沦万劫，终天无解。今故烧香皈命，东岳泰山青帝真君、飞仙真人、名山洞府得道神仙诸灵官。乞丐原赦，所作罪负，上触东岳元恶之罪。放赦囚徒，身出光明。上升天堂，衣食自然，某身得道真。和与青帝合真。
　　次南岳向南唱礼
　　臣众等，至心皈命，南岳衡山赤帝真君、飞仙真人、名山洞府得道神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯南岳衡山神仙诸灵官。罪结九幽，谪役南岳。幽执衡山地狱之中，魂充考挞，诸痛备婴。长沦万劫，终天无解。今故烧香皈命，南岳赤帝真君、飞仙真人、名山洞府得道神仙诸灵官。乞丐原赦，所行罪负，上触南岳元恶之罪。放赦囚徒，身出光明。上升天堂，衣食自然，某身得道真。和与赤帝合真。
　　次西岳向西唱礼
　　臣众等，至心皈命，西岳华山白帝真君、飞仙真人、名山洞府得道神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯西岳华山神仙诸灵官。罪结九幽，谪役西岳。幽执华山地狱之中，魂充考挞，诸痛备婴。长沦万劫，终天无解。今故烧香皈命，西岳白帝真君、飞仙真人、名山洞府得道神仙诸灵官。乞丐原赦，所作罪负，上触西岳元恶之罪。放赦囚徒，身出光明。上升天堂，衣食自然，某身得道真。和与白帝合真。
　　次北岳向北唱礼
　　臣众等，至心皈命，北岳常山黑帝真君、飞仙真人、名山洞府得道神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯北岳常山神仙诸灵官。罪结九幽，谪役北岳。幽执常山地狱之中，魂充考挞，诸痛备婴。长沦万劫，终天无解。今故烧香皈命，北岳黑帝真君、飞仙真人、名山洞府得道神仙诸灵官。乞丐原赦，所行罪负，上触北岳元恶之罪。放赦囚徒，身出光明。上升天堂，衣食自然，某身得道真。和与黑帝合真。
　　次中岳向西南唱礼
　　臣众等，至心皈命，中岳嵩山黄帝真君、飞仙真人、名山洞府得道神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯中岳嵩山神仙诸灵官。罪结九幽，谪役中岳。幽执嵩山地狱之中，魂充考挞，诸痛备婴。长沦万劫，终天无解。今故烧香皈命，中岳黄帝真君、飞仙真人、名山洞府得道神仙诸灵官。乞丐原赦，所行罪负，上触中岳元恶之罪。放赦囚徒，身出光明。上升天堂，衣食自然，某身得道真。和与黄帝合真。
　　次水官向北唱礼
　　臣众等，至心皈命，扶桑大帝旸谷神王、三河四海九江水帝、十二河源水府神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯三河四海九江水帝、十二河源淮济河伯河侯河掾、水府诸灵官。罪结九幽，谪役水官。俾塞长源，幽执寒夜。魂考苦痛，涂炭备婴。长沦万劫，终天无解。今故烧香皈命，扶桑大帝旸谷神王、洞源洞渊清泠大神、三河四海九江水帝、十二河源淮济河伯河侯河掾、水府诸灵官。乞丐原赦，所行罪负，触犯水官元恶之罪。放赦囚徒，得离寒乡长河之责。削除罪录，身入光明。上升天堂，衣食自然，某身得道真。和与水官合真。
　　次经宝向北唱礼
　　臣众等，至心皈命，无上至真三十六部尊经、真文宝符、自然天书、至极灵文、三洞侍经神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，前世今生，业行所犯，心念思量，积习众恶。身口相资，随事成罪。见色闻声，多生染惑。履苦遇乐，每起迷障。犯三元品目百八十条、万二千威仪、千二百戒行，乃至科仪所不载，律令所不容。历劫相寻，久远增积。前者未悔，后犯重加。或知而故为，或谬误不觉，或非意所作，或逼迫从他。罪报恶缘，更相拘碍。出生入死，忧难遐长。神爽沉伦，终天无解。今故烧香皈命，太上无极至真三十六部尊经、宝符玉章、玉童玉女。乞丐原赦，生死所犯。功德拔度，九祖罪魂，得离三涂五苦之中，刀山剑树，长河寒庭。身出幽夜，得入光明。上升天堂，衣食自然，某身得道真。和与经合同。
　　　右二十方忏文，自东方至水官，十九方并出黄箓简文经经中。谢三宝神经忏文，即大谢忏文是也。经科无大谢，故陆天师三元斋，忏二十方毕，即便复炉。其以忏谢经宝之文，为大谢。盖自陆天师因太极敷斋诚威仪经，撰灵宝道士自修盟真斋立成仪始，自后相沿用之。所不可废经宝忏文。今以张清都仪修入，自今放烧香皈命以后，又是黄箓简文经本文。留冲靖所传、李景祈科止用灵宝自然斋十方大仰谢文，出真文要解经。今删去，易以黄箓简文经二十方忏文。据本科，每礼一方，叩头搏颊，各如其方之数。谓如东方九十、上方三百二十、日宫三十、月宫七十、水宫百二十之频。今建大斋，仪轨不一，精力有限，未易行也。盟真玉匮、女青上宫、拔度科品、盖谓长夜九幽之府中，有玉匮秘藏、盟真拔度之科品耳。翟公巽撰黄箓醮仪乃云，标名垂训、首曰玉匮盟真，谓其盟誓上真，乃当修设。缄縢玉匮，斯谓秘严，是不曾见。灵宝玉匮盟真科经、失其旨矣。
　　建斋升坛，或值风雨，及紧急变异，大暑极寒，迅雷暴雨，烈风晦暝，及非常之事。三上香毕，众官於本位端立，用此十方、五岳、三光都忏文。水官经宝，元科，非有他故，切不可用此。务从简略，冒犯科禁。
　　十方依本仪，随方礼讫，却总忏谢，尤为妙善
　　臣众等，至心皈命，十方无极太上灵宝天尊、十极天君、十乡神仙诸灵官。各虔诚忏悔。
　　跪忏
　　臣等今故烧香，皈身皈神皈命，谨为黄箓大斋主某，仰虑亡灵某及九祖父母，一切死魂，生世之日，所行元恶。罪结九幽长夜之府，魂充考挞，诸痛备婴。形体毁瘁，苦痛难任。长沦万劫，终天无解。今依盟真玉匮、女青上宫，拔度科品，赍十方纹缯一百三十六尺，金龙十枚，皈命十方无极太上灵宝天尊、十极天君、十乡神仙诸灵官。拔赎亡故某及斋主某家九祖父母，一切死魂，恶对罪根，三界司算。女青上宫，削除罪录，开度穷魂，身入光明。上升天堂，衣食自然，早得更生福庆之门。某身得道真。和与神合同。
　　三光
　　臣众等，至心皈命，日月星宫至真大圣、三光神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，逮及某身，受生所行，罪结难称。死魂殃对，流曳长夜。九幽之中，魂充考挞，诸痛备婴。长沦万劫，终天无解。今故烧香皈命，日月星宫至真大圣、三光神仙诸灵官。乞丐原赦，所行罪负，上触天光，生死殃对。拔度亡故某及斋主某九祖父母，囚徒死魂，开出光明。上升天堂，衣食自然，某身得道真。和与神合同。
　　五岳
　　臣众等，至心皈命，五岳五帝真君、飞仙真人、名山洞府得道神仙诸灵官。各虔诚忏悔。
　　跪忏
　　臣等皈身皈神皈命，谨为黄箓大斋主某，仰虑亡灵某及九祖父母，一切死魂，生存所行，元恶丑逆，触犯五岳神仙诸灵官。罪结九幽，谪役五岳地狱之中，魂充考挞，诸痛备婴。长沦万劫，终天无解。今故烧香皈命，五岳五帝真君、飞仙真人、名山洞府得道神仙诸灵官。乞丐原赦，所行罪负，上触五岳元恶之罪。放赦囚徒，身出光明。上升天堂，衣食自然，某身得道真。和与神合同。
　　水官依元科
　　经宝依元科
　　次都讲唱，各思九色圆象，咽液命魔出《玉经隐注》。
　　次都讲唱密咒出五符人鸟经
　　先叩齿三通，咽液三过，心存日月在己面上，从鼻孔入洞房金华宫。一两眉间却入辟方一寸；曰明堂宫。二寸曰洞房宫，三寸曰丹田宫。明堂之北，洞房之南，向上辟方一寸，曰金华宫光明出项后，焕然作九色圆象，薄入玉枕，彻照十方，随我远经而行矣。日从鼻左孔入，月从鼻右孔入，又叩齿三通，咽液三过，密咒曰杜广成先生曰，此密咒不得令耳闻。达之有咎责，谨之谨之。
　　黄中策炁斩邪宗，密制强精断邪翁。太上有命太上房，急召北帝诣玉宫。受承威令宣魔王，五气蓊郁与命冲。秘藏玉文方就隆，三天运明，六天运终。贤者哉。
　　次都讲唱，步虚旋绕
　　次吟太上玉京山步虚之章十首终篇，各唱善一礼。出灵宝步虚经
　　稽首礼太上，烧香皈虚无。流明随我回，法轮亦三周。玄愿四大兴，灵庆及王侯。七祖生天堂，煌煌耀景敷。啸歌观太漠，天乐适我娱。齐馨无上德，下仙下与俦。妙想朗玄觉，诜诜巡虚游。
　　旋行蹑云纲，乘虚步玄纪。吟咏帝一尊，百关自调理。俯命八海童，仰携高仙子。诸天散香花，萧然灵风起。宿愿定命根，故致标高拟。欢乐太上前，万劫猷未始。
　　嵯峨玄都山，十方宗皇一。岧岧天宝台，光明爓流日。炜烨玉林华，蒨灿耀朱实。常念餐元精，炼液固形质。金光散紫微，窈窕大乘逸。
　　俯仰存太上，华景秀丹田。左顾提郁仪，右盻携结璘。六度冠梵行，道德随日新。宿命积福应，闻经若至亲。天挺超世才，乐诵希微篇。冲虚太和气，吐纳流霞津。
　　胎息静百关，寥寥究三便。泥丸洞明景，遂成金华仙。魔王敬受事，故能朝诸天。皆从斋戒起，累功结宿缘。飞行浚太虚，提携高上人。
　　控辔适十方，旋憩玄景阿。仰观劫仞台，俯盻紫云罗。逍遥太上京，相与坐莲花。积学为真人，恬然荣卫和。永享无期寿，万椿奚足多。
　　大道思玄寂，升仙友无英。公子度灵符，太一捧洞章。舍利耀金姿，龙驾欻来迎。天尊眄云舆，飘飘乘虚翔。香花若飞云，纷霭茂玄梁。头脑礼金阙，携手遨玉京。骞树圆景园，焕烂七宝林。天兽三百名，狮子巨万寻。飞龙踯躅鸣，神凤应节吟。灵风扇奇花，清香散人襟。自无高仙才，焉能耽此心。
　　严我九龙驾，乘虚以逍遥。八天如指掌，六合何足辽。众仙诵洞玄，太上唱清谣。香花随风散，玉音成紫霄。五苦一时迸，八难顺经寥。妙哉灵宝囿，兴此大法桥。
　　天真帝一宫，蔼蔼冠曜灵。流焕法轮纲，旋空入无形。虚皇抚云璈，众真诵洞经。高仙凛乎赞，弥劫保利贞。
　　至真无所待，时或辔飞龙。长斋会玄都，鸣玉扣琼锺。十华诸仙集，紫烟结成宫。宝盖罗太上，真人把芙蓉。散花陈我愿，握节征魔王。法鼓会群仙，灵唱靡不同。无可无不可，思与希微通。
　　次都讲唱
　　臣众等，至心皈命，太上三尊十方众圣。礼经如法。
　　次吟三启颂三首终篇，各唱善一拜，见宿启建坛仪。
　　次都讲唱三礼
　　至心稽首礼，太上无极大道一拜
　　至心稽首礼，至真无上三十六部尊经、真文宝符一拜
　　至心稽首礼，太上三尊、十方众圣、玄中大法师一拜
　　次都讲唱，重称法位
　　次高功大谢并长跪
　　具法位，臣等谨重上启太上无极大道元始天尊、太上大道君、太上老君、无上玄老十方无极大道道德众圣天尊、至真大帝天帝、三十六部尊经、玄中大法师天师君、上相上宰、四司五帝、三界官属一切真灵。臣等忝以凡微，获参上法。功无□□，过积丘山。诚宜束骸，甘俟冥罚。徒以受道之日，结誓三官。敷赞玄风，拯护幽显。普令一切，咸入法门。今斋主某仰虑亡灵某及九祖父母，一切穷魂，夙世今生，积成罪垢。业缘报对，神爽沉沦。非假斋功，无由忏拔。赍持法信，证质丹诚。乞度先亡，得免忧苦。使长夜之魂，睹太阳之光。孤爽还胎，朽骸更肉。普天率土，皆沐道恩。臣等职任所司，敢不誊奏。是用谨依下元黄箓简文灵仙科品，奉为某修建无上黄箓大斋，三日三夜，九时行道。转经礼忏，烧香然灯。普为存亡，拔赎罪苦。一心皈命，太上大道、至真众尊，特乞回大慈之泽，下罔极之恩。赦除亡灵某及斋主家，亿曾万祖，长夜死魂。迨今己身，家门大小，天下人民，一切众生，生死所行，重恶罪过。或贼害君父，不孝二亲。背师欺友，废真就伪。或反上逆下，杀害无辜。挂误生灵，攻伐家国。或伤戕物命，陷害忠良，夺人所崇，离人骨肉。或奸邪淫泆，门族交通，嫉贤妬能，不欲胜己。或评论道德，焚窃经书，秽触三光，轻慢四大。或为上无道，为下不忠，轻侮孤穷，酷虐百姓。或怨怒天地，訾毁正真。骂詈鬼神，呵忿风雨。或不崇有道，不敬老人，助人为非，笑人作善。或心非口是，形影自欺。日累月深，罪障因积。如斋主家，别有隐恶欲忏，师为撰文，於此添入从劫至劫，舍身受身。五欲十缠，六情三业，违天背地，负誓愆盟。宿对苦根，累世结固。相牵流曳，堕落恶源。讼逮存亡，转轮不绝。魂充考责，身谢风刀。抱闭幽关，备受诸苦。乞今烧香行道，忏谢玄真。如上罪条，随事散释。仰赖天尊上圣，十极天君，领纳弟子某金龙纹缯拔度之信，即敕飞天神王，赍九龙符命，告下九幽酆都岱宗、河源泉曲、三官九署、百二十曹、阴阳水火、考官掾吏，明承符命，解释幽魂。开赦亡灵某及斋主家祖玄灵识，出离长夜，睹见光明。落灭恶根，削除罪簿。断地简对，绝水盟言，迁品朱陵，练神丹霍。应度者度，应生者生。若在福处，增本功德。暨于四生五道、六趣三涂，普离凡尘，咸获升化。阳官拘击，罪谪囚徒，仗此斋功；悉蒙清脱。齐契正真之果，俱登快乐之乡。上愿三景着明，二仪交泰。帝图巩固，禾稼滋丰。水火旱蝗，兵戈贼疫，无侵境域，各保安宁。斋主某眷属亲缘，常承玄佑。千灾殄息，万善资熏。所启所祈，克蒙御达。所首所谢，皆获感通。上明天尊大慈之泽，下副臣等忏谢之诚。谨启。
　　陆天师盟真斋仪大谢忏文，即经中谢经宝之文，盖祖太极敷斋威仪经耳。张清都黄箓仪，大谢乃自出机轴为之，而词意颇繁复。故李景祈所传，乃是采取陆天师盟真仪大谢，为黄箓斋大谢文。其间引用张清都仪，不过数语。盖陆天师而未尝撰黄箓斋仪也，经科忏罪，质而不华，语颇难读，今人因以为古朴。庆元乙卯，留冲靖来括苍主王夕郎家斋事，每读至大谢处，诸孤以为给事，生前无甚罪过，道录不须如此忏，是未知太上立斋谢之法，摄法界一切众生罪缘因起，令有悔心。悔心苟形，善心自着。天堂地狱，由是分从。有入无归之於道。普天普地，俱摄入一忏愿法中，故曰大斋。夫岂止为亡者乞恩悔罪而已哉。然使建斋之主，因有不满意处，则亦非太上随机设教之义。杜广成黄箓斋，为同学行道仪，曾引括谢经宝之文为大谢矣。今略加润色，令便顺易读。然忏罪处，悉反覆用经语，庶使斋法，流传永劫也。
　　次都讲愿念
　　次复炉
　　香官使者，左右龙虎君，侍香诸灵官。当今修斋之所，生自然金液丹碧芝英，百灵众真交会，在此香火炉前。令斋主某存亡受福，家国蒙恩。十方仙童玉女，侍卫香烟，传臣向来所启，径御太上无极大道至真玉皇上帝御前
　　次吟学仙颂，出坛张万福天师科用奉戒颂
　　次出户咒
　　次空洞赞，引至玄师前列班，高功小启谢过三礼
　　次回向赞
　　次监斋纠过随有无言之。无则云，坛众奉法圆成，幸免疏缺。有则启白，法师授简。失者诣师再拜，长跪受简，退於经前施拜，依数止之。
　　次赞引法师归堂
　　无上黄箓大斋立成仪卷之十七竟
　　#1『真』 疑衍。
　　#2『虔』 原作『处』，误，今改。
　　无上黄箓大斋立成仪卷之十八
　　上清三洞法师李景祈立定三洞法师坤靖先生留用光传授太上执法仙士蒋叔舆重修
　　科仪门
　　古法散坛官功仪
　　修斋日数既毕，或用其夜子时，或用明日清旦，众官相率诣元师前立班。
　　次举唱道赞
　　次华夏赞，引法师参募升坛，念入户咒
　　次从地户，升天门，上十方香
　　次上御案香咒
　　次都讲唱，各礼师存念如法
　　次宣五方卫灵咒
　　次都讲唱，鸣法#1鼓二十四通
　　次三捻香咒
　　次发炉
　　无上三天玄元始三炁太上老君，召出臣等身中三五功曹、左右官使者、左右捧香驿龙骑吏、侍香金童、传言散花玉女、五帝直符直日香官，各三十六人出。出者严装，关启某处土地里域真官正神。臣今正尔烧香，奉为具官某修建无上黄箓大斋，三日三夜。九时行道，事竟言功。愿得太上十方正真生气，降流臣等身中，令臣所启，速达径御太上无极大道至真玉皇上帝御前。各三礼。
　　次法师与弟子，上十方香
　　次都讲唱，各称法位
　　具位，奉行黄箓大斋言功法事。臣某等，今故烧香，愿以是功德，上为天子王侯、土地官长、经籍度师、山林岩栖学真道士、同学之人，弟子某所荐亡灵，九祖父母，存亡两代，眷属亲缘，内外姻族，天下人民，飞行蠢动，一切众生。今故捻香，皈身皈神皈命，太上十方灵宝自然至真无上大道。特乞赦除，前世今世，生死所行，宿对重过。得免离三恶之道、十苦八难九厄之中。身得道真，飞行虚空。白日升天，侍卫道君。逍遥无上金阙、七宝自然宫殿，永与道合。所启玄感，应声上御，至真无极道前。
　　次都讲唱，礼十方
　　至心皈命东方无极太上灵宝天尊一拜，余九方同。
　　次都讲唱，各皈命忏悔法师长跪忏
　　臣众等，至心皈身，无极大道天尊。忏悔斋主某臣众等，及一切众生，前世今世，身形所犯。四肢举措，动违戒律。不依经典，身业大罪。无量无边，并乞荡除。皆愿斋主某臣众等及一切众生，身入至仙，与道合真。稽首礼谢，无上十方正真三宝。一拜
　　臣众等，至心皈神，无极大道天尊。忏悔斋主某臣众等，及一切众生，前世今世，心业所犯。志念不专，情浮意遑。驰骋不息，心业大罪。无量无边，并乞荡除。皆愿斋主某臣众等及一切众生，神合真寂，洞入自然。稽首礼谢，无上十方正真三宝。一拜
　　臣众等，至心皈命，无极大道天尊。忏悔斋主某臣众等，及一切众生，前世今世，口业所犯。善恶反论，绮言饰非。华词惑众，口业大罪。无量无边，并乞荡除。皆愿斋主某臣众等及一切众生，性命合道，玄会无为。稽首礼谢，无上十方正真三宝。一拜
　　次都讲唱
　　臣众等，至心皈命，太上三尊、十方众圣。礼经如法。
　　次吟三启颂三首
　　次都讲唱，三礼
　　次旋行，收五方真文，随方读文毕，令弟子执真文於香上熏之，叩齿十二通，咒之玉诀云，凡所祈禳，不先叩齿而咒者，为外魔所干，关启无感矣
　　无上至真，大圣高尊。布化运气，三十二天。八会九光，自然成文。安镇天地，保制劫年。元始符命，普告三元。下敕九地，上关诸天。中告海岳，名山大川。今日上告，万神咸闻。弟子某乙，修斋行道。拔度幽魂，三官九署。削灭罪根，永度三涂。五苦之源，世世受福。记名丹篇，神生天堂。炼化自然，生死开度。亿劫长存，九天告命，风火驿传。众和三声，出《灵宝内音玉诀》。
　　咒毕，置香案上拜表后，随表焚之。散灰青烟之中
　　次都讲，鸣法鼓二十四通高功叩齿，瞑目，咽液，存九炁光华之法
　　次都讲，重称法位李景祈三礼后大谢，方拜表。并宗张清都仪，非古法也
　　具法位，奉行黄箓大斋言功拜表法事。臣某等，谨重诚上启太上无极大道元始天尊、太上大道君、太上老君、无上玄老十方灵宝天尊、已得道大圣众、至真诸君丈人、三十六部尊经、玄中大法师天师君、上相上宰、四司五帝、三界官属一切真灵。臣等无极之劫，因缘至今。遭遇大法，真经下世。缪荷非分，奉受宝文。未能超绝世表，匿景幽林。长斋苦思，以求高蹈，而浮沈世路，混同魔俗。身口犯违，愆过积沓。常恐考至，负媿幽明。夙夜战兢，形魂罔措。诚知罪秽非念真之人。然受法之日，约当罄竭愚欵，表效丹诚。广宣慈风，赞扬妙化。普令一切，咸入法门。凡有皈投，辄当誊奏。今奉词旨，敢不上闻。
　　宣词
　　按如词言，在可矜悯。臣等辄相携率，依黄箓简文、威仪旧典，於某处灵坛之上，设玄科之式，法天象地。以某所赍金龙缯彩，安镇十方。本命之信，证质丹诚。沐浴五体，洗心静念。以今月某日某时为始，奉修黄箓拔度大斋，涂炭稽颡，烧香转经，然灯续明，昭一耀诸天。三日三夜，九时行道。拔度亡灵某及弟子某家九祖父母，亿劫种亲。幽魂苦爽，宿对罪根。讫某日亥时，功成事毕。泽被存亡，恩沾家国。酬功行赏，遍及灵司。臣等身中，所佩内外真官、君将吏兵，及所请灵宝官属、监斋卫真、天仙地仙飞仙、真人神人、日月星宿、九宫五帝、三河四海、五岳四渎、兵马骑乘、诸天监斋直事、侍香金童、散花玉女、五帝直符直日香官、传言奏事飞龙骑吏，一切官属，法箓治职、官君将吏、四方监察、土地真官、三界神祇，往来传奏，监临卫护，宣通召命，营卫斋事，并有功劳。谨为拜黄缯朱表一通，上诣太上三天曹，解坛迁职，复诸天位，重明功德。表在臣玉案之上，请省表文。
　　次宣表取表於香上，熏之，即读法位起，再拜讫，复长跪。和声正气，读至弟子名，皆令再拜。至臣诚惶诚恐处起再拜。又至年月日某处拜上，又再拜
　　展表玉案上，以书刀镇圣号之左，朱笔镇右毕。高功三捻香，叩齿三通，长跪，遣表敕曰
　　谨遣臣等身中，五体真官，官一小吏，十二书佐，重敕功曹使者、飞龙骑吏，严装显服，冠带垂缨，磨砚点笔，簪剑理箓。为臣及时操黄素朱表一通，上诣三天曹，随时进对。若有谬误，文字脱漏，言词倒错，不相次比者，传言书佐习事小吏，操龙头书刀、长毫利笔，随误正定。无令上官典者，有所遣却。闭口炁升，径上三天无极大道太上御前，谨勿稽停。左君历关，右吏次启，诸官君历第以次分别。当令所请者下，所召者到，所济者度，所宣者通，所迁者达，所愿者应，所求者得。若有下官故炁，邀截臣表文，不使上达者，收赴所在近狱，依律治罪，以明天宪。臣退伏案前，伏待报应。
　　次收表入函，华夏引表下坛
　　次法师向天门伏地存神，呈进如仪
　　次焚表於天门，法师起，举焚词颂
　　次都讲唱，长跪内官如法
　　法师三上香，叩齿十二通，纳官
　　臣奏表事竟，建斋之始，所出身中功曹使者、一切真官、仙君吏兵，并还臣等身中。从众妙门而入，在左还左，在右还右，直使功曹，主领检押，还复本位，无令差互。须召又到，一如故事。叩齿三通，咽液三过，存三五上章官吏各复身中，再拜。
　　次都讲唱，长跪还戒如法法师面西，众官面东
　　臣等学法未备，俯仰之格，进止犯科，不合仪式。恐为四司所紏，五帝所执。千愆万过，乞从赦赏。哀原未悟，不见罪罚。臣等建斋之始，奉请智慧上品十戒，法事既竟，谒还天宫。谨上启闻，伏祈昭宥。臣等诚惶诚恐，稽首顿首，再拜。
　　次还戒颂三礼，出《三洞科仪》
　　天尊大慈悲，说戒度众生。威德被幽显，果报感神灵。诸天来稽首，魔王自来形。过去超八难，见在保千龄。斋福行当息，相共送虔诚。流梵逸云唱，飞香杂烟馨。琼凤乘丹辇，金龙驾绿軿。生死皆快乐，家国悉安宁。
　　次宣山简叩齿九通，长跪和雅读文
　　宣山简毕，众官再拜。令弟子执简携香烟上。高功面东，叩齿九通，咒曰众官同声咒曰：
　　玄上开明，元始监真。上帝五老，赤书丹文。天地本始，总领三元。摄炁召会，催促举仙。高上符命，普告十天。日月星宿，五岳灵仙。天上地下，溟泠大神。监生主录，南上三门。关领玉简，勒名丹编。削落罪书，上补帝臣。某乙皈凭至道，修斋立功。拔赎九祖，一切苦魂。行道事竟，谨依灵山。请投玉简，乞削罪名。皆蒙解脱，无有冤亲。去离三恶，魂升九天。生死开度，万劫常存。今日上告，万神咸闻。请以龙简，关盟真官。乞如所告，金龙驿传。
　　次宣水简如山简之仪
　　宣水简毕，高功面东咒曰：
　　玄始五老，上帝高尊。十方至真，太华灵仙。赤文告命，无幽不闻。上御九天，请下玉文。日月五星，北斗七元。中告五岳，四方灵山。下告河海，十二泉源。九府水帝，溟泠大神。今日上告，万愿开陈。修斋行道，普为存亡。请赎七祖，宿对罪根。谨投玉简，乞得上闻。记名水府，过去升天。生死开度，万神咸闻。请以龙简，告盟水帝。赐如所陈，金龙驿传。
　　次宣土简如山简之仪
　　宣土简毕，高功面东咒曰：
　　天地开张，九炁分灵。三元同符，十方朗清。五老上帝，开真领生。丹书赤文，元始上精。普告天下，九土皇灵。今日上告，万仙定生。修斋行道，普为存亡。我愿我仙，请投玉名。土府太皇，勒除罪形。奏简上宫，列簿华青。早得飞腾，天地同灵。九祖种亲，腐骸更荣。魂升南宫，受化仙庭。今日告命，万神咸听。请以金钮，表明至情。请如所告，金龙驿呈。
　　右三简咒出《灵宝赤书玉诀》
　　次吟投龙简颂
　　次都讲唱，众官纳职各於三宝前，礼三拜，长跪授简，高功又三拜，退毕
　　次复炉
　　香官使者，左右龙虎君，侍香诸灵官，当令解散黄箓斋坛之所，自然生金液丹碧芝英。百灵众真，交会在此，香火炉前。令弟子存亡受福，家国沾恩，十方仙童玉女，侍卫香烟，传臣向来所启，径御太上无极大道至真玉皇上帝御前。各三礼。
　　次法师上香，面东立，辞三宝此杜广成仪
　　时留已过，日影渐亏。香遍虚无，鸿锺息响。道还金阙，经入玉函。稽首皈依。和无上道宝。一拜
　　香随风散，声入泰清。名挂金牌，题书玉简。仙童上记，玉女进文。稽首皈依。和无上经宝。一拜
　　道场圆满，法席周圆。一切众生，登无为岸。稽首皈依。和无上师宝。一拜
　　愿诸众生，诸恶莫作，众善奉行。常生中土，不堕边方。六道蒙恩，酆都罢对。遍礼十方。和得道真仙，一切圣众。一拜
　　次旋行，咏三涂五苦颂，下榜出《消魔宝真安志智慧本愿大戒经》
　　次吟解坛颂
　　次吟学仙颂，旋行出坛出《太极敷斋戒威仪经》
　　次出户咒
　　次诣五帝、三师、监斋、三官、天师幕、玄师幕谢辞
　　次华夏引，高功归室
　　次众官礼法师，三拜长跪，谢曰：
　　某等叨佩下风，预瞻法事。虽遵科戒，多有违愆，愿垂恕亮。三拜
　　弟子率男女大小，诣师，九礼三伏，谢曰
　　某等千生庆会，蒙师开度。斋功成就，生死荷恩。不胜忝切，自初迄终。触物短阙，愿垂开宥。又三拜，受福。
　　无上黄箓大斋立成仪卷之十八竟
　　#1『呜法』原作『法呜』，误，今改。
　　无上黄箓大斋立成仪卷之十九
　　广成先生杜光庭集
　　科仪门
　　禁坛仪
　　请师下降毕。华夏赞引一周，至地户。法师正主，存如本仪。别选正一法师一人，玄冠绛褐，行禁坛法事。如高功自行，亦可。
　　泰玄都正一平炁系天师某治祭酒赤天三五步罡元命真人臣某上言。臣闻，运阴阳者，莫过乎百灵；济存亡家国者，岂逾於大道。故碧落有灾祥之变，令人测之；黄箓有拯拔之科，令人修之。臣虽至愚，切慕玄化。滥佩大法，叨称治官。所历坛场，敢忘报效。以今某年太岁某甲某月某日，奉为某官某处宫观，为某事崇修无上黄箓大斋，若干日夜，行道转经，依科关奏。臣等澡形炼气，栖心静神。克期奉行，敢不上启。伏惟太上布惟新之令，开覆育之恩。敕下真官，分司降监。使烟云暂息於三界，风雨无施於四溟。忏谢必闻，启传无间。臣不胜仰望之至，精思念真，伏待报应。
　　毕，暝目，思青龙、朱雀、白虎、玄武、次头戴斗、五星、日月，焕然四方，垂手握固，咒曰
　　东方青龙，角亢之精。吐灵郁气，喊雷发声。飞翔八极，周游四溟。来侍吾左。
　　西方白虎，上应觜参。英英素质，肃肃清音。威摄众兽，啸动山林。来立吾右。
　　南方朱雀，众禽之长。丹穴化生，碧霄流响。奇彩五色，神仪六像。来导吾前。
　　北方玄武，太阴化生。虚危表质，龟蛇合形。盘游九地，统摄万灵。来从吾后。
　　吾召四灵，四灵既集。即当游带，日挟月巡行。九州、十六神将为吾使；天官、地官、水官同其休。
　　次丁罡三步，进前，右手取剑，执而咒之曰
　　五行所运，火木水土金。我佩刚剑，禁敕鬼神。二十八宿，随吾指陈。北斗七星，挟辅灵真。周游万方，百福同臻。
　　次取水椀，左手执之，咒曰
　　江河淮海非常水，五龙吐出清天地。大帝服之三万年，今日吾将净妖炁。
　　次剑水相向，咒曰
　　东方青龙，衔符降真炁，入吾水中。南方赤龙，衔符降真炁，入吾水中。西方白龙，衔符降真炁，入吾水中。北方黑龙，衔符降真炁，入吾水中。中央黄笼，衔符降真炁，入吾水中。吾水，非常之水，五龙五星真炁之水；吾剑，非常之剑，九炼坚刚，七星挟旁。踏蹑北斗，跨踞魁罡。太一生水，周流万方。清无过水，浊无过秽。以清荡浊，以水治秽。急急如律令。
　　重敕东方青帝木官解秽君吏九人，南方赤帝火官解秽君吏三人，西方白帝金官解秽君吏七人，北方黑帝水官解秽君吏五人，中央黄帝土官解秽君吏一十二人。上请天上解秽吏，地下解秽吏，今岁直符解秽吏，今月直符解秽吏，今日直符解秽吏，今时直符解秽吏，解秽将军吏兵、真人童子，一合真官降下。届此斋坛之所，解除天秽、地秽、人秽、鬼秽、牛马六畜禽虫之秽。破秽凤凰，从前至后，自东及西，以次解秽，立遣清净。即使天秽还天，地秽还地，人秽还人，鬼秽还鬼，一切邪秽速去万里，不得留止。急急如律令。
　　次西行，至乾上，咒曰此名禹步咒
　　乾尊耀灵，坤顺内荣。二仪交泰，六合利贞。配哭享地，永宁肃清。应感玄黄，上衣下裳。震离坎兑，翼赞扶将。乾坤艮巽，虎步龙骧。天门地户，人鬼玑衡。卫我者谁，昱天昱苍。今日禹步，上应天罡。鬼神宾伏，下辟不祥。所启所陈，应时灵光。
　　次禹步，三步九迹，自西北至东北，面南咒曰
　　上请东方青帝、青童君、从官兵士九千万人。乘岁星真炁，浮空而来，降临坛所。臣从东北角，结界至东南角。行神布炁，搜索邪精。祛除鬼贼，有罪无赦。
　　次三步九迹，自东北至东南，面西咒曰
　　上请南方赤帝、赤童君、从官兵士三千万人。乘荧惑星真炁，浮空而来，降临坛所。臣从东南角，结界至西南角。行神布炁，搜索邪精。焚烧鬼贼，有罪无赦。
　　次三步九迹，自东南至西南，面北咒曰
　　上请西方白帝、白童君、从官兵士七千万人。乘太白星真炁，浮空而来，降临坛所。臣从西南角，结界至西北角。行神布炁，搜索邪精。诛斩鬼贼，有罪无赦。
　　次三步九迹，自西南至西北、面东咒曰
　　上请北方黑帝、黑童君、从官兵士五千万人。乘辰星真炁，浮空而来，降临坛所。臣从西北角，结界至于中央。行神布炁，搜索邪精。漂荡鬼贼，有罪无赦。
　　次三步九迹，从东南，面坛心咒曰．
　　上请中央黄帝、黄童君、领黄衣兵士十二万人。乘镇星真炁，浮空而来，降临坛所。臣从上方结界，至于坛中。行神布炁，搜索邪精。埋藏鬼贼，有罪不赦。
　　次顺行，至东北，面北咒曰
　　臣今奉为某官某乙修建黄箓大斋，依科行道。上请天仙兵马九亿万骑，地仙兵马九亿万骑，飞仙兵马九亿万骑，真人兵马九亿万骑，神人兵马九亿万骑，日月星宿兵马各九亿万骑，九宫五帝兵马各九亿万骑，三河四海兵马各九亿万骑，五岳四渎兵马各九亿万骑。并各严装络绎，风震雷举，雨沸云腾。一合来下，降临坛所。绕坛三匝，盖坛三重。上张天罗，下布地网。九土齐功，兵马列阵於坛场内外，四面八方。所有土木精邪、伏尸故炁，一切凶秽，於道不顺者，收付魁罡之下。入地万丈，无动无作。急急如太上老君律令。
　　毕於地户上，书鬼字，卓剑於鬼心中，噗水、垂手、握固，向鬼门咒曰
　　九天有命，普告万灵，促召天真，俱会帝庭。太一下降，双星翊精。监察御邪，理炁摄生。若有不祥，干试神明。请帝之道，敕整神兵。七神秉钺，天锋右征。挥剑前驱，焕掷火铃。檄命甲驺，虎卒天丁。风火齐战，伐邪狡精。上威六天，下摄魔灵。既威既摄，万凶灭形。神戈电扫，奸妖无生。仙皇建节，有命敢停。拒节违命，是诛汝形。各警各慎，保兹黄宁。九天告命，万神敬听。
　　次华夏赞，引法师，自地户旋行，升坛
　　礼灯仪先学仙颂赞，引法师出堂。次吟明灯颂，引法师旋绕明灯，一於地户上，立班礼祝
　　太极太虚真人曰：阴阳立象，天地分形。昼夜既殊，晦明有异。所以清浮表质，诸天为倦圣之都；浊厚流形，诸地为鬼神之府。九天之上，阴炁俱消。九地之下，阳光永隔。是则幽冥之界，无复光明。当画景之时，犹如重雾。及昏暝之后，更甚阴霾。长夜罪魂，无由开朗。众生或无善业，夙有罪根。殁世以来，沉沦地狱。受诸恶报，幽闭酆都。不睹三光，动经亿劫。我天尊大慈悲悯，弘济多门。垂然灯之文，以续明照夜。灵光所及，罪恼皆除。更乘忏拔之缘，便遂往生之愿。若有善男子、善女人，发无上道心，依按科格，来诣斋所。赍备香油，为国主帝王、君臣父子，三涂九夜，若幽若明。依法然灯，照烛内外。上映诸天之上、福堂之中；下照九地之下、地狱之内。使苦魂超度，幽爽开光。九祖生天，三涂罢暗。福沾一切，功德无穷。当知此人积劫善缘，必得成道。今有某乙修建黄箓大斋，依按简文，然灯供养。当愿帝王享福，二景着明。七祖生天，三涂朗晏。见世神明敬佑，真圣护持，福祚巍巍，永登仙界。弟子再拜
　　上元金箓简文真仙品曰：然灯威仪，於道户上，然二灯，以照斋主住宅，为弟子消灾度厄，安镇宅神。弟子於灯下，礼三礼法师咒曰：
　　正一阳光，炎上朱烟。开光童子，一十二人。洞照一宅，及得我身。百邪摧落，却鬼万千。光明朗彻，通真达#1灵。升入无形，与道自然。
　　上元金箓简文真仙品曰：然灯威仪，於本命上，然三灯，以照三魂，为弟子制邪度厄，拘守三魂。弟子於灯下三礼咒曰：
　　阳光洞明，三魂自生。总录万神，长附我形。日月齐景，永保无倾。
　　上元金箓简文真仙品曰：然灯威仪，於行年上，然七灯，以照七魄，为弟子安神却祸，制魄除邪。弟子於灯下三礼咒曰：
　　明灯摄光，游精不飞。七魄安守，万神总归。日中齐景，长处光辉。
　　上元金箓简文真仙品曰：然灯威仪，於太岁上，然一灯，以照太岁之神，为弟子除一年灾害，福庆来臻。弟子於灯下三礼咒曰：
　　太阳流晖，光焰四方。洞照我身，七纬九重。内朗外明，洞达太空。
　　上元金箓简文真仙品曰：然灯威仪，於大墓上，然三灯，以照斋主代世冢墓，为弟子拔度先世亡魂，托生净域，断绝注讼，解复连之灾。弟子於灯下向大墓三礼。宫羽辰商丑角未征戌咒曰：
　　太阳冥冥，万劫无期。阳光洞焕，下照朽骸。魂受光明，景更反胎。得生王门，欢乐怡怡。
　　上元金箓简文真仙品曰：然灯威仪，於小墓上，然五灯，以照斋主近代冢墓，拔度神爽，得生天堂，利佑见在，福祚兴昌。弟子於灯下向墓三礼。宫羽戌商未角丑征辰咒曰：
　　长夜幽冥，万劫无开。景潜太阴，七魄荡飞。朱灵童子，太阳洞辉。照明魄户，神爽同归。
　　上元金箓简文真仙品曰：然灯威仪，於中庭，然七灯，以照七祖父母，幽魂苦爽，得生天堂。弟子於灯下向地户三礼咒曰：
　　天地回转，代谢相推。九幽无光，七祖不开。太阳开度，死魂应归。明灯续夜，朽骸生辉。
　　上元金箓简文真仙品曰：然灯威仪，於中庭，然九幽之灯，以照九幽长夜之府，拔度九幽之中，弟子先亡魂爽，睹见光明。弟子於灯下，向戌巳西南方，三礼咒曰：
　　九幽冥冥，万劫无光。长夜闭魂，元始未通。华灯续明，下照土皇。开度七玄，上升南宫。洞照一宅，世为仙王。
　　上元金箓简文真仙品曰：然灯威仪，於夹门，然二灯，以照官宅，为弟子祛邪捕恶，保护阖门。弟子於灯下，向南三礼咒曰：
　　阳光开朗，朱烟烂辉。太炎童子，备守玄扉。洞照宫宅，四窗八开。驱鬼捕邪，万精斩摧。三界敬护，世世不衰。众真交会，日月齐辉。
　　上元金箓简文真仙品曰：然灯威仪，於地户上，然二十四灯，以照二十四生气，为弟子延生益炁，增福安神，注上生名，削除死籍。弟子於灯下，向地户，三礼咒曰：
　　三部八景，合成我身。二十四炁，以成我神。明灯首然，上开泰玄。身度水火，与炁自然。八景齐光，愿得神仙。
　　上元金箓简文真仙品曰：然灯威仪，於八方，然八灯，以照八卦，为弟子照耀八达，开聪九宫，八神密卫，八方开通。弟子於灯下，向王三礼咒曰：
　　三景焕明，八卦开窗。天炁静闭，太阴隐光。华灯照冥，万愿开通。身入光华，永享无穷。
　　上元金箓简文真仙品曰：然灯威仪，於四面中央，然九灯，以照九宫，为弟子度九官灾厄，上九宫仙名。弟子於灯下，向正三礼咒曰：
　　九五分位，天地开张。玄光潜伏，太阴太阳。明我华灯，上照九宫。玄夜开朗，我愿吉昌。
　　上元金箓简文真仙品曰：然灯威仪，於十方，然十灯，以照十方，为弟子照明十极，招真降灵，解释灾厄，名书十天。弟子於灯下，向天门三礼咒曰：
　　天开地闭，玄阴不明。爓上朱烟，为我通冥。十方尊神，玄鉴我形。魂魄同辉，自然光精。
　　上元金箓简文真仙品曰：然灯威仪，於四面，然二十八灯，以照二十八宿，为弟子削除死录，益上生名，北斗落死，南斗延生。弟子於灯下，向东南，三礼咒曰：
　　明星大焕，光流十门。玄精下映，九幽不宣。我然华灯，乘光上闻。愿得清盖，照我形魂。
　　上元金箓简文真仙品白：然灯威仪，於天门上，然三十六灯，以照三十六天，为弟子开度上祖父母，升入天堂。弟子於灯下，向天门三礼咒曰：
　　龙汉荡荡，三炁乘玄。梵行渺渺，弥罗大千。悠悠长魂，仰望绵绵。今日明灯，我愿我仙。与我七祖，同升诸天。
　　上元金箓简文真仙品曰：然灯威仪，於五方，然五灯，以照五方，为弟子上名仙箓，保镇身形。弟子於灯下，向五方三礼咒曰：
　　五岳灵山，安镇五方。五帝尊神，神仙之宗。今日然灯，上照天王。记我命籍，度入仙官。七祖解脱，同升太空。
　　上元金箓简文真仙品曰：然灯威仪，功德至重。上照诸天，下明诸地。八方九夜，并见光明。见此灯者，皆得罪灭福生。然灯之主，其福甚深。九祖父母，上生天堂，去离忧苦，永出九幽，逍遥上元仙宫之中。见在安泰，子孙兴昌。门户清肃，万灾不干。存亡开度，生死荷恩。功德无量，所向从心。於家於国，咸获利贞。九夜三涂，并登真道。
　　右然灯咒法，出上元金箓简文经。杜广成仪，落景行道毕，导引众官弟子等，旋绕灯下，依位咒之。每咒毕，众官弟子皆礼。留冲靖，祝灯在宿启前，似不如宿启后，合宜也。每夜一礼祝为佳，法师心力不逮，遣侍经侍灯礼祝之亦可。弟子止於都门外，拜礼也。
　　次念善
　　次以学仙赞，引归元师前，散如常仪
　　上元金箓简文真仙品曰：然灯威仪，侍灯之官，勤为用意。每令灯光明彻，竟外不得中灭。半暗半明，令人绝世。常宜谨之。
　　上元金箓简文真仙品曰：然灯威仪，明旦灭灯。法师咒曰：
　　玄阴开光，长灯续明。太阳已朗，八幽开清。灯还太阴，光附景生。曰月二真，与我合并。
　　咒毕，便灭灯。
　　无上黄箓大斋立成仪卷之十九竟
　　#1『达』原作『远』，据杜光庭《太上黄箓斋仪》卷五十六改。
　　无上黄箓大斋立成仪卷之二十
　　广成先生杜光庭集
　　科仪门
　　投龙璧仪
　　诣洞天，於门外，选平地，或船中，或石上。并须扫净精洁，以设醮位。净席五领，醮巾两条。青布绯布，并可酒茶汤，随盘数五。果饼馔，随时所有。国家六十分，臣庶二十四。盘香四，炉巾案四副。正面三宝位，左洞府神仙位，右日直土地监察位，及法师关奏位。陈设讫，以香水洒坛之外，以荡氛秽禁，敕如常仪。师徒弟子，并须澡漱严洁，以虔恭为先。不得因循喧聒，不恭於事，考罚尤深。次唱，各礼师存念如法。次思三尊、经宝玄师、五星五帝、五岳五藏五灵、经籍度师三色云炁。当处洞府、真仙灵司、监察官属、日直土地，俨然在坐，罗列分明。如斋法讫，依科行事。
　　投山简法
　　先於洞府门外，铺设醮位讫。礼师存神，如本法。
　　各礼师，存念如法
　　次卫灵咒
　　次鸣法鼓二十四通
　　发炉
　　无上三天玄元始三炁太上老君，召出臣等身中三五功曹、左右官使者、左右捧香驿龙骑吏，侍香金童、传言散花玉女、五帝直符直日香官，各三十六人出。出者严装关启某处土地里域、真官正神。臣今正尔烧香，奉为某官，为某事，乞修设无上黄箓大斋，功圆事毕，投简灵山。水简作灵泉　土简作灵坛愿得太上十方正真之炁，降流臣等身中，令臣所启，速达径御太上无极大道，昆仑五岳、灵山洞府前。各三礼
　　水简太上无极太道，旸谷神王，九江水府水帝前
　　土简太上无极大道，九土皇灵，土府大神前
　　次各称法位
　　具法位，奉行黄箓投龙法事，臣某谨奏请大罗玉清无极无上至真大道元始天尊、太上道君、太上老君、三十六部尊经、玄中大法师、三宝圣众、一切尊灵。恭望感应分辉，垂慈下降。稽首再拜谨奉请某洞府神仙、洞天官属、得道真人。伏望真慈，垂光下降。谨上请当境主司、虚空监察、香官使者、三洞神威、里域真官、翊卫将吏，山水川泽一切正神。伏望圣慈，具官来降。
　　次三捻香，上茶酒
　　次长跪，启白
　　臣谨上请太上无极大道太上三尊，十方己得道大圣众，至真诸君丈人，东华南极西灵北真，三十六部尊经，玄中大法师，太极真人，玄一三真人，诸天日月星宿、昆仑上宫诸神仙，西灵金母，五岳真君，灵山正职、潜霍储君，青城丈人，庐山使者，锺山郁绝、西玄墉台，丘岳大神，三官北部，六宫幽司，天下地上、冥灵众神、监生主录、南上三门，至神至灵一切群仙。臣胎诞尘浊，瞽暗无知。万劫善缘，依承道化。奉宣慈训，佑国立功。济物度人，引导赞法。奉为某官某乙，修设黄箓大斋，正荐某乙　普荐某魂普及存亡，忏罪乞恩。解消罪咎，法事都毕。投简灵山，金龙驿传。乞落除罪簿，记名玉历。愿神愿仙，解释九玄七祖、九族种亲、先亡后化、拔赎恶根，免脱酆都岱宗，二十四狱。五岳之府、九幽之中，刀山剑树、苦恼之乡。魂睹光明，永蒙开度。转轮受化，逍遥福门。安稳坟墓，注讼不兴。举家蒙福，一切荷恩。妖精殄减，善瑞日生。修道参真，永偕仙品。蒙如所启，仰荷玄恩。臣某诚惶诚恐，稽首顿首，再拜谨启。
　　起立，捧简文香上黛之。次读简文竟，青纸封之，青丝缠龙钮璧毕。弟子执之於香上，法师咒曰
　　玄上开明，元始监真。上帝五老，赤书丹文。天地本始，揔领三元。摄炁召会，催促举仙。高上符命，普告十天。日月星宿，五岳灵山。天上地下，溟泠大神。监生主录，南上三门。关领玉简，勒名丹编。削落罪书，上补帝臣。某皈凭至道，修斋立功。拔赎九祖，一切苦魂。行道事竟，谨依灵山。请投玉简，乞削罪名。皆蒙解脱，无有冤亲。去离三恶，魂升九天。生死开度，万劫常存。今日上告，万神咸闻。请以龙简，《玉诀》及《投龙简训》并作金钮。关盟真官。乞如所告，金龙驿传。
　　咒毕众官再拜
　　次投简於洞中
　　次投龙简颂
　　次三礼
　　次三捻香
　　次复炉
　　次学仙赞
　　次彻馔
　　投水简法
　　礼师存念
　　卫灵咒
　　鸣法鼓
　　发炉
　　称法位
　　降真
　　上茶酒
　　次长跪，启白
　　臣谨上启太上无极大道太上三尊，十方已得道大圣众，至真诸君丈人，东华南极西灵北真，三十六部尊经，玄中大法师，太极真人，日月五星、北斗七元、五岳四方、日窟常旸，洞谷洞阴，神仙大王，扶桑大帝，九老仙都君，三河四海、九江淮泽、三官九署、十二水源九府水帝，溟泠大神，水府众仙，一切群灵。臣诞形下土，禀质凡微。宿以道因，遭逢圣运。灵宝垂化，大法度人，佐国立功，奉弘慈训。今为某官某修设无上黄箓大斋，荐拔亡灵某，普兼存殁，祈恩谢罪，请福消灾。解释冤仇，增延命禄。法事都毕，投简灵泉，金龙驿传。乞削死籍，落罪注生。愿神愿仙，赐以自新。九祖七玄，解拔苦根。去离旸谷，幽夜寒乡。沐浴炼度，超升天堂。冢墓安吉，殃注永泯。举家受福，神气休宁。学识开朗，智慧圆明。扬阐正法，消伏奸凶。三界证度，功满行充。帝王安镇，国祚兴昌。谨以启闻，乞如所陈。臣某诚惶诚恐，稽首顿首，再拜谨启。
　　启毕，长跪。叩齿三通，读简文毕。青纸封简，青丝缠龙璧钮等。令弟子执於香上，咒曰
　　元始五老，上帝高尊。十方至真，太华灵仙。赤文告命，无幽不关。上御九天，请下玉文。日月五星，北斗七元。中告五岳，四方灵山。下告河海，十二泉源。九府水帝，溟泠大神。今日上告，万愿开陈。某修斋行道，普为存亡。请赎七祖，宿对罪根。谨投土简，乞得上闻。记名水府，过去升天。生死开度，万神咸闻。请以龙简，玉诀作金钮告盟水帝。《玉诀》作关盟水官。赐如所陈，《玉诀》赐作请。金龙驿传。
　　咒毕，众官再拜
　　次投简於水中
　　次投龙简颂
　　次三礼
　　次三捻香
　　次复炉
　　次学仙赞
　　次彻馔，散如常法
　　投土简法
　　礼师存念
　　卫灵咒
　　鸣法鼓
　　发炉
　　次称法位
　　降真
　　上茶酒
　　次长跪，启白
　　臣谨上启太上无极大道太上三尊，十方已得道大圣众，至真诸君丈人，东华南极西灵北真，五老上帝，三十六部尊经，玄中大法师，太极真人，玄一三真人，酆都大帝君，九州之宫、泉曲主司，无极世界、高皇九土皇灵，季帝高真中皇，九土戊已黄神，土府五帝，三界官属、土地里域、真官正神，及此宅观一切灵祇。臣禀气凡愚，叨因宿运，会遇真法，与善因缘。值灵宝开光，赤书宣化。许以庸秽，参奉正真。佐国为时，立功行教。奉为某官某修设黄箓大斋，荐拔亡灵某，普兼存殁，消殃谢罪。请福祈恩，行道事讫。投简灵坛，金龙驿传。乞削除地祸，除其罪名。愿度愿生，保济形神。九老仙都，玉历注名。九祖父母，胞元种亲。先亡后逝，咸享福缘。去离九幽之下、八门之乡、地狱之内、楚掠之中。殃愆消释，家宅清宁。恶根断绝，上生福堂。某学业圆就，功行盛明。生死同福，未保无倾。帝王受福，天下和平。谨以启闻，乞垂感悟。臣某诚惶诚恐，稽首顿首，再拜谨启。
　　启毕，长跪。叩齿十二通，读简文。次黄纸封简，素丝缠龙钮璧，令弟子执於香上，咒曰
　　天地开张，九气分灵。三元同符，十方朗清。五老上帝，开真领生。丹书赤文，元始上精。普告天下，天一作元九土皇灵。今日上告，万仙定生。某修斋行道，普为存亡。我愿我仙，请投玉名。土府大皇，勒除罪形。奏简上宫，列簿华青。早得飞腾，天地同灵。九祖种亲，腐骸更荣。魂升南官，受化仙庭。今日告命，万神咸听。听作宁，《投龙简词》宁作听请以金钮，表明至情。请如所告，金龙驿呈。
　　咒毕，众官再拜
　　次投简坛心地中
　　次投龙简颂
　　次三礼
　　次三捻香
　　次复炉
　　次学仙赞
　　次彻馔，散如常仪
　　右土简，言功之夜，宣读咒赞已毕。至明，便可埋於坛中，不俟别更关告。今以张承先法师仪内，有三简启奏，真位不同，故再录於此。若修斋土简，只以言功醮时，咒告便投可也。其山水二简，虽言功之时，宣咒已毕。若至洞所设醮，当须依此次第，一一宣读封咒，然后投之，斯为周备。不可以坛中已告，至山直尔便投。所在真灵，恐不关领。善功不达，所失尤多，切宜详谨也。所以坛中告此山水二简者，盖恐斋主弟子，公私所系，不得亲诣洞天。故於坛中，对共宣告尔。若斋主弟子不惮山水之远、登涉之劳，自与众官躬诣洞府者，即言功之际，但拜表后，告土简了，留山水二简，就行。法事，更为允当。切在详而行之不可。执三简之时，当为所在土地，烧钱一二百纸极佳矣。庶文不为滞也。
　　唐道士张承先曰：登坛受灵宝中盟毕，依自然金科，投金钮十口，放龙清泉，为求仙之道。重登坛，受五老赤书、二录策仗，思微定志等，依明真科文，重投三龙三十七钮，以山水宅三处，为学仙之引信。然后依玉诀，别以九龙二十七钮，以八节日，投山水宅，求除罪簿，言名上天。又黄箓斋竟，亦投龙简，只依三元简文，无别启告、立成口诀。群愚相承，施用蒙昧。余昔遇师陆君，通神入妙，言事当理，无不感应，禀妙在心，而文无仪轨。若依经本文，谩书投之，则山水宅神，将非可识录幽显，漫浪甚乖。玄宗故撰此三处关启文，各指告其仙司，又别出三简立成诀，今按分明当时，必蒙克书。削罪记名，九玄即拔。家门荷荣，学业孳茂，生死获仙。开示门人，尊秘之焉。
　　杜光庭曰：大道以一炁化生三才，陶钧万有。故分三元之曹，以主张罪福。即天地水三官，实司於三元也。人之生死寿夭，罪善吉凶，莫不系焉。三箓简文格，亦三元之典格也。修斋之法，当投三简，以告三元。故山简投诸洞天洞府，奏天官，上元也。水简投灵泉水府，告水官，下元也。土简投於坛宅，告地官，中元也。详简文之中，真灵位号，事理显然。近代以来，只投山水简。二淮浙江，表有三简之仪。行之已久，今检寻本末，得张承先法师所述之文，奏告三元，颇为明当。则三简投奠，信无惑焉。固可遵行，以为永式。不独受经，即投三简。修斋迁拔，全系三元。若三简俱行，即诠举善功，皆达三官之府矣。修奉之士，幸无致疑也。
　　右禁坛礼灯、投龙璧仪，并出杜光庭黄箓斋仪。
　　无上黄箓大斋立成仪卷之二十竟
　　无上黄箓大斋立成仪卷之二十一
　　唐成先生杜光庭集太上执法仙士蒋叔舆修
　　科仪门
　　升坛转经仪
　　夫修黄箓、灵宝诸斋，每日三时，行道转经。昼夜六时，为弟子关奏诵念，以祈福祉。其行道消息移时，仍别升坛，转经赞道，宣行法事，一如金箓简文。登坛上座，诵经威仪如式。风雨不常，及别有法事，即行道与转经，相续可矣。升坛转经，法师冠元始之冠，黄裙，紫褐五色灵霞之帔，是名法服。众官如常服。
　　先众官具威仪，迎法师，诣玄师前，立班，法师上香
　　次唱道赞
　　次华夏赞引，升坛如式
　　次法师升天门，上御案香，念上香咒
　　次法师、都讲各上本位香
　　次唱三皈依
　　至心归依，十方道宝。当愿众生，起心回向，一切信礼。
　　至心归依，十方经宝。当愿众生，心开悟解，受持念诵。
　　至心归依，十方师宝。当愿众生，普上法桥，无有障碍。
　　次唱，道场众等执简当心，平坐如法
　　次唱赞咏，如法
　　次唱宿命赞
　　宿命有信然，弱丧谓之无。皆由眼前见，过目即言悠。大贤明道教，操戚悯顽夫。依依念子苦，勤勤令我忧。
　　次都讲启经
　　云篆太虚，浩劫之初。乍遐乍迩，或沉或浮。五方徘徊，一丈之余。天真皇人，按笔乃书，以演洞章，次书灵符。元始下降，真文诞敷。昭昭其有，冥冥其无。沉痾能自痊尘，劳溺可浮幽冥。将有赖由，是升仙都。以今奉为斋主某，开建无上黄箓大斋正荐亡亲某乙　普荐在会众魂，超升福境。谨集见前，清众升坛，看诵太上洞玄灵宝无量度人上品妙经度人上品万道之宗。修奉大斋所宜转诵。三日正斋，要终十回，法十回之数。如更能别诵生神章诸经尤妙也。回献三宝上帝，十极高真，地水职司，冥关主宰，三界官属、应感真灵。资荐亡灵某等魂，普及九幽囚徒罪爽，超离苦趣，各证生方。伏愿飞天下观，上帝遥唱。灵音一转，九幽之地狱停闲；隐韵十回，五道之沉魂息对。恩流亡殁，泽被见存。普及含灵，同臻道果。为上因缘，称念大圣元始天尊，太上道君，太上老君，太上灵宝天尊，寻声救苦天尊，九幽拔罪天尊，朱陵度命天尊，法桥大度天尊，十方救苦天尊，上清左玄真人，上清右玄真人，玄中大法师，不可思议功德。
　　次唱，静念如法
　　各思，身坐青黄白三色云气之中，左青龙，右白虎，前朱雀，后玄武。日月五星，照映左右。侍经仙官，罗列坛内。已有圆光，如日之象。都毕，咽液三过，叩齿三通。密念开经玄蕴咒。
　　凡转灵宝众经，皆当依此存思经文。行持不同者，别依本法。
　　寂寂至无宗，虚峙劫仞阿。豁落洞玄文，谁测此幽遐。一入大乘路，就计年劫多。不生亦不灭，欲生因莲花。超凌三界途，慈心解世罗。真人无上德，世世为仙家。
　　次吟启经颂
　　稽首虚皇天尊前
　　次唱，请转法轮转度人经，如仪至密咒处，依文行持
　　各目想，三十二天，九色云气交沓之中，有宫殿楼观。天帝衣天色衣冕服，一一分明。即存神，自太皇天为始，先叩齿一通，心拜一过讫。次第二太明天，三十二过，毕即闭目静思。三丹田出玄元，始青黄白三色云气如丝，渐渐离身，云气浓厚，先交络一身，次缠映坐所，及几案经席，无不周遍。蓊郁旋绕一坛，然后出外，围布一方，良久冥合天地。次存青龙出肝立左，白虎出肺立右，朱雀出心立前，玄武出肾立后，狮子出脾下丹田，十二只列於左右，白鹤自泥丸出，九只围列四向，方寸眉后，六合宫中，有日月出自二目，去面九寸，光照坛内，洞彻焕明，方始密咒。心密言之，勿令耳闻。
　　无上玄元太上道君，召出臣身中三五功曹、左右官使者、侍香金童、传言玉女、五帝直符直日香官，各三十二人，关启所言。臣等，奉为具官某，正荐亡亲某乙　普荐在会亡魂修建无上黄箓大斋。以今升坛转经，用资超度。愿所启上彻，径御无上三十二天元始上帝至尊几前。
　　毕，鼻引东方八天青炁，八过入肝；南方八天赤炁，八过入心；西方八天白炁，八过入肺；北方八天玄炁，八过入肾。然后诵经。诵经毕，次吟解座赞
　　为诸来生，作善因缘。如蒙开悟，仰荷玄恩。
　　赞毕，众官起立，都讲叹经。
　　详夫三洞宝经，乃万天胜范。结飞玄之炁，成云篆之章。义冠无生，文垂永劫。故天地得之以分判，日月因之以运行，鬼神敬之以变通，人伦奉之以开度。是以咏之者，则形陟绛霄；闻之者，则神生碧落。莫不人天仰赖，生死依凭。为群品之津梁，作众真之户牖。巍巍大范，赞叹莫穷。今弟子某开建黄箓大斋，九时行道，六上转经。愿仗真乘，超凌亡爽。上资家国，下佑见存。尔者开函演奥，即响彻三天；执卷吟玄，乃声闻五亿。当愿侍香金媛，结香字於天中；典经玉郎，进经文於简上。即使愆消昔劫，福降今辰。存亡荷开泰之恩，动植悦生成之德。以兹胜善，徧悉装严。三途罢楚毒之劳，九夜绝酸辛之苦。洎乎，悠悠庶品，蠢蠢含生，俱乘六度之舟，并达三清之岸。
　　次唱三闻经
　　闻经己后，当愿群生，万罪荡除，善芽增长。
　　闻经已后，当愿群生，深入法门，归依信受。
　　闻经已后，当愿群生，永断执迷，常修至道。
　　法师叩齿三通，咽液三过，存三素元君在金华宫，如婴儿之状。
　　次旋行
　　诵太上智慧经赞
　　太上玄虚宗，弘道尊其经。俯仰以得仙，历劫无数龄。巍巍太真德，寂寂因无生。霄景结空构，乘虚自然征。日月为炳灼，安和乐未央。
　　学仙绝华念，念念相因积。去来乱我神，神躁靡不历。灭念停虚闲，萧萧入空寂。请经若饥渴，持志如金石。保子飞玄路，五灵度符籍。
　　济我六度行，故能解三罗。清斋礼太素，吐纳养云芽。逍遥金阙内，玉京为余家。自然生七宝，人人坐莲花，仰嚼玄都柰，俯酣空洞瓜。容颜曜十日，奚计年劫多。法鼓会天仙，鸣锺征大魔。
　　灵风扇香花，灿烂开繁衿。太真抚云璈，众仙弹灵琴。雅歌三天上，散慧玉华林。七祖升福堂，由此步玄音。前世德未足，斯书邈难寻。信道情不尽，图飞乃反沉。太上无为道，弘之在兆心。
　　学道由丹信，奉师如至亲。挹景偶清虚，孳孳随日新。众人未得度，终不度我身。大愿有重报，玄德必信然。阴恶罪至深，对来若转轮。
　　学道亦甚苦，晨夜建福田。种德犹植树，积篑而成山。子能耽玄尚，飘尔升青天。修是无为道，当与善结缘。太上至隐书，名曰智慧篇。拔苦由大才，超俗以得仙。灵姿世所恃，晔若渊中莲。
　　人行各有本，皆由宿世功。立德务及时，发愿莫不从。善恶俱待对，倚伏理难穷。贤士奉法言，道亦在嘿忘。解是大智慧，上为太极公。宝盖连玉舆，命驾御九龙。金华擎洞经，捧香悉仙童。啸歌彻玄都，鸣玉扣瑶锺。
　　竦身凌太清，超景逸紫霄。保无持法纲，游玄极逍遥。万劫犹昨夜，千春如晨朝。巍峨荫云华，手攀宝林条。香烟自然生，玄阶兴扶摇。灵旛顺风散，繁想应时销。灭智弘大混，无为为清谣。
　　次吟学仙颂，出堂至玄师前，回向
　　太极左仙公曰：真颂八篇，皆太上太极真人之辞。众仙所耽诵，不宣泄於下世。秘藏金阙玉房之内，宜传至人，修灵宝斋也。不可示浮华之徒，谨之哉，谨之哉。
　　太极真人曰：侍经仙童玉女，闻此礼经赞咏之音，皆欢悦而佑兆身也。是大经，悉当用此赞而礼拜矣。若冥心诵经者，亦咏之乃上仙之辞，修真之妙旨也。出《灵宝玄都玉京南经》。
　　天尊曰：经者，吾遗教导引愚迷，能发众生无量道意。意从悟起，因悟成真。众圣修行，皆登道果。故元始以一炁生化三炁，分为三天。一曰始炁，为清微天号，玉清境天宝君所化。吾以龙汉之初，号无形天尊，於此天中出洞真宝经十二部，以教天中九圣、或号万天玄师、无上法王，经九万九千九百九十九亿岁。二曰元炁，为禹余天号，上清境灵宝君所化。吾以延康之初，号无名天尊，於此天中，出洞玄宝经十二部，以教天中九真，或号三界医王、太上真尊，经八万八千八百八十八亿万岁。三曰玄炁，为大赤天号，太清境神宝君所化。吾以赤明之初，号梵形天尊，亦称观世真人，出洞神宝经十二部，以教天中九仙，或号十方导师、至极天尊，经七万七千七百七十七亿万岁。开皇改号，吾号虚皇，理元阳中，敷扬三洞，下化人间，号太上道君，经六万六千六百六十六亿万岁。逮至上皇，吾总号元始，理紫微宫中，广布经戒，救度群生。三洞经宝，凡三十六部，亦曰三乘洞真宝经，谓之大乘。洞玄灵宝经，谓之中乘。洞神宝经，谓之小乘。结飞玄之炁，自然成章，玉字金书，龙章凤篆。大方一丈八角，垂芒教化诸天。流通世界，始终历劫，常转法轮。或实或权，有广有略。因机取悟，随世修行。虽天地运终，而三洞不灭。开度群品，导引人天。三界十方，俱受利益。其后每劫之初，洞真下化。人怀道德，共处无为。悉奉至真，长生得道。次则洞玄下化，人物渐漓。朴散浇浮，失道叛德。末则洞神下化，人物转更浇浮，不奉正真，年命短促。自是之后，人心破坏，三洞不行，智慧日兴，人鬼交杂，运度促急，不满百年，念念无常，死生不绝。吾故重出，宣行三洞，布化人间。随代机缘，敷弘经教。或大或小，顺物所宜。故元始本文，未尽下教。其三清上境、四梵天中，真圣修行具足。山川洞府、海岳仙宫，虽有所修，亦不具足。谓随方所修之经，三洞不得备足也故命老子，托化人间，救度众生，演出科戒。或夷或夏，或圣或凡。周遍十方，悉令开度。三洞妙法，散在人间。劝诱男女，使勤修习。凡夫积罪，业累沉迷。於道无缘，不能信奉。唯从伪法，诸杂邪神。徒竭身心，终归地狱。其信行三洞，悉入福堂。或白日升举，尸解遁形。隐迹洞宫，游行世界。长生变号，永劫长存。练气易形，转神入道。人莫能识，无量无边。吾过去后，魔教转兴。天下同遵，人民夭折。兵戈水火，疾病死伤。国破家亡，朝夕相继。竭其府库，以奉妖邪。伪乱日兴，浇讹时扇。饥寒苦恼，父子流移。天下愚迷，永无悟矣。吾念尔辈，积劫沉沦。说是要言，以示聋瞽。然三洞妙法，法有一种。一者真法，二者化法。真法者，离诸虚妄，永劫长存。化法者，文字流通，随时变灭。化法之中，凡有五种：一者，结飞玄之炁，云篆成章，离合自然，变见不测，在三清上境，常住镇经，亿劫长存，圣真持护；二者，灵书一丈八角，焕明在三界十方、诸天五亿，随劫升降，应感流转；三者，诸天宫殿楼阁、台房门户之间，书题咏诵，制伏人物，出入修行；四者，花文叶字，玉札琼编，方丈蓬莱，阆风玄圃，乍隐乍显，随劫存亡，教习神仙，伏诸魔鬼；五者，纸墨缣素，竹木漆书，散在人间，流传诵咏，劫初即下，劫末还升，保国安人，开度群品。经者，元始之言，教化众生。使识根源本始，宿命因缘。罪福报对，善恶吉凶，生化门户，方便所由。改恶从善，保安性命，长生无为，归之於道，永劫轨模。保之者，福降。修之者，神仙矣。出《业报因缘经》。
　　太上道君谓三天法师曰：天尊教戒，三洞妙文，天书玉字，灵篆龙章，虽复无边，总括条疏，唯十二事。部类分别，随根不同。一者自然本文，二者神符，三者宝诀，四者灵图，五者谱箓，六者戒律，七者威仪，八者方法，九者术数，十者记传，十一者赞诵，十二者章表。自然本文，天书八会，凤篆龙章，是为天地万物之本，开化人神，成立诸法，主召九天神仙上帝，校定图箓，调正璇玑，摄制酆都，降伏魔鬼，敕命水帝，召龙上云，天地劫期，圣真名讳，所治城台，众真境界，广宣分别，种种降差，服御元精，化形之法。神符者，云篆之文，神真之信，召摄众魔，威制神鬼，总元御运，保命流年。宝诀者，天真上圣，述释天书八会之字，以为正音，开示大道。灵图者，众圣化迹，应见无方，图写变通，令总悟解。谱箓者，众圣记述，仙真名讳，宗本冑胤，神宫位绪。戒律者，条制勑约，防非检过，诠量罪福，分别重轻。威仪者，具示斋戒，进退楷模，俯仰节度，轨式容止。方法者，众圣着述，丹药秘要，神草灵芝，柔金水玉，修养之道。术数者，明辩思神，存真念道，心斋坐忘，游空飞步，餐吸六炁，导引三光，炼质化形，仙度之法。记传者，是诸众圣，载述学业，得道成真，通玄入妙，修因方所，证果时节。赞咏者，众真大圣，功饰法言，称扬正道，令总信乐，发起回向，生尊重心。章表者，师资传授，妙宝奇文，登坛告盟，启誓传度，悔谢请福，关告之辞。此十二辞，紞统众法。一切意趣，无不备周。化引三乘，入一乘道出《本际经》。
　　三洞真经轶品目
　　洞真宝经十二部凡二十三万三百八十卷
　　太上部第一　妙林部第二
　　太清部第三　彻视部第四
　　上清部第五　开元部第六
　　元阳部第七　妙真部第八
　　开山部第九　十仙部第十
　　玉林部第十一　黄老部第十二
　　洞玄宝经十二部凡八十万四千卷
　　灵和部第一　灵宝部第二
　　通神部第三　无量部第四
　　集仙部第五　内秘部第六
　　真志部第七　集善部第八
　　炼精部第九　生尸部第十
　　官图部第十一　炼摩部第十二
　　洞神宝经十二部凡八十四万二千卷
　　太真部第一　至德部第二
　　黄庭部第三　炼气部第四
　　道德部第五　元神部第六
　　大劫部第七　内简部第八
　　神咒部第九　三皇部第十
　　按摩部第十一　小劫部第十二
　　右三洞三十六部，共一百七十八万六千三百八十卷。
　　历代圣人神仙所受经
　　玄中大经上三皇　太素经中三皇
　　开元经中三皇　金阙秘经下三皇
　　摄提本经稷三皇　元阳经伏羲
　　元精经神农　安神经祝融
　　道德经黄帝　微言经颛帝
　　天元经天老　黄庭经帝喾
　　玄德经帝尧　政事离合经帝尧
　　德戒经夏禹　长生经般汤
　　赤精经文王　虚元经武王
　　八天隐文经昭王　出塞经以下六经并尹喜受
　　西升经　元阳经
　　道德经　内解经
　　九室经　卫生经南荣
　　六甲经宗王　鬼林经始皇
　　太平经干吉　王诀九千篇以下四品，张天师受
　　符图七千章　神咒四十首
　　科律教戒一千二百卷
　　新科一百二十卷冠谦之
　　右诸经，并老君授
　　三一经黄帝　龙蹻经黄帝
　　右二经天真皇人授
　　上清经四十六卷汉武帝
　　右西王母授
　　上清经三十二卷魏夫人
　　右王君授
　　上清经七卷仙人李顺兴
　　右三真人授
　　上清经四卷仙人
　　右三茅真君授
　　灵宝经十六卷葛仙翁
　　右三真人授
　　灵宝经十四卷抱朴子
　　右太极真人授
　　道德章句二卷汉武帝
　　右河上公授
　　粤自三古已降，迄于巨唐。宝轴灵文，或隐或见。出於史策，或着在别。传至宋朝，简寂先生，校雠之际，述珠囊经目，万八千卷。其后江表干戈，秦中兵革，真经秘策，流散者多。后周武帝，立通玄观，收集众经，犹及万卷。洎隋火版荡，唐土龙兴，翦扫氛妖，底定寰宇。至开元之岁，经诀方兴。玄宗着琼纲经目，凡七千三百卷。复有玉讳别目，记传疏论，相兼九千余卷。寻至二胡，猾夏正教。凌迟两京，秘藏多遇焚烧。上元年中，所收经箓六千余卷，至大历年申甫先生，海内搜访，京师缮写，又及七千卷。长庆之后，咸通之间，两街所写，才五千三百卷。近属巨寇凌犯，大驾南巡，两都烟煤，六合榛棘，真宫道宇，所在凋零。玉笈琅函，十无三二。余属兹艰会，漂寓成都，扈跸还京，淹留未几，再为搜访，备涉艰难。新旧经诰，仅三千卷，未获编次。又属省方所得之经，寻亦亡坠。重游三蜀，更欲搜访。累阻兵锋，未就前志。时大顺二年辛亥八月初三日庚辰，成都玉局化阅省科教聊纪云尔。杜光庭述。
　　无上黄箓大斋立成仪卷之二十一竟
　　无上黄箓大斋立成仪卷之二十二
　　三洞法师冲靖先生留用光传太上执法仙士蒋叔舆修
　　科仪门
　　正－飞章谒帝仪
　　先华夏赞，引高功诣祖师道前，及从章灵官前，上香洒净讫
　　法师启白，请圣醮献
　　次入户咒
　　四明功曹，通真使者。上元生炁，入臣身中。令所奏章，关达上闻。
　　华夏，旋香一周
　　次上御案香
　　各礼师，存念如法
　　右以章置简上，两手捧，当心，正立，曲身，存思本师，位西立。心礼三耳次存东方诸君丈人，心礼三拜次存南方道德天尊，心礼三拜次存西方三师，心礼三拜次存北方太上老君，心礼三拜次存左日右月，去面各九寸，七星在头上。青炁从肝中出，布满一室，清光过乎日月。次存唐将军从左肾中出，立左。葛将军从右肾中出，立右。周将军从心中出，立前。兵士各三千万众，悉朱衣赫然。次存五德将军乃五神也列位四方。次存天驺甲卒，脐间出。天丁力士，额间出。狼吏虎贲，两眉间出。刚风骑置吏，两膝间出。收炁食炁吏，鼻间出。次存传章玉童玉女，各立左右。直使功曹，朱衣黑帻，正立前毕。然后行科。神仙之道，恍惚之间，斯须则至。存念不宜久时，馔常起有在心，一念一起，则了然矣。
　　次卫灵咒
　　鸣法鼓二十四通
　　发炉
　　太上玄元五灵老君，当召功曹使者、左右龙虎君、捧香使者、三炁正神，急上关启三天玄元太上道君。臣今正尔烧香，奉为斋主某伏为正荐亡亲某乙　普荐在会众魂等，取某日，修建无上黄箓大斋，用资超度。谨依科格，前期拜奏天官某章若干通，上诣某宫曹治某宫。愿得八方正真生炁，来降臣身中，令臣所启，速达径御至真无极大道玉皇尊帝御前。
　　各称法位
　　具章奏法位臣姓某谨上启虚无自然元始天尊、无极大道太上道君、太上老君、高上玉皇、十方已得道大圣众、天尊至真、大帝天帝、玄中大法师、三天大法师、正一静应真君、正一女师真人、正一嗣师系师真人、三元唐葛周真君、三天门下诸司真宰、上章曹治通进仙僚、天官某章中灵官典者、法箓治职仙灵将吏、某岁德尊神、三界内外应感威灵。臣胎肉微生，泥尘贱品，缪因宿庆，忝冒法阶，佩服符图，遵行教法。普令一切，咸入法门。凡有归投，理宜关告。今弟子某义形报荐，志切修崇。愿建斋功，广资冥福。乞按科格，拜奏章书。祈慧力之普加，俾幽途之开泰。臣滥充祭酒，职在宣誊。谨为请命三天，投诚众圣。仰希感格，俯赐鉴观。俾天泽下临，章书上御。请祈遂志，幽显蒙恩。永恢正一之风，普被大慈之化。臣无任诚惶诚恐，稽首再拜。谨启以闻。
　　次诣三清御位，上香降圣，酌献法事如仪三清御座前，每位各香一炉。太清前烈火丰香，不可使香烟中绝。此留冲靖之旨也
　　次叩齿二十四通，长跪出官众官皆长跪
　　谨出臣身中五体真官功曹吏出，上仙上灵直使、正一功曹、治病功曹官各二人出，左右官使者、阴阳神决吏、科车赤符吏、驿马上章吏官各二人出。出者，严装显服，冠带垂缨，整其威仪。直使功曹，戴通天之冠。皂执单衣。正一功曹，冠朱阳之帻，绛章单衣，腰带龙头之剑，操持谒簿。使者，弁玄阴之帻，冠九德之冠，五色绶命单衣，腰带虎符，赍执玉版。直使功曹住立四方，正一功曹住立中央，治病功曹营卫臣身。左官使者建节在前，右官使者持幢在后。阳神决吏立左，阴神决吏立右。狼吏、虎贲、察奸、钩骑、三官仆射、天驺甲卒、天丁力士、治正执正吏、收炁食炁吏、收神食神吏、收鬼食鬼吏、收毒食毒吏、收邪食邪吏、收精食精吏、收温食温吏、诛符破庙吏、刚风骑置吏、飞龙骑吏等官，各二人出，并皆罗列，住立臣前后左右，咸受臣口中词语，分别臣所奏上天官某章，关启里中真官、注炁监察、考召里邑君、左右都平君、四面方位诸君将吏，天师所布下道上二玄三元、四始十二时辰皇天大帝、甲子诸官君、丙子仁君、五七赤阳君、二十五官君、考召诸君将吏等。臣所受某治男官女官二十四官、男炁女炁二十四炁、男职女职二十四职、治中左右阴阳二十四炁、建节监功大将军，高下治中真炁、前部效功、后部效煞、驿亭令、驿亭丞，四部监章从事、按章从事、呈章从事、录章从事、通章从事、御章从事、定章从事、较章从事、赍章从事、五百印章从事，东九夷、南八蛮、西六戎、北五狄、中央三秦、玄元始三万六千余神，山川溪谷、社稷将吏。同诚上启太清玄元无上三天无极大道太上老君，太上丈人天帝君，天帝丈人九老仙都君，九炁丈人、百千万重道炁、千二百官君，太清金阙七宝玉陛下、天师女师、嗣师系师君夫人，大道门下，上官典者，干佐小吏，奉行文书事。臣以肉质，触事暗昧，职当申誊。咸宣师命，救济民物。今时谨有某拜奏某章，在臣素案之上、函蕴之中。臣伏地宣章如法，功曹使者，对共料理，特蒙径御，谨开玉函，伏读章文。
　　次上手炉香，以龙头书刀启章函，
　　叩齿三通，祝曰
　　四明功曹，开函小吏。手执书刀，开发函轨。章文上奏，开通道理。亡者生天，存者蒙庇。急急如律令。
　　次从函中出章，於香上度过，叩齿三通，祝曰
　　五色之烟，冲章上天。五色之炁，冲章达帝。下官故炁，不得妄干。急急如律令。
　　次法师以章付侍经，侍经跪受章书，同侍香呈金鱼置右，玉雁置左。次宣章法师望天门再拜，长跪，至请官处，皆再拜，存伏如仪。宣章毕，置案上，以书刀镇左，笔镇右。法师再拜，归位慰章如仪。次法师以章置御案香上熏之。次叩齿二通，遣章。
　　谨遣臣身中五体真官，官一小吏，十二书佐，冠带垂缨，磨砚点笔。为臣及时操臣谨为某拜上天官某章，上诣某宫曹治。臣愚谬忝参治箓，耳目闭塞，检校不聪。所上章文，恐有错误。行列不端，文字不整。脱漏颠倒，音句不属。将前作后，以左为右。事任阴阳神决吏、传言书佐、习事小吏，随章进对，龙头书刀，寻文削治，长毫利笔，依仪证定。无令上官典者，有所遣却，闭炁升章，径御太上老君御前左吏、历关右吏，历启诸官君。历第以次，分别关启。当令臣所请者下，所召者到，所济者度，所奏者达。若有下官故炁，邀截臣章文，不使上达者，录付所在近狱，依律治罪，以明天宪。臣伏在案左，恭待圣恩报应。
　　封章入函
　　侍经捧章，监斋押之。威仪华夏赞，引至焚燎所。
　　侍经读章，疏关
　　焚章颂
　　法师伏地，呈进如仪候。兴举送圣颂，长跪纳官。
　　臣上章事讫，所出臣身中功曹使者，一切灵官君吏，各从臣众妙之门而入，在左还左，在右还右。直使功曹，主领检押，复於宫室，无令差互。后召又到，一如故事。叩齿三通，咽液三过
　　复炉
　　香官使者，左右龙虎君，侍香诸灵官，当令臣奏章之所，自然生金液丹碧芝英。百灵众真，交会在此，香火炉前。当愿弟子某合家受福，幽显蒙恩。十方仙童玉女，侍卫香烟，传奏臣所言，并所上章文，径御至真无极大道玉皇尊帝御前。
　　出堂颂
　　天师前，礼谢
　　云舆
　　送师
　　向来
　　念善
　　请恩设醮仪
　　古仪不载。唐先生有之，今随有焉。若师古之士，当从晋唐旧法
　　先严洁排办，香灯茶酒果醮献之具，一一如法供养
　　次敕水净秽，华夏升坛
　　入户咒
　　绕醮筵，行香一周，道众依序立班
　　各礼师，存念如法
　　卫灵咒
　　鸣法鼓二十四通
　　无上三天玄元始三炁太上老君，召出臣等身中，三五功曹、左右官使者、左右捧香、驿龙骑吏、侍香金童、传言散花玉女、五帝直符直日香官，各三十六人出。出者严装，关启此间土地里域、真官正神。臣今正尔烧香，奉为某开建无上黄箓大斋，行道事竟，谨设清醮，一座几分位。仰谢洪恩，愿得太上十方正真生炁，降流臣等身中。令臣所启，速达径御太上无极大道至真玉皇上帝御前。
　　次长跪出官叩齿，咽液如法。纳官同
　　谨出臣身中，五体真官功曹吏，出上三天、执法开化、阴阳功曹，度道消灾、散祸解厄君吏，各一十二人出。臣等身中治职君吏，某治中建节监功大将军，前部效功、后部效杀、驿庭令、驿庭丞、四部监功谒者，上仙上灵、直使功曹、左右官使者，阴阳神决吏、科车赤符吏、刚风骑置吏、驿马上章吏、飞龙骑吏等官，各二人出。出者，严装显服，冠带垂缨，整其威仪。功曹，弁朱阳之帻，冠通天之冠，衣皂纨单衣，腰带龙头之剑，捧持谒簿。使者，弁玄阴之帻，冠九德之冠，衣绛章单衣，腰带虎符，赍执玉版。直使功曹，住立四方。正一功曹，住立中央。治病功曹，营卫臣身。左官使者，建节在前。右官使者，持幢在后。阳神决吏立左，阴神决吏立右。上部功曹住立上方，中部功曹住立身中。促气功曹，催促十方。上部使者，远望上天。中部使者，远瞻八方。都官使者，绕匝臣身。狼吏虎贲、察奸钩骑、都官仆射、天驺甲卒、天丁力士，治正执正吏、收神食神吏、收鬼食鬼吏、收炁食炁吏、收毒食毒吏、收精食精吏、收邪食邪吏、诛符破庙吏、刚风骑置吏、驿马上章吏、飞龙骑吏等，并皆屯驻臣左右前后，受臣词语，分别关启。此间土地里域、真官监察、考召左右都平君，天师所布下二十八治、三十六靖庐、七十二福地、三百六十名山、昆仑等上宫洞天海岳、三元四始、二十四炁、十二司神，太岁太阴、甲子诸官君、玄元始炁三万六千神，在时受命章中，从事束夷、南蛮、西戎、北狄、中央三秦、五老神君，山川溪谷、灵官将吏。同诚上启太上无极大道元始天尊，太上大道君，太上老君，太上丈人无上玄老君，十方无极大道道德众圣天尊，至真大帝天帝，三十六部尊经，玄中大法师天师君，灵宝众真、三界威灵。臣等夙命因缘，叨传教法。告盟之日，约以行持。誓愿蒇扬真风，广化一切。今为弟子某虔遵科简，修奉宝斋。已散瑶坛，载陈清醮。仰酬洪造，用表丹衷。伏乞功曹使者、飞龙骑吏，为臣传奏，速令上达。所冀三清大帝、十极高真，普锡洪慈，分辉降鉴。流恩下土，施泽穷泉。福被存亡，庆均家国。臣诚惶诚恐，稽首顿首，激切之至。谨启以闻。
　　各称法位
　　具法位，奉行黄箓言功大醮法事。臣某与临坛众官等，谨同诚上启虚无自然元始天尊、无极大道太上大道君、太上老君、高上玉皇、十方已得道大圣众、至真诸君丈人、三十二天帝君、玉虚上帝、玉帝大帝、东华南极西灵北真玄都玉京金阙七宝琼台紫微上宫灵宝至真明皇道君、玄中大法师天师君、上相上宰、四司五帝、三界官属一切真灵。臣谨为弟子某，恭修无上黄箓大斋。功圆事竟，谨涓吉夕。虔备醮修，延降诸天圣真、灵宝官属、三界职司、一切主宰。愿垂降驾，鉴察丹衷。臣等无任瞻天望圣，激切屏营之至，谨稽首再拜奏请。
　　次降圣　上香　进茶　献酒
　　法事绕醮筵行香一周，至洞案前立
　　举长吟法事
　　各称法位
　　具法位臣某与弟子某临坛官众等，谨重诚上启三清上圣、十极高真、天地灵仙、日月星宿、四司五帝、岳渎真官、灵宝仙曹、三界官属、醮筵感降一切真灵。臣等夙承余庆，得际真风。叨佩灵文，禀修玄教。功轻尘露，过重丘山。诚宜束身，以自收检。而法许开度，佐国立功。凡有皈投，理难抑绝。死奉词旨，敢不上闻。
　　宣词
　　按如词旨，备极精诚。斋主某虔奉道真，赍持法信。依按科简，恭设皇坛。修无上之斋，竭事天之实。叩头十极，归仰三光。忏积罪於神经，谢宿愆於岳渎。随方镇彩，至洁至严。列位香灯，无亏无绝。青词朱表，上达玄都。玉篆金书，下颁幽壤。谅斋功之成就，祈善愿以周圆。幽显均休，存亡获庆。今者法事已悉，仙范既终。真驭返於上玄，法流分於下界。经收宝轴，道还玉京。卸梵炁之牌，倒碧莲之纂。共惟三界，一切真灵，侍经威神，直坛将吏。爰从启告，逮至散坛。依按典仪，九时朝奏。监临翊卫，通达往来。劳役具官，驱驰将吏。敬陈醮礼，恭谢灵恩。伏愿暂驻云軿，少留宝驭。享兹清洁，察此精诚。赐景福於家门，降祺祥於眷属。幽冥开泰，生死荷恩。臣等无任虔切之至，谨稽首再拜，上香，酒伸亚献。
　　次法事绕醮筵行香一周，至洞案前序立
　　举长吟法事
　　具位臣某与弟子某等，谨重诚上启太上三尊，十方众圣，三界官属，一切真灵。臣闻，大道无为，神功不测。生成天地，孕育万灵。惠济幽明，利沾品物。凡伸祈告，必获感通。今弟子某宿植良缘，归依正教。荷恩深厚，展敬亏违。宝斋已散於良宵，清醮再陈於吉夕。答天地生成之德，谢真灵卫护之恩。洗积世之愆尤，解百生之冤结。迁升往逝，保佑亲姻。伏乞上圣垂慈，至真锡佑。三官注善，五帝记名。功德克周，善缘成就。福流无极，利及有情。先愿宗祧先圣，社稷尊灵，长保丕图，克昌厥后。皇帝天基惟永，睿算无疆。四夷咸宾，五兵销偃。阴阳叶序，风雨应时。岁有丰登，物无疵疠。次愿弟子某等，亿曾万祖，苦爽幽魂，俱承妙善之功，咸获超生之路。死魂受炼，永抛有漏之缘；真性长存，顿悟无为之果。次乞臣等己身眷属，举族姻亲。体合元和，神融妙道。金真玉莹，增福祉於隆昌；镜朗尘清，延寿龄於绵远。灾随雾散，善逐云臻。动植飞沉，寰中象外，俱沾巨福，咸沐玄恩。然愿享祀神祇，此间土地，同承斋力，进品仙阶。镇宅宁家，安人护物。三途五苦、六道四生、兵死阵亡、沉魂滞魄，各蒙道力，溥受殊勋，速离幽关，早超真界。仰希真应，克副所祈。稽首虔恭，酒陈终献。醮坛礼状，恭对敷宣。
　　次奏献车辇，钱马
　　宣功德都疏
　　法事绕醮筵行香一周，至洞案前
　　序立
　　臣谨重诚上启至真大圣，无极高尊，三界真灵，一切官属。臣等祇奉仙科，庆成道典。礼既周於三献，善斯降於百祥。所愿从心，所求遂志。功沾水陆，善及存亡。一切有情，悉蒙玄泽。尚虑臣等学法未备，进止犯科。弟子某荐献乖仪，修营有缺。愿垂原赦，普降洪恩。尘世凡微，不敢稽滞。仰瞻真驭，已在云霄。升车之恩，不违祈请。臣等下情，无任攀恋望恩之至。谨稽首再拜，奉送。
　　回軿颂
　　长跪，纳官
　　臣奏启事毕，向者所出功曹使者，并还臣身中。从众妙门而入，在左还左，在右还右。直使功曹，主领检押。各复本位，无令差互。须召又到，一如故事。
　　复炉
　　香官使者，左右龙虎君，侍香诸灵官，当令设醮之所，自然生金液丹碧芝英。百灵众真，交会在此，香火炉前。当令存亡受福，家国沾恩，十方金童玉女，待卫香烟。传臣向来所启之诚，径御太上无极大道至真玉皇上帝御前。
　　吟焚词颂，至燎所
　　回向，念善
　　唱设醮事毕，众官复位
　　无上黄箓大斋立成仪卷之二十二竟
　　无上黄箓大斋立成仪卷之二十三
　　三洞法师冲靖先生留用光传太上执法仙士蒋叔舆修
　　科仪门
　　请光分灯仪
　　先备明烛一炬，置于三宝前，道众列班斋坛，请斋官上香设拜，举法事。
　　次法师同侍香侍灯，诣道前请光
　　法师启白
　　具法位臣某上启玉清上帝元始天尊，上清大帝灵宝天尊，太清大帝道德天尊，东极太一救苦天尊，十方寻声救苦天尊，大慈大悲救苦真人，大慈大悲大慧真人，灵宝五师真君。臣闻四生冥昧，不离迷途；六趣昏蒙，长居永夜。自积无明之□垢，莫逢有赫之恩光。是以师宝垂慈，帝真流化。着回耀降光之格，演然灯忏罪之仪。上照诸天，则三晨增耀；下辉九夜，则庶狱停酸。中映十方，遍资六趣。神光普被，妙用难明。今谨有弟子某，正荐亡亲某乙　普荐在会众魂开建无上黄箓大斋，用资超度，恭依科式，敷列坛场。然点神灯，开明幽暗。伏乞天光下济，法泽旁流。放九色之明辉，度重泉之苦爽。十方法界，九夜冥关。尽凭照烛之功，俱遂升迁之愿。稽首归依，加持灯果。
　　大圣元始天尊
　　大圣玉宸天尊
　　大圣玄元天尊
　　法师以符烛置手中，宣回耀神咒
　　九阳至清，三天道明。日月神华，星光合明。三华宝耀，混合群晶。三宝发华，慧光发神。长降飞空，下烛幽冥。慧光一照，徧彻十方。三涂罢对，五苦停轮。火山息焰，冰消雪扃。刀化玉树，剑变骞林。铁城摧毁，魂升玉清。臣今上请，愿赐开澄。日月灵妃，星光真人。一十二负，稽首奉行。分灯散辉，照彻寒庭。
　　法师以符烛就三宝前，请光在手，
　　宣分灯慧光咒
　　赤明开图，运度自然。开明三景，亿劫之先。今日大庆，沉魂受炼。重昏幽暗，永闭寒泉。欲请慧光，照破冥关。冰寒温和，炉炭息焰。刀山剑树，永断攀缘。回光十方，照耀诸天。魂消五累，业除勾连。三辰同晖，永劫元元。开光童子，承恩上玄。三光玉女，请如斯言。
　　侍香侍灯，各以纸烛，就法师所执符烛，分光三炬。
　　法师分辉
　　一生二，二生三，三生万物。普照幽沉，见前清众，请为分辉。
　　流光法界天尊
　　侍香侍灯，分点坛上灯烛。众官各执纸烛，就法师手中，分光然点。坛席灯烛，并令周徧。光明朗彻，辉映十方。
　　众官序立，咏回耀飞光颂
　　法师回向
　　向来然灯功德，无量胜因。用荐幽灵，迁升净界。永离苦暗，长处光明。利及十方，恩沾六道。为上良缘，念三清无上天尊，太一救苦天尊，十方救苦天尊。不可思议功德。
　　金锺玉磬仪
　　先置金锺玉磬於都门外，香案前，锺列左，磬列右。
　　次高功上香
　　都讲宣白
　　伏以华林隐霭，环列天中之天；丹阙森罗，旁通象外之象。矧玉匮挺爱河之筏，而宝斋横苦岸之舟。广度迷津，齐登道果。制器有象，能事盍陈。辄稽大法之鸿仪，式按冲科之妙用。金锺互奏，玉磬交鸣。四辟六通，间步虚之缭绕；九和十合，扬大梵之奫沦。神风静默以凝和，灏炁飞腾而荐瑞。鸾歌凤舞，虎啸龙吟。希声振而三景明，上彻寥阳之帝所；隐韵砰而九阴辟，下通郁绝之神乡。臣等肃建灵坛，祗迎宝驭。仰祈肸响，俯格精诚。稽首归依，无极大道。
　　振金锺二十五声
　　伏以九阳隐韵，大音希声。象含圆极之容，量廓太虚之度。凭真寂以感圣，冀玄和而聚仙。有叩则鸣，如谷答响。虚凌恢漠，极丹禁之华堂；默感璇玑，潜九空之雅观。至外无外，知空不空。密运玄音，一新功范。
　　宣召阳神咒
　　元范恢漠，九霞映空。丹灵显着，五纬交通。真阳激彻，韵合玄官。元始徘徊，群仙敬从。万炁齐仙，隐微降衷。道生自然，与道合真。
　　击玉磬三十声
　　伏以瑶坛蠲洁，玉磬琳琅。六合之真宰凝神，九野之阴灵稽首。垂光五应，分盻三涂。警悟觉昏，还元返本。妙有之真机感妙，虚玄之逸响合虚。冥合自然，作成秘范。
　　宣召阴神咒
　　高上太虚，琼宫紫房。玄坛制器，玉磬琳琅。霞霄振举，乾坤合张。阴生梵唱，流演元纲。庆云生门，升度沦亡。克成高仙，永处福乡。与道合真。
　　锺磬交振三十六声
　　伏以飞虚掣翠，遏紫电於遥空；流烽垂晶，散幽微於玄漠。云璈万战，风咏千筝。龙含虎炁以迎祥，玉和金风而呈瑞。轻销四举，映玄坛髻实之间；薄雾九沉，引法界虚无之路。九和二炁，十合三宫。雨露恩沾，风云庆会。
　　混合二炁，表阴着阳。金和动瑞，玉润静昌。交感上下，格于十方。窈振玄宫，环佩锵。灵符所告，严肃坛。秘范重宣，万神开张。与道合真。
　　振金锺九声
　　击玉磬六声
　　伏以混茫始判，天地殊形。澄高清於九亿万重，凝滓滞於三十六垒。音通象外，韵徧无方。流八极探沉之端，通五行造化之表。龙蟠云聚，振寰海之邪踪；虎伏风平，明人天之真识。辟非之效，禁坛之功。莫尽赞扬，故先遵奉。今则清场初启，迎祥於太漠之乡；紫范恭宣，施泽於重阴之境。金锺清彻，玉磬含和。召十方阳德之灵，集九地阴冥之宰。普临法会，共证斋功。清众同诚，旋行赞咏。
　　无上黄箓大斋立成仪卷之二十三竟
　　无上黄箓大斋立成仪卷之二十四
　　三洞法师冲靖先生留用光传太上执法仙士蒋叔舆编
　　科仪门
　　九幽神灯仪
　　陈设毕，法师焚香，存神，叩齿二十四通。
　　启白
　　具法位某上启黄箓会中，无鞅仙圣，九幽主宰，一切真灵。咸望洪慈，俯回洞鉴。伏闻二仪定位，三炁开光。晦明分昼夜之殊，幽显辨升沉之像。十方法界，九夜冥关。凭道力以潜通，仗神辉而洞照。今谨有黄箓大斋主某，伏为资荐某灵，开建黄箓大斋，乞於斋次，依法然灯。破暗续明，祈恩请福。当乞上关三景，下白九幽。宣达斋诚，导迎景贶。九霄八极，六趣三涂。尽凭照烛之功，俱遂迁升之果。稽首归依，无极大道。
　　十方灵宝天尊
　　伏闻大道分形，真精布化。奠三才而立极，斡万化以居中。今奉为黄箓大斋主某，资荐某灵，谨然九幽神灯，上照诸天福堂之内，朗彻光景，辉映万空。中照中宫境域神州，妖恶潜消，灾凶殄息。下照中央普掠之狱，破诸幽暗，开诸光明。剑树韬锋，刀山断刃。无边罪爽，一切穷魂，息苦停酸，除愆灭罪。俱入光明之界，永离炁暗之乡。清众归依，虔诚赞咏。
　　九幽拔罪天尊
　　伏闻，一炁洪蒙，二仪开辟。木德号发生之府，慈尊垂拯拔之科。今奉为黄箓大斋主某，资荐某灵，谨然九幽神灯，上照东方无极诸天福堂之内，阳光焕赫，照彻东方。中照震卦卯位三宫青帝之方，清荡凶灾，扫除妖翳。下照东方风雷地狱，破诸幽暗，开诸光明。息震雷霹雳之威，免飘戟飞戈之难。无边罪爽，一切穷魂，落黑府之罪名，上青元之生箓。解脱忧苦，升证光明。清众归依，虔诚赞咏。
　　威光宝际天尊
　　伏闻，三炁开光，五灵分化。丹简注长生之箓，朱陵开冶炼之庭。今奉为黄箓大斋主某，资荐某灵，谨然九幽神灯，上照南方无极诸天福堂之内，阳华洞朗，照彻无穷。中照离卦午位九宫赤帝之野，消平灾沴，扫除妖氛。下照南方火翳地狱，破诸幽暗，开诸光明。停火城考对之威，息涂炭炮炙之苦。无边罪爽，一切穷魂，永辞长夜之乡，径上丹灵之界。常居福庆，永获善缘。清众归依，虔诚赞咏。
　　光流万变天尊
　　伏闻，空青结字，太白流精。西华分太妙之都，右极控浮罗之岳。今奉为黄箓大斋主某，资荐某灵，谨然九幽神灯，上照西方无极诸天福堂之内，神光焕耀，朗映太空。中照兑卦酉位七宫白帝之境，扫除氛秽，荡涤凶灾。下照西方金刚地狱，破诸幽暗，开诸光明。停金槌铁杖之威，息穿腹塞心之苦。无边罪爽，一切穷魂，克超解脱之门，径入庄严之界。冤仇和释，智慧圆通。清众归依，虔诚赞咏。
　　宝光通照天尊
　　伏闻，太茫浩劫，五炁应真。敷大化於玄天，配神功於黑帝。今奉为黄箓大斋主某，资荐某灵，谨然九幽神灯，上照北方无极诸天福堂之内，祥光昭灼，彻照无边。中照坎卦子位一宫黑帝之野，荡除邪秽，洗涤凶灾。下照北方溟泠地狱，破诸幽暗，开诸光明。停冰戟霜刃之威，息长夜丘寒之苦。无边罪爽，一切穷魂。愿乘忏拔之功，径上空真之境。永离恶趣，超证仙乡。清众归依，虔诚赞咏。
　　金华广耀天尊
　　伏闻，乾道流形，艮山列位。总生化於苍元之境，扇灵风於紫极之庭。今奉为黄箓大斋主某，资荐某灵，然九幽神灯，上照东北方诸天福堂之内，灵光洞朗，照映虚空。中照艮卦八宫丑寅之野，肃清灾沙，摧荡凶邪。下照东北方镬汤地狱，破诸幽暗，开诸光明。永停煮渍之威，普化清凉之境。无边罪爽，一切穷魂。径登长乐之乡，永离重阴之苦。形神升度，债业蠲消。清众归依，虔诚赞咏。
　　太微光范天尊
　　伏闻，梵炁腾精，巽方并极。惟妙寂庄严之界，有好生度命之尊。
　　今奉
　　为黄箓大斋主某，资荐某灵，然九幽神灯。上照东南方无极诸天福堂之内，光华普照，焕耀无涯。中照巽卦四宫辰巳之野，蠲消邪恶，摧灭凶灾。下照东南方铜柱地狱，破诸幽暗，开诸光明。停猛烈火焰之威，息表裹焦烂之苦。无边罪爽，一切穷魂。永辞长夜之乡，径上耀真之境。罪根荡涤，神识清闲。清众归依，虔诚赞咏。
　　流光应现天尊
　　伏闻，真风散景，梵炁含光。列厚载於坤维，显元功於乾德。今奉为黄箓大斋主某，资荐某灵，然点九幽神灯。上照西南方无极诸天福堂之内，流光洞彻，照耀无穷。中照坤卦，二宫申未之乡，扫除阴沴，清荡凶邪。下照西南方屠割地狱，破诸幽暗，开诸光明。停倒悬割切之威，息肢体零落之苦。无边罪爽，一切穷魂。消累劫之愆尤，释多生之罪考。宿根清净，善果圆成。清众妇取，虔诚赞咏。
　　通光普照天尊
　　伏闻，元精既辟，天阙肇开。众星垂拱极之文，万象体元亨之运。为黄箓大斋主某，资荐某灵，然九幽神灯。上照西北方无极诸天福堂之内，光华朗彻，照映太虚。中照乾卦六宫戌亥之分，扫清妖恶，荡灭凶灾。下照西北方火车地狱，破诸幽暗，开诸光明。停刀轮运转之威，息烧炙焦烂之苦。无边罪爽，一切穷魂。浴流火以炼形，诣明霞而证道。罪消北府，名度南宫。清众归依，虔诚赞咏。
　　洞灵无上天尊
　　向来然灯功德，上明三界，下焕九幽。睹此光明，同沾福力。即使火山息焰，冰池静波。吞火食炭，化为甘露。金槌铁杖，变成莲花。若存若亡，俱登道果。九幽地狱，无量罪魂。或是九祖七玄，或是先亡后逝，或识不识、若冤若亲。堕此狱中，受诸罪报。或先亲作业，或七世为非，或三业六情，或十恶五逆。当生之日，不悟善缘。自作自为，违天负地。命殁之后，幽击阴司。五苦交煎，众恶备受。罪终报尽，方获托生。展转三涂，轮回六趣。动经亿劫，出离无由。一失人身，永乖贤路。自非大道迁拔，至圣垂慈。长夜冥冥，何时解脱。因今忏悔，然灯烧香，愿睹光明，万罪消释；乘功德力，托化人天，礼觐天尊，闻经悟法。诸恶永息，众善遵行。世世生生，常归正道。为此良缘，再凭称念，九幽拔罪天尊。不可思议功德。
　　杜广成先生曰：上元金箓简文真仙品曰，然灯威仪，为帝王国主，上消天灾正天分度，下安兆庶济拔存亡。当然九幽神灯，上照九天福堂，下照九幽地狱。人天蒙福，生死荷恩。夫然九幽灯者，当市清净香油，不得用非义之财及浊杂荤秽之物，或以诸香宿渍於其中，取其灯焰，芳洁散流。香炁上感诸天，下蠲腥杂。灯光朗彻，消暗继明，即大获功德。九幽之灯，当於灵坛广殿、众圣之前。分为九树，依九位陈列，树列九盏。或一树九层，层列九卮。九九之数，法天象地。下开九夜，上达九玄。济存披亡，最为胜福。或力不及者，止辨九卮，不必备用此仪，止焚香告真，精诚冥祝，功德通感，亦一揆也。或随位、备浆、水、粥、时果九分，或八十一分列於九位之前，尤为精妙。
　　九狱神灯仪
　　道众立狱所，斋官上香，法师告玉清破地狱真符。
　　具法位臣某焚香，上启三清上帝、太一救苦天尊、九幽拔罪天尊、十方救苦天尊、大慈大悲救苦真人、大慈大悲大慧真人、玄中化主、三天圣师、天地水官帝君、北阴酆都大帝、五岳圣帝、水府扶桑大帝、三十六垒土皇君、东方风雷地狱主者、南方火翳地狱主者、西方金刚地狱主者、北方溟冷地狱主者、东北方镬汤地狱主者、东南方铜柱地狱主者、西南方屠割地狱主者、西北火车地狱主者、中央普掠地狱主者、酆都十八地狱主者、酆都八大地狱主者、酆都三十六地狱主者、酆都三官二十四地狱主者、五岳地狱四渎地狱主者、十二河源地狱主者、冥关幽路一切冥司地道功曹、里域真官、虚空监察、应感威灵。愿降无私，同回有监，以今伏为黄箓大斋主某，资荐亡亲某，开建无上黄箓大斋，依法然忏九狱神灯一坛，告行玉清宝箓、破地狱真符，依准上帝符命，时刻升迁。天牢地狱、冥关幽路、长夜泉扃、一切冥司、效职百灵、考官掾吏，敬听上玄符命，开关启路，毁锁张门，赦拔系荐亡魂，及九幽十道、囚狱沉魂等众。不以罪业轻重，普皆释放。部卫前来，制魔保举。度品南宫，死魂受炼。仙化成人，随劫轮转，与天齐年，永度三涂五苦八难，超凌三界，逍遥上清。宝箓真符，谨当告下。
　　宣符命，告文
　　法师召神
　　谨召地道功曹，恭对道前，承受符命。告下十方，依律赦罪。
　　宣关　焚符
　　举明灯颂，旋绕一匝
　　法师化身为太一救苦天尊，行持如本仪。侍灯执卷，宣白
　　一元布化，高卑分天地之形；三炁开光，幽显定升沉之象。聚仙圣於碧落空歌之境，拘罪魂於罗酆泉曲之乡。业识相因，轮回受报。一沦恶趣，永堕冥关。亿劫不睹於光明，长夜备婴於苦恼。玉京上圣，金阙玄真。大慈大悲，普济普度。着回耀降光之格，垂续明破暗之文。俾承忏涤之功，克遂超升之愿。今谨有黄箓大斋主某，资荐亡灵某修奉大斋，超生仙界，乞於斋次，依法然灯。伏愿三境帝师、十方应号寻声救苦太一慈尊，放九色之神辉，破重泉之幽暗。无鞅世界，受苦众生，愿睹灯光，自识宿命。思愆悔罪，息苦停酸。乘道力以超迁，凭真符而关济。焕明九地，辉映三涂。普及含灵，同臻道果。见前清众，同为赞扬。
　　九幽拔罪天尊
　　九幽之东，曰风雷狱。飞戈飘戟，冲突罪人。今谨为黄箓大斋主某人，资荐亡灵某。乞按灵宝科格，然忏九狱神灯。伏愿东方大慈救苦玉宝皇上天尊，普放祥光，照破幽狱。慈风广扇，咸停霹雳之威；慧力灵通，永息风雷之考。亡灵超度，罪爽迁升。入丹霍以炼神，诣青华而受记。见前清众，请为赞扬。
　　玉宝皇上天尊
　　稽首华林境，玉宝皇上尊。愿垂大慈力，拔度此亡魂。出离风雷狱，往生人天道。不可思议功德。
　　法师左玉清诀，右执策杖。叩齿九通，於狱前，咒曰
　　九炁生烟，玉宝慈尊。皇上正炁，流降冥空。雷霆息威，偃息迅风。戟戈摧折，罪恶倾奔。元始灵命，升济魂宗。
　　十方救苦天尊就灯焚旛套於狱中。法师叩齿九通，默诵开光咒；执策杖於狱前；依内炼大旨，本章行持，存元始宝光照破幽狱。次存黄色云气，覆於一方，余狱同此行持
　　九幽东南，曰铜柱狱。令诸罪人，手抱足登。今谨有黄箓大斋主某，资荐亡灵某。乞按灵宝科格，然忏九狱神灯。伏愿东南方大慈救苦好生度命天尊，普放慈光，照破幽狱。神辉洞照，自除热恼之威；业债消平，永断攀缘之苦。恶根断绝，尸秽沈零。咸登解脱之乡，径上逍遥之路。见前清众，请为赞扬。
　　好生度命天尊
　　稽首碧霞境，好生度命尊。愿垂大慈力，拔度此亡魂。出离铜柱狱，往生人天道。不可思议功德。
　　师执策杖，行持如前，咒曰
　　生化梵阳，一炁好生。度命大圣，普度无穷。焦烂生肌，热恼散冲。炎然钢柱，永灭无营。苦除罪考，上升仙宫。
　　十方救苦天尊焚符旛，破狱如前仪
　　九幽之南，曰火翳狱。令诸罪人，吞火食炭。今谨有黄箓大斋主某，资荐亡灵某。乞按灵宝科格，然忏九狱神灯。伏愿南方大慈救苦玄真万福天尊，普放祥光，照破幽狱。火山息焰，沐慧露於清凉；业道停轮，被慈云而开泰。无边罪爽，一切穷魂。神登流火之庭，面礼丹皇之圣。见前清众。请为赞扬。
　　玄真万福天尊
　　稽首梵天境，玄真万福尊。愿垂大慈力，拔度此亡魂。出离火翳狱，往生人天道。不可思议功德。
　　法师行持如前仪，咒曰
　　三炁丹华，万福玄真。吹呼阳光，拔度幽魂。火翳顿灭，炎生灵风。炮炙涂炭，法雨慈云。慧光布化，罪考消蠲。一如告命，群灵敬听。
　　十方救苦天尊焚符旛，破狱如前仪
　　九幽西南，曰屠割狱。倒悬罪人，刀剑割体。今谨有黄箓大斋主某，资荐亡灵某。乞按灵宝科格，然忏九狱神灯。伏愿西南方大慈救苦太灵虚皇天尊，普放祥光，照破幽狱。真阳下济，生剑戟之莲花；逝魄上升，睹慈尊之玉相。开明本性，早入慧源。悟业障之本空，得形神之自在。见前清众，请为赞扬。
　　太灵虚皇天尊
　　稽首耀真境，太灵虚皇尊。愿垂大慈力，拔度此亡魂。出离屠割狱，往生人天道。不可思议功德。
　　法师行持如前仪，咒曰
　　坤蠡虚皇，太灵高尊。景色元辉，下照幽官。风刀割切，摧刃到锋。罪魂零落，肌复神冲。永离荼毒，随证仙宗。
　　十方救苦天尊焚符旛，破狱如前仪
　　九幽之西，曰金刚狱。金槌铁杖，乱考罪人。今谨有黄箓大斋主某，资荐亡灵某。乞按灵宝科格，然忏九狱神灯。伏愿西方大慈救苦太妙至极天尊，普放辉光，照破幽狱。炎炎烈火狱，慈风扇而热恼蠲；重重金刚山，法雨沾而忧劳息。洞开劫夜，超度穷魂。逍遥七炁之天，轮转十华之界。见前清众，请为赞扬。
　　太妙至极天尊
　　稽首金光境，太妙至极尊。愿垂大慈力，拔度此亡魂。出离金刚狱，往生人天道。不可思议功德。
　　法师行持如前仪，咒曰
　　七炁素英，太妙至极。金光宝耀，普度魂识。铁杖考掠，永使脱离。金锤刀叉，应时销摧。天慈赦宥，无敢有违。魂升太素，逍遥神仪。
　　十方救苦天尊焚符旛，破狱如前仪
　　九幽西北，曰火车狱。车轮冰刃，割切罪人。今谨有黄箓大斋主某，资荐亡灵某。乞按灵宝科格，然忏九狱神灯。伏愿西北方大慈救苦无量太华天尊，普放祥光，照破幽狱。尸魄受炼，度十方世界苦恼之根；死魂生身，出八门旷荡涂炭之境。罗酆息对，幽夜焕明。普令九地之幽沉，尽沐重玄之惠泽。见前清众，请为赞扬。
　　无量太华天尊
　　稽首妙道境，无量太华尊。愿垂大慈力，拔度此亡魂。出离火车狱，往生人天道。不可思议功德。
　　法师行持如前仪，咒曰
　　乾灵玉真，无量太华。天元正炁，廓照无涯。火车毁轮，消灭踪辙。溃烂腐魂，变形玉葩。神聚魂凝，上诣仙家。
　　十方救苦天尊焚符旛，破狱如前仪
　　九幽之北，曰溟泠狱。冰戟霜刃，冲突罪人。今谨有黄箓大斋主某，资荐亡灵某。乞按灵宝科格，然忏九狱神灯。伏愿北方大慈救苦玄上玉宸天尊，普放慈光，照破幽狱。祥烟塞死，开南上之生门；冰池静波，息北阴之业对。罪根散释，债讼消平。径登快乐之天，永断轮回之路。见前清众，请为赞扬。
　　玄上玉宸天尊
　　稽首定真境，玄上玉宸尊。愿垂大慈力，拔度此亡魂。出离溟泠狱，往生人天道。不可思议功德。
　　法师行持如前仪，咒曰
　　五炁素精，玄上玉宸。九和阳光，普济灵魂。清香周布，恶秽散氛。冰戈霜刃，消荡其根。九天道炁，永除寒扃。罪考解脱，径上南宫。
　　十方救苦天尊焚符旛，破狱如前仪
　　九幽东北，曰镬汤狱。煮渍罪人，肢体烂溃。今谨有黄箓大斋主某，资荐亡灵某。乞按灵宝科格，然忏九狱神灯。伏愿东北方大慈救苦度仙上圣天尊，普放祥光，照破幽狱。苦魂罪魄，咸超解脱之乡；朔狱幽牢，尽化清凉之境。轮停五道，泽洒十方。共乘无上之因，咸造无为之果。见前清众，请为赞扬。
　　度仙上圣天尊
　　稽首长乐境，度仙上圣尊。愿垂大慈力，拔度此亡魂。出离镬汤狱，往生人天道。不可思议功德。
　　法师行持如前仪，咒曰
　　镇劫保运，神景慈尊。化形救苦，度仙上圣。惠泽流布，镬汤灭爨。沸煮火烂，形复端正。汤化甘凉，莲生赤柄。永出苦狱，普登元应。一如灵命，鬼官做听。
　　十方教苦天尊焚符旛，破狱如前仪
　　九幽中央，曰普掠狱。拷掠罪人，痛毒难忍。今谨有黄箓大斋主某，资荐亡灵某。乞按灵宝科格，然忏九狱神灯。伏愿上方大慈救苦玉虚明皇天尊、下方大慈救苦真皇洞神天尊，普放祥光，照破幽狱。神灯朗耀，洞成不夜之乡；剑树摧锋，悉化骞林之境。亡灵受度，罪爽蒙原。永除五苦之根，具足六通之慧。一见前清众，请为赞扬。
　　玉虚明皇天尊；
　　稽首梵天主，明皇洞神尊。愿垂大慈力，拔度此亡魂。出离普掠狱，往生人天道。不可思议叻德。
　　真皇洞神天尊
　　法师行特如前仪，咒曰
　　上元玉虚，明皇紫宸。下洞九渊，真皇洞神。慧慈二光，普度亡魂。刀山剑树，立化骞林。拷掠苦毒，径除酸辛。锯解倒悬，永不经由。铁城破散，鬼官迁真。亿劫罪爽，普度朱陵。十方告命，群灵奉听。敢不奉命，列奏玉宸。
　　十方教苦天尊焚符旛，破狱如前仪
　　太一救苦天尊
　　师灵宝诀，执所怀青玄破酆都符，密念化形咒，同回光符，并焚狱中。再心祝，存灯光成百宝祥光，上达九霄，下彻九地。存化无量天尊，遍入九幽，一切罪魂，俱蒙原赦。师执酆都山真形。掐玉清诀，咒曰：
　　元始符命，制魔奉行。保举亡魂，度品南宫。酆山销尽，三官解刑。赦缚闭业，受化更生。随品炼度，上登福庭。
　　咒毕，焚之。以舌柱上腭，存元始在顶中金光，满口吹灰东北放诀。
　　众诵破酆都周，及甘露通真咒。旋绕，师执柳枝水盂洒之。
　　北帝六宫，盖肠精之不照；朔幽九狱，乃罪爽之所居。非凭上圣之威光，莫启重泉之生路。今者奉为黄箓大斋主某，资荐亡灵某，依科行道，如法然灯。列字玉清，允集升迁之路；注名黄箓，爰彰开度之恩。凡流荡之苦魂，获皈依於正道。仰赖巍巍之大范，悉超渺渺之仙源。一切含灵，俱蒙法润。恩覃家国，泽被存亡。稽首皈依，无极大道。为上因缘，念太一救苦天尊、九幽拔罪天尊、朱陵度命天尊、随愿往生天尊、逍遥快乐天尊，无量不可思议功德。
　　五苦回耀轮灯仪
　　先於地户上，依式然灯讫。道众序立灯所，举回耀飞光颂，旋灯一周。法师同斋官上香设拜。
　　宣白
　　妙道开先，方圆定位。澄高清而为乾盖，凝混黄而作坤舆。分奠三光，敷张万化。上穷有顶，旁及无垠。凡属照临，皆归覆育。惟人心之善恶异趣，故业道之报对殊涂。三业未除，宁离三涂之考；五蕴不灭，难停五苦之轮。既堕阴关，莫超生界。朔单郁绝，泉曲罗酆，三十六泉，二十四狱，羁囚罪魄，拘闭穷魂。不睹光明，无由解脱。是以元皇悲悯，太上哀怜。垂然灯破暗之科，着忏罪迁神之式。轮转取像於车毂，方圆用法於乾坤。施此慈光，灭诸苦暗。今谨有黄箓大斋主某，伏为资荐亡灵某，及一切罪魂，崇建无上黄箓大斋，恭依科格，然回耀神灯一坛。忏拔罪根，迁升逝爽。伏愿三晨回耀，焕明八极之乡；五道开光，永息九幽之苦。庶仗慧慈之泽，克登解脱之门。谨按冲科，关行法事。
　　宝光九夜天尊
　　次众官旋至轮灯西面，东立
　　第一轮回之道，名为色累苦心门。一切众生，驰骋淫心，恣纵情欲。身谢之后，受泰山地狱苦。今谨有黄箓大斋主某，依按科格，然忏神灯。奉为亡灵某及一切罪魂，落灭色累之根，解释心神之苦。伏愿九清鉴映，三宝回光。俯垂赦宥之慈，下济泰山地狱之难。
　　转轮圣王天尊
　　法师左玉清诀，右策杖行持。念隐语，就灯焚旛，以柳枝净水洒之。
　　玄灯照上虚，九天焕然明。寥寥金楼裹，梵音诵洞经。诸天回龙驾，下降慰众灵。魔主执符命，上奏太帝庭。不可思议功德。
　　众官旋至轮北面，南立
　　第二轮回之道，名为爱累苦神门。一切众生，飘荡爱河，流吹欲海。身谢之后，受风刀地狱苦。今谨有黄箓大斋主某，依按科格，然忏神灯。奉为亡灵某及一切罪魂，落灭爱累之根，解释神形之苦。伏愿玉京上圣、金阙高尊，俯垂开济之慈，下济风刀地狱之难。
　　转轮圣王天尊
　　法师行持，如前仪
　　玄灯映太无，明光彻高虚。幽幽长夜府，百结解散舒。万劫一时释，九玄天堂居。羽骑迅飞轮，往造太帝庐。不可思议功德。
　　众官旋至轮东面，西立
　　第三轮回之道，名为贪累苦形门。一切众生，贪名徇利，耗气伤形。身谢之后，受摙山负石苦。今谨有黄箓大斋主某，依按科格，然忏神灯。奉为亡灵某及一切罪魂，落灭贪累之根，解释形神之苦。伏愿大罗真帝、浩劫元尊，俯垂济拔之慈，下济摙山负石地狱之难。
　　转轮圣王天尊
　　法师行持，如前仪
　　玄灯蔼九真，无极超上宫。落落演文字，玉音彻太空。足蹑天一阶，流盻观十方。金虎着命籍，长居太帝房。不可思议功德。
　　众官旋至轮南面，北立
　　第四轮回之道，名为华竞苦精门。一切众生，贪竞荣华，耗散真气。身谢之后，受填作江河地狱之苦。伏愿玄都上圣、紫阙高真，俯垂大宥之慈，下济填作江河地狱之难。
　　转轮圣王天尊
　　法师行持，如前仪
　　玄灯朗幽夜，晃然发光容。欣欣七祖释，长离八难中。沐浴兰香汤，结友与乔松。提携十天真，长与太帝同。不可思议功德。
　　众官旋至轮东北面，西南立
　　第五轮回之道，名为身累苦魂门。一切众生，耽迷妄境，劳役魂神。身谢之后，受吞火食炭、镬汤地狱苦。今谨有黄箓大斋主某，依按科格，然忏神灯。奉为亡灵某及一切罪魂，落灭身累之根，解释魂神之苦。伏显十方真圣、三界慈尊，腑垂超度之慈，下济火炭镬汤地狱之难。
　　转轮圣王天尊
　　法师行持，如前仪
　　玄灯彻九天，如然九幽开。靡靡九祖释，反胎生玉阶。冥心归洞虚，不渴亦不饥。玄黄五色帐，身生羽毛衣。不可思议功德。
　　众官旋归本位
　　紫圣垂慈，着回耀降光之格；清真演化，垂迁神拔罪之仪。普为沉迷，开明幽暗。上照九天，则三晨增耀；下辉九地，则庶狱停酸。泽酒重泉，恩沾六道。北阴夜府，受罪穷魂。睹此灯光，永离恶趣。十方法界、一切有情，自一起五，而轮回生返。六合无而烦恼息。咸超自在，长处光明。为上因缘，念大圣元始天尊、太上大道君、太上老君、太一救苦天尊、九幽拔罪天尊、朱陵度命天尊。不可思议功德。
　　右五咒，出陆天师然灯礼祝仪，名九幽五方灯领。
　　无上黄箓大斋立成仪卷之二十四竟
　　无上黄箓大斋立成仪卷之二十五
　　太上执法仙士蒋叔舆修
　　科仪门
　　扬旛仪
　　先於扬旛处设立香案一只，法师同斋官上香。
　　祝曰
　　具法位臣某上启太上无极大道至真无上三十六部尊经、真文宝符，太上三尊、十方众圣、东极天宫长乐舍内天慈仁者、寻声赴感太一救苦天尊、东方玉宝皇上天尊、南方玄真万福天尊、西方太妙至极天尊、北方玄上玉晨天尊、东北方度仙上圣天尊、东南方好生度命天尊、西南方太灵虚皇天尊、西北方无量太华天尊、上方玉虚明皇天尊、下方真皇洞神天尊、朱陵度命天尊、转轮圣王天尊、超度化升天尊、大慈大悲救苦真人、大慈大悲大惠真人、大慈大悲拔罪真人、大慈大悲拔度真人、太阳郁仪帝君、太阴结璘皇君、中央北斗九皇君、玄中大法师，三界官属，一切威灵。臣闻元皇设教，俯为一切之含生；黄箓垂科，普度九幽之苦趣。建斋实修崇之本，扬旛乃资悼之先。将启灵坛，宜腾宝号。今谨有某官某，正荐亡故某灵　普荐在会众魂开建无上黄箓大斋，用资超度，肇崇宝剎。祗揭华旛。企真驭之遐临，乞恩光之降鉴。愿回景耀，烛以灵辉。称号一闻，三涂随声而离苦；垂终所指，八纮被荫以迁升。臣等修敬以时，归诚如在。惧人寰之溷浊，勤天步之逶迟。仰赖至仁，俯矜微素。今有灵旛，赦罪神咒，谨为宣扬。
　　黄箓开度，三界十方。四生六道，同到道场。生神迁魄，万劫不忘。旛之为体，随风飞扬。风之所被，各从其方。重阴之府，九夜之乡。地狱饿鬼，旁生无鞅。皆得解脱，上升天堂。急急如太上度生律令。
　　次揭譒　举
　　灵旛赦罪天尊
　　上来揭旛功德，无量殊因，并用回施。十方三界，六道四生。共证玄功，同成道果。为上因缘念大圣元始天尊、太上大道君、太上老君、太一救苦天尊、十方救苦天尊。不可思议功德。
　　开启转经仪
　　道众齐集经所，面三宝上帝前，序立。
　　举启堂颂
　　法师上香，启白
　　具法位臣某焚香上启妙无上帝自然元始天尊、无上道宝妙有上帝、虚皇玉宸大道君、无上经宝至真大帝、万变混沌玄元老君、无上师宝昊天玉皇上帝、紫微天皇大帝、紫微北极大帝、太微南极长生大帝、东极太一救苦天尊、十方寻声救苦天尊、玉京玄都紫微上宫十方大圣飞天上真、九天上帝、五老上帝、三十二天帝君、日宫太阳帝君、月宫太阴皇君、五星五德真君、南斗六司星君、北斗七元星君、二十八宿周天分度星君、九天天曹诸司真宰、三官大帝、五师真君、三十六部尊经三洞威神、三宝官属天真皇人妙行真人、十方无极飞天神王长生大圣、无量度人三洞四辅侍经真官、玉童玉女、北阴玄天酆都大帝十宫真人、扶桑大帝旸谷神王、三河四海九江水帝、洞天福地治化仙官、五岳圣帝、里社灵司、虚空监察、直符直事，三界应感，一切威灵。普同供养。香乃玉华散景，九炁凝烟。香云密罗，径冲九天。当愿侍香金童、传言玉女，传臣启奏，上闻帝前。令臣所启。咸乞如言。臣闻玉字金书，道阐重玄之化；琼章宝范，文生空洞之先。保镇邦家，超凌品汇。神功靡测，奥义难穷。以今奉为斋官某，正荐亡亲某乙　普荐在会众魂，崇建无上黄箓大斋，用祈升济，预取今辰，转诵太上诸部真经，琅函睿号。恭凭道力，普济幽沉。仰冀恩光，俯垂证鉴。臣下情无任虔恳皈依之至，闻经文疏，谨用表宣。
　　宣开经疏宣毕，就焚之。众官各就位
　　举三皈仪赞
　　举道场众等，执简当心，平坐如法
　　举赞咏如法　举宿命赞
　　行香水净手　敷经文
　　唱静念如法　法师念玄蕴咒
　　启经
　　云篆太虚，浩劫之初。乍遐乍迩，或沉或浮。五方徘回，一丈之余。天真皇人，按笔乃书。以演洞章，次书灵符。元始降下真文，诞敷昭昭，其有冥冥。其无沉痾，能自痊尘。劳溺可浮，幽冥将有，赖由是升仙都。以今奉为乡贯某处，黄箓大斋主具官某，伏为亡亲正荐某至福佑见存，普荐随斋意改易，已於今月某日预告三天，关誊三界。谨集见前清众，开启转诵太上洞玄灵宝诸品真经，回献三宝上帝、十极高真、三元三界、岳地水府，斋坛合会，系醮威灵，并资悼亡灵，十方罪爽。真经宝号，功德圆满，别具表宣。若乞圣鉴昭回，帝慈孚佑。斩地根於死户，业对停闲；炼阴魄於生门，形神升度。八方清泰，九夜焕明。普令有识之含灵，皆证无为之妙果。为上因缘，念大圣元始天尊、太上大道君、太上老君、太一救苦天尊、九幽拔罪天尊、朱陵度命天尊、法桥大度天尊、火炼丹界天尊、转轮圣王天尊、随愿往生天尊、逍遥快乐天尊、高真妙果天尊、十方灵宝天尊，不可思议功德。
　　启经赞
　　转念如仪存思之法，并见升坛转经仪
　　神虎告玉札仪
　　先排办净茶酒果供养，道众依次序立，法师存变如仪。
　　祝香
　　精诚所感，万圣遐临。丹恳上通，千真毕集。仗神灵而达悃，假宝炷以传心。恭焚宝香，供养三清上圣、十极高真、北斗七元星君、北斗玄冥太一夫人、天一北祚神虎大圣、太一紫元玉札夫人、雄左玉曹玄伯、雌右武鸾主吏、三部追魂使者、直印三神、七元玉女、追魂摄魄官君吏兵、五道大神、土地里域真官、虚空监察，应感威灵。仗此真香，普同供养。
　　香乃玉华散景，九炁凝姻。香云密罗，俓冲九天。侍香金童、传言玉女，上闻帝前，令臣所启，咸赐如言。今据入斋意，伏以阳生阴杀，明善恶以无私；地浊天清，定升沉而有自。北魁置追摄之局，南昌存炼度之司。可谓至道大慈，明真普度。以今某人，乞修斋直，普福幽明。谨按金科，宣行玉札。庶使九泉开度，六道蒙恩。一切有情，咸臻妙果。当职清众，净坛如仪。
　　洒净　再祝
　　死者不可复生，故太上有返魂之法；道者无为而化，在元真垂普度之科。欲使滞爽更生，必先呼召魂识。以我至定，合彼有灵。庶散积郁阴氛，弗忤冲和阳炁。伏愿神虎大圣，追摄官君，不忘元始教戒之言，俯鉴斋主虔诚之恳。寻声赴感，应念垂慈。道众虔诚，一心奉请。
　　请虎众圣
　　法师握诀召神，临目密咒
　　玄天玉札，神虎符文。混元合炁，太一玄冥。追魂摄魄，开阳启阴。万神敬听，敢不奉迎。神虎玉女，神虎大圣。追魂使者，摄魄吏兵。一召速至，不得稽停。禀受符命，宣告寒庭。追魂摄魄，现影现形。来临法会，功奏玉宸。
　　焚符　存至上香　献茶酒
　　三献，法事如仪
　　祝白
　　颁符度箓，咸遵太上之科；摄魄召魂，并按元师之旨。愿飞云驭，遍达
　　泉扃。导引魂仪，来临法会。具有坛檄，谨用披宣。
　　宣玉札檄文
　　向来坛檄，已具敷宣。伏请神虎二大圣、三部使者、七玉女等，赍持玄冥隐书、混元玉札，上入九清，下入九垒，以至十方三界，北阴酆都、九幽诸狱、洞府仙宫，开关启路，追取上件亡过某魂，及九州分野、六道四生、孤魂滞魄等众，速离所部，来赴玄坛。参朝太上，临接阳眷。无所不往，无所不达。依准玄科，玉律奉行。幸勿稽延，有妨开度。
　　焚符檄如式
　　法师步斗，入斗，口执水剑，面东
　　南立，咒曰
　　太一紫元君，天一北祚敕，神虎戟飞，运招摇一，统随玉札所至处，十方精光都一吸。急急如律令。
　　法师取东南炁，入水中，噀水一口，咒曰
　　何乔二神将，三部追魂使者，速往生方死所，追取亡过某人魂魄。速赴法会，领受灵宝升度功德。存将吏前去，追取亡魂。
　　念善散如仪
　　无上黄箓大斋立成仪卷之二十五竟
　　无上黄箓大斋立成仪卷之二十六
　　太上执法仙士蒋叔舆修
　　科仪门
　　召灵仪
　　先备香花案一只，於鬼门上，以召魂旛置於案前。请斋官上香，道众序立，举普献颂。
　　法师上香，启白
　　具法位臣某焚香，上奏三清三境、十极十华、大道慈尊、诸天大圣，日宫月府、北斗南辰、五星三台、地水岳渎、十方三界，应感真灵。仗此真香，普同供养。
　　香乃玉华散景，九炁凝烟。香云密罗，俓冲九天。当愿侍香金童、传言玉女，上闻帝前。令臣所启，成赐如言。臣今伏为斋主某，正荐亡亲某乙　普荐在会众魂，崇建无上黄箓大斋，三日三夜。除已誊词帝阙，请命师尊，奏告十方，关盟三界，见今斋坛宿启，胜范宣流。仰望慈悲，俯垂开济，持颁敕命，普告灵司，召摄亡魂，来临法会，领诸善果，超化生方。臣谨涤虑冥心，仰祈真应。
　　法师存变步神虎罡，召神
　　谨召北魁玄范府、神虎提魂摄魄、倒生玄司玉女等，雄左玉曹玄伯、雌右武鸾主吏、上部追魂使者、中部追魂使者、下部追魂使者、霄辅助精大神、七道功曹、呼吸魂魄、精光吏兵等，社令城隍、五道土地、导善众神。仰闻今召火急到来本坛。奉为斋主某官某，开建黄箓大斋，正普荐亡亲某乙　在会众魂，解除业累，超证生方。除已奏告诸天，关盟十极，欲得所荐亡灵，亲魂正魄，来诣坛所，祗受斋功。於今月某日时告行太一混元神虎玉札一道，前去生方死所，预行追摄外，以今恭遵玉格，修奉宝斋，合要上件亡魂，前赴灵坛，依科开度。伏请神虎二大圣、三部追魂使者、七玉女等，火急徧诣，三界十方，千真万灵效职之所，追取某魂，摄赴灵旛之上，参真听法，受化更生。无或稽违，有妨开度。如普荐，於此宣单名甲状。
　　焚召魂大将军符
　　师密咒曰
　　灵宝符命，拔度亡过某等，出离地狱，永辞长夜。五苦三涂，不得拘留。逼合鬼群，断落死名。急急如长生大帝律令。
　　再祝曰
　　吾代天行化，度死济生。藉汝灵通，辅吾正法。所是亡魂等，或在人天，或堕鬼趣，或拘考对，或系幽阴，并请依准上玄符命，玉札天文，追取魂神，疾速赴坛。昭显仪形，通接阳眷。用扬大教，取信群生。一准玄科玉律奉行，不得违滞。
　　次令纯阳小童执旛
　　当职道士摄召如仪
　　焚二大圣符，师默祝曰
　　雄左玉曹玄伯，雌右武鸾主吏。我今摄召亡过某乙等魂，速赴灵旛，不得稽延。何昌乔荀，辅我身神。我令所下，急速奉行。急急。
　　摄召时，法师变身为太一天尊。自本师诀，历至二旨甲下，归上帝诀，掐入亡人本命上。取鬼门炁，吹旛。
　　志心告召，三元直事、神虎将军、摄魄官君、追魂使者。伏愿应时下降，速到斋坛，引领亡魂，分明报应。
　　志心召请，亡过某乙灵魂，惟愿神魂不昧，俨若生存。今夜今时，来临法会。和受此黄箓，开度功德。
　　歌斗章
　　阴阳推运兮劫数更迁，生死周流兮孰愚孰贤。轮转无穷兮上元造化，未出三界兮拘於神变。□□东斗兮□□西转，□□南斗兮□□北面。阴灵兮茫茫没没，阳魂兮碌碌幽幽。天地冥兮万鬼潜，天地动兮万鬼爽。阴阳运兮鬼神享，太一召兮何迟迟。先至后至律有常，感此彷徨赴我坛，赐汝灵书归上清。
　　法师掐摄魂诀，密咒曰诀见修用秘旨门
　　兴生，独隶，可韩，功都，聚魂，对魂摄。
　　再祝曰
　　魂神澄正，万炁长存。不经苦恼，身有光明。复聚本形，复全本神。急急如长生大帝律令。三徧，取北炁吹旛上，营目存到
　　法师平读咒曰
　　胎光，幽精，爽灵，三魂，归空归真，天地正真炁，再聚汝形神。此是五行造化真，无藏无避无逃形，一呼速至变真灵，急急如律令。
　　当职道士再召
　　志心告召，三元直事、神虎将军、摄魄官君、追魂使者。伏愿应时下降，速到斋坛，引领亡魂，和分明报应。
　　志心召请，亡过某乙灵魂，惟愿神魂不昧、俨若生存。今夜今时，来临法会。和受此黄箓，开度功德。
　　歌斗章
　　阳神返汝残，阴灵逐我旛。北斗天蓬敕，玄武开幽关。三魂无散失，七魄莫倾残。乘此金符力，摄汝赴灵坛。愿承无上道，赐汝归飞升。
　　法师默诵五帝真讳咒曰
　　袜腊，墨黑，灵宝、红杏，磨真，急急如长生大帝敕奉行。取五岳炁吹之。
　　再默诵度魂真讳咒曰
　　兴生、独隶，可韩，功都，聚魂，对魂摄，急急如长生大帝敕奉行。取三涂炁吹之。
　　法师平读曰
　　一炁生万物，万物分一炁。吾复统一炁，再使万物生。故知一炁中，不复失吾意。摄召汝亡灵，谛听慈悲旨。
　　次当职道士三召
　　志心告召，三元真事、神虎将军、摄魄官君、追魂使者。伏愿应时下降，速到斋坛，引领亡魂，和分明报应。
　　志心召请，亡过某乙灵魂，惟愿神魂不昧，俨若生存。今夜今时，来临法会。和受此黄箓，开度功德。
　　歌回黄章
　　太微回黄旗，无英命灵旛。摄召长夜府，开度受生魂。和不可思议功德。
　　师行持平读曰□
　　三官北酆，明检鬼营。不得容隐，金马驿程。普告无穷，万神咸听。三界五帝，列言上清。
　　师焚治病功曹符
　　召五神混合符祝曰
　　焚香上启青帝护魂君，白帝侍魄君，赤帝养炁君，黑帝通血君，黄帝中主君，天医大圣六职治官，尚药仙灵二官神吏，生形博士，治病功曹，收毒将军，敷药灵官，砭石小吏，扁鹊官吏，仙药童子，拘魂制魄生化大将军．，一切灵司。并请慈悲降临坛所，奉为见前受度众魂，摄降真炁，医治病苦，返生魂魄，整具形神，一如太上律令。
　　师行五府事默诵五帝真讳行持
　　法师祝曰
　　吾今奉为斋主某正普荐亡亲某人　在会众魂，开建无上黄箓大斋。今故召摄斋主合家，所荐亡魂，暨九祖七玄，父母妻子，若兄弟，若姊妹，若侄孙，近属旁亲，内宗外戚，凡名眷属，以及姻萝，负命负财，负恩负德，生前段后，一切冤雠。俱届道场，普受开度。我以道力，能令汝等，欢喜自在。来赴道场，汝宜静念在心，勿生恐怖。我此斋法，名曰平等。若不除三毒，尚蔽六情，人我冤亲，妄生分别，则於平等，无有是处。应以男子身来者，分列于左；应以女子身来者，分列於右。各相携率，随旛而来。入浴更衣，朝坛听法。清众虔诚，隐语迎导。
　　灵书引亡魂至沐浴所，一人以杨柳枝净水，沿路洒秽
　　沐浴亡灵仪
　　先於浴室内，严洁排办香水浴室二所。浴具所需之物，一一备足。仍以乾净木桶贮净水，置在大道前。法师引道众，诣於香案前，上香，道众依班序立。
　　法师启白，请水
　　具法位臣某焚香上启三宝师尊、十方大圣、五老上帝、三十二天帝君、日月五星君、东井星君，黄箓合会，应感威灵。臣闻死魂受炼，开明必假於真荃；秽炁纷葩，荡涤须资於法水。将期济度，合具奏陈。臣今奉为斋主某，崇建无上黄箓大斋正荐亡亲某人　普荐在会众魂，谨遵科式，召集灵仪。先与荡涤形神，然后参朝坛陛。忏灵罪垢，超证生方。愿赐慈悲，俯垂闻度。降流真炁，昭锡天光。普令受度之众魂，俱沐重玄之睿泽。臣无任虔祷之至。
　　次以杓搅水，自月建起。大众同声诵隐语，随声搅三十二转毕
　　师回向
　　巍巍道德尊，功行已圆齐。降身来接引，师宝自相携。慈悲惠法水，用以洗愚迷。永度三涂岸，长辞五浊泥。
　　即将向来请水，无量殊因，并用荡涤亡过某灵，一切罪根，普令清净，为如上缘。念大圣元始天尊，太上大道君，太上老君，十方救苦天尊。不可思议功德。
　　天河灌沐天尊引至浴室，分所请水入男女浴室。仍煎五香汤相杂，令温和得所
　　当职道士行科
　　三涂热恼，凭法泽以清凉；五累牵缠，仗灵津而澡雪。故我天尊哀愍，大道慈仁。涝洒众生，济度诸苦。启熏修之妙典，垂灌炼之明科。俾沐浴於华池。获逍遥於道岸。然后形神俱妙，福庆自生。奉请亡灵，虔诚就浴。
　　举东井颂众和
　　法师存五色云炁满室，三十二天、日月五星之炁，交错水中。
　　天河灌东井，石景水母精。圆光拂灵曜，玄晖莹高明。元始披重夜，天人逐月生。沐浴兰池上，龙负长庚瓶。金童洒香花，玉女流五星。冠带濯玉津，炼度五仙形。体香万神降，乘景登高清。
　　长夜光明，虽自灵符之度苦；善功充满，犹资香水以炼精。庶兹五蕴之形躯，获奉重玄之教戒。请法众等，各运清净心，奉为亡灵，诵三元品诚沐浴荡秽咒：
　　天气澄清，五色高明。日月吐辉，惧炼身形。神津内盥，香汤炼精。光景洞耀，焕映上清。炁不受尘，五府纳灵。罪灭三涂，祸消九冥。身受开度，升入帝庭。
　　荡形炼质，名书紫策之中；度命返生，字列玉清之上。欲使魂神之澄正，当令罪垢之消除。请法众等，各运利益心，奉为亡灵，诵九真沐浴炼真咒：
　　太上高真，九灵之精。使魂飞仙，上登紫庭。沐浴华池，神身澄清。精通太虚，万炁自生。启东极之尊，普度生而济死；激丹华之水，悉除秽以荡阴。庶永奉於正真，克常行於清静。请法众等，各运广大心，奉为亡灵，诵沐浴丹阳炼度大咒
　　龙汉荡荡，无形无名。渺渺亿劫，皇道开清。神灯朗耀，九魂吐精。玉虚澄辉，太霞高明。元始开化，诸天齐灵。三元导养，二象摄生。已度者度，未成者成。已死即化，已枯即荣。蠢动蜎飞，一切冥灵。怀胎含孕，咸得受生。亡灵过命，魂归三清。魄受炼度，南官变形。今日大吉，皆得光明。五帝鉴映，普告万灵。天地神祇，及诸河源。五岳四渎，及诸名山。洞玄洞虚，洞空洞仙。无极大圣，至真尊神。无极无穷，普监度生。地根断绝，玄都记名。众神并映，一切咸听。
　　九清玉座，延上帝之恩光；三洞金书，演慈尊之法语。夫岂尘凡之可望，类非秽浊之得闻。既洁身形，必严服饰。诸法众等，各运庄严心，奉为亡灵，诵三元品诚冠带咒
　　五浊已清，八景已明。今日受炼，罪灭福生。长与五帝，齐真上灵。
　　焚朝真衣等
　　五宫六府，内疏瀹於群迷；九窍百骸，外涤除於诸垢。斯可诣坛听法，谢罪除愆。受禁戒以绝恶根，度威光而识宿命。拔出地户，上生天堂。奉为亡灵，皈依以俟。
　　法事引灵归位
　　咒食仪先於灵位前，设饮食净水香花，供养如仪
　　上香，宣白
　　金饭玉浆，饵之者陟九清之境；交梨火枣，食之者离五夜之乡。非道力之攸资，岂法桥之可度。亡过某灵，奄随逝水，俄历流光。将逢开泰之期，虔备洁馨之荐。敬凭净侣，式按冲科。宣宝偈以加持，演灵章而受记。伏愿魂神不昧，俨若生存。享此斋功，克成妙道。
　　十方救苦天尊
　　结五岳印，祝白
　　奉为亡灵，上资往生天界，念玉清慧命启请咒：
　　稽首冥慧虚无尊，稽首归命重玄主。裁成天地无德称，悉为众生作恃怙，慈济五道转轮魂，哀救三魂地狱苦。皈命金阙天中尊，皈命六度慈悲父，皈命玉清无上真，以离生死长绵绵。出有入虚无所待，能令枯朽变成仙。千劫万劫难一遇，为众广说业因缘。回骸起死永长存，使其形神无变迁。出玉清经。
　　太一救苦天尊众和三声，后相同
　　切闻酆都幽远，地狱昏冥。亡魂欲假於荐扬，宝偈宜先於赞咏。今有净酆都、破地狱法言，即当讽诵。
　　奉为亡灵，上资往生天界，念净酆都破地狱咒：
　　茫茫酆都中，重重金刚山。灵宝无量光，洞照炎池烦。七祖诸幽魂，身随香云旛。定慧青莲花，上生神永安。
　　九幽拔罪天尊
　　既已地狱门开，酆都罢对。随所托化，出离幽阴。今有玉清梵唱、生魂育魄法言，即当讽咏。
　　奉为亡灵，上资往生天界，念玉清云官梵唱生魂育魄咒：
　　灵芝无根，众化之原。中凝七魄，上结三魂。二十四真，出入无门。杳冥之中，恍惚元精。随劫存亡，逐炁而生。外凝混朴，内养七经。五神植华，三台敷荣。紫阙素童，返形归婴。腾云而升，骋雾浮空。中有玉真，号曰神公。左挟无英，右卫白元。玄兽遏后，丹禽拥前。上浮翠盖，下涌金莲。香云凝空，甘露无穷。用之无尽，寻源不终。出玉清经
　　朱陵度命天尊
　　此者魂魄既生，必超天路。炼度形质，浣洒神仪。来赴法筵，受兹供养。尚虑喉颡未通，有诸障碍。今有甘露通真法言，即当讽诵。
　　奉为亡灵，上资往生天界，念甘露通真法食咒
　　功德金色光，微微开幽关。华池流真香，莲盖随云浮。千灵重元和，常居十二楼。急宣灵宝旨，自在天堂游。
　　天尊言此神咒，若亡人，久拘地狱，未遂超生，如闻此咒，即得喉颡开通，无有障碍。自然快乐，饮食甘香。生回向心，绝烦恼业。
　　逍遥快乐天尊
　　元始开图，真经演教，流恩有截，普度无穷，以能广润众生，故名甘露。以能破除业障，故曰法言。今诣灵筵，受沾法食。慈光照烛，惠露沾濡。孔窍既已开聪，神识自当明了。超离五苦，径陟九清。再仗真荃，永充济拔。今有玉清三光无上法言，即当讽咏。
　　奉为亡灵，上资往生天界，念玉清甘露法食咒：
　　稽首仰圆罗，合景揖灵芒。拘魂制七魄，思审定中央。行住礼虚无，寝息宴玄房。饥餐黄蘖花，渴饮琼根浆。神旌命大魔，合体炼真光。复照观太无，恒在空中游。圆通泯波济，真化靡中期。宝眇无终始，行者当明知。寂寥忘理教，应运阐宏规。降道不自昭，要当先所施。会归无二处，随心自合离。出玉清经不可思议功德。众和三声，后同
　　奉为亡灵，上资往生天界，念三光法炁法食咒：以下四咒，出《导引三光九变经》
　　浩晶生法炁，氤氲凝玄中。两曜共澄彻，五纬交相通。三光焕已明，宝气盈三宫。帝乡会九老，咽服百骸丰。金华照光景，身与日月同。念道上圣前，万劫寿无穷。
　　奉为亡灵，上资往生天界，念三光流精法食咒：
　　妙道分一炁，炁中分阴阳。凝化日月星，灿然流三光。九华合九道，八色怡八方。焕烂洞真体，流精归太茫。下生渊泉宫，上列无何乡。纵体复飞迹，忽然都相忘。七宝流精洁，混沌杂华芒。咽服九云散，此乐殊未央。
　　奉为亡灵，上资往生天界，念三光泽婴法食咒：
　　玄绝九炁中，泽婴生太无。郁仪焕旸谷，结璘曜天衢。五星流宝光，斗极回乾枢。飞炁郁勃散，咽御方踟蹰。超迹天宝阶，炼芝服华敷。炁布万神备，举形升太虚。
　　奉为亡灵，上资往生天界，念三光阳玉法食咒：
　　阳玉正真炁，妙真三景分。玄和唱灵音，八会敷琼文。五老宴丹宅，飘飘乘景云。大圣诸天众，驾龙饮玉津。三五定生籍，游戏太上宾。华光朗无际，携手朝帝宸。
　　奉为亡灵，上资往生天界，念九幽往生咒：
　　寒庭多悲苦，回心礼元皇。女青灵宝符，中山真帝书。一念升太清，默诵观太无。功归九幽下，旋旋生紫卢。
　　随愿往生天尊
　　奉为亡灵，上资往生天界，念离苦升天咒：
　　功德不思议，行者生福报。施与法饮食，永生安乐道。
　　弘济无边天尊
　　向来宣演灵章，加持法食。乃玉清秘旨，甘露法言。奉为亡灵，追修净界。以兹善利，遍悉装严。伏愿名记丹台，罪消黑籍。永罢三途之对，径登九老之乡。咽浩炁於元房，饮琼浆於丹宅。庆流门阀，福荫宗枝。上极光明，下穷幽昧。同臻众妙，共证无为。稽首皈依，无极大道。
　　回向　念善
　　右世科有五种名香、六种珍果、七种宝浆、五种宝花、四种香饭，虽本玉清经，然用之无谓，徒为美观，夜晷有限，今悉删去。
　　无上黄箓大斋立成仪卷之二十六竟
　　无上黄箓大斋立成仪卷之二十七
　　太上执法仙士蒋叔舆修
　　科仪门
　　炼度亡灵请降水火醮献仪
　　先以一方器，安坛之西北，以牌书云：南宫太阴水炼池。又以一圆器，安坛之东南，以牌书云：南宫太阳火炼池。预备黄华神水一器、柳木炭火於坛下。至炼度时，铺设醮筵三十六分位，或二十四分位，整办如法讫。道众引法师斋官序立，请斋官上香。
　　荡秽　烧香颂
　　法师上香　祝香　启白
　　具法位臣某上启妙无上帝自然元始天尊，妙有大帝虚皇玉宸大道君，至真大帝万变混沌玄元老君，紫微中天北极大帝，太微南极长生大帝，太一救苦天尊，丹天朱陵大帝，九天自然生神上帝，五灵五老上帝，三十二天帝君，东华木公青童道君，西灵金母元君，度人不死尊神道君，南昌上官长生大帝，度世司马大神好生韩君丈人，南上司月命司录延寿益算度厄上生真君，回骸起死监生大神度命成仙真君，灵宝五师君，三官大帝君，南极九华真人，五岳揔领真君，南陵枢府朱陵火府南昌上宫受炼司真宰，朱陵火府真宰，黄箓院真宰，黄箓炼度、三界应感、合会威灵。伏以洞玄下化，演八门度命之仪；灵宝垂科，着九炼返生之诀。超凌逝爽，拯护幽明。惠覃十方，恩周三界。臣今奉为斋主某，正普荐亡亲某乙　在会众魂崇建无上黄箓大斋，三日三夜。恭祈惠泽，普拔幽途。炼度亡灵，迁升福境。式陈菲醮，祗格真斿。冀殚蝼蚁之诚，少效苹系之荐。仰惟慈造，曲鉴精虔。俯赐恩光，监临炼度。臣与斋官某无任恳祷，仰望恩光之至。谨稽首再拜。
　　上香　请圣照炼度堂圣位请
　　初献　散花法事
　　臣谨上启十方正真三宝无上师尊，北极紫微大帝，南极长生大帝，太一救苦天尊，南昌上官、朱陵火府、炼度上圣高真，三界感应、一切威灵。伏闻太极混沦，莫分於宗祖；真文焕发，普植於神灵。奠位三元，总司万化。得生人道，濯形太阳。离其本真，自取死坏。五行散落，亿劫飘沉。大圣大慈，普济普度。津梁群品，方便多门。开洞阳冶炼之庭，超欲海流吹之识。炼胎返本，证品升倦。今按典仪，宣行炼度。伏乞迂回景曜，昭锡天光。勑三界之真灵，暨大法之官将。化形降炁，领职分司。辅助微臣，颁宣符命。庶使系荐一切亡魂，濯质黄华，炼形流火。恶根断绝，息苦道之轮回；道炁充盈，臻福堂之清浮。臣等无任虔祷之至，炼度表文，谨当宣奏。
　　宣表　上香
　　亚献
　　上启灵宝炼度官君将吏，合会应感，一切威灵。伏闻元始开图，真风远畅。虚皇演教，大法兴行。玉字金书，灵符秘篆。拔死魂於黑府，莹生魄於朱宫。巍巍高尊，落落大范。俾令遵奉，用拯幽冥。法局官曹、仙灵将吏，咸分主宰，具按威仪。宜共赞於玄风，速昭彰於神化。恪遵道旨，开度亡魂。六趣三涂，落阴曹之死录；三化九炼，上天府之生名。礼姑寓诚，仪不及物。惟神克享，用副精祈。无任虔祷之至。
　　上香　终献
　　宣疏
　　上来诚悃，已具敷陈。窃揆真聪，谅垂昭鉴。尘寰嚣杂，荐献乖疏。不揣凡微，乞从矜宥。尚祈慈造，大霈天恩。证度亡魂，圆成善果。上广大道好生之德，下副弟子皈命之诚。谨启
　　焚钱马同表文，化之
　　回向念善
　　建立水火池道众法事，引法师至水火池，请降真水真火。师行火池法，步南斗火铃罡，至火池
　　众诵隐语
　　师至火池，罗周十二位。用开放流通法，念争天地咒一遍，噀水一口，吹池中。依法行持毕，念建火池咒
　　太上有敕，赦罪度生。六趣三涂，皆睹光明。建立火池，次第而升。各随果报，悉获超生。急急如上帝敕。
　　存朱陵烈火流金，自火池东南角流入。炎炎金碧焰发，取午炁三口，吹入池中
　　执真火合同符，掐降真火诀。寅勒至午
　　默咒曰
　　炎神炎神，朱雀飞腾。神火一下，上按丙丁。烈火神女，手把帝锺。三昧真火，速降朱陵。吾奉南极长生大帝律令勑。取午炁吹符，焚於火池中
　　再密咒曰
　　南阎洞浮，流火之庭。玉眸诜诜，流火之膏。刀利禅猷，婆泥灵童。流火之质，玉眸真容。升入福堂，洞阳之宫。
　　师再面东，取当日太阳真炁，吹之
　　次指挥掌火池使者、炼度官童将吏、日中阳精，速降池中伺候，引亡魂等，入火池，依法冶炼身形。疾疾
　　存流火神庭，方广无边。上有朱陵火府，楼阁森然。庭中火金碧色，焰末皆有火铃
　　师行水池法，步北斗玄枢罡，至水池
　　众诵隐语
　　师至水池罗周十二位。用开放流通法，默念净天地咒一遍，噀水一口，吹池中。依法行持毕，念建水池咒
　　太上有勑，赦罪度生。六趣三涂，皆睹光明。建立水池，次第而升。各随果报，悉获超生。急急如上帝勑。
　　存天河东井之水，自水池西北角流入，湛然澄清。取西北炁一口，吹池中
　　执真水合同符，掐降真水诀。申至子
　　默咒曰
　　太阴太阴，玄武之精。神水一下，上按癸壬。天真玉液，上清华房。元始老君，好生韩君。灵根真水，速降枢府。吾奉北极紫微大帝律令勑。取北炁吹符，沉水池中
　　再密咒曰
　　洁池无镜，神龙之渊。运东井华，以涤幽魂。揽兹运容，太和之津。玄和玉女，灌之于神。魂神澄正，道炁长存。
　　师面西，取当日太阴真炁，吹之次指挥掌水池使者、荡形官童将吏、月中黄华灵根，速降池中伺候，引亡魂等，入水池，依法濯质荡形。疾疾
　　存天河东井，方广无边。其水清净光明，上有天府，楼阁森然。次法事，至炼度所
　　上清南宫水火冶炼度命仪
　　道众序立炼度所
　　法师诣坐，祝香
　　返生灵香，飞烟结篆。诸天诸地，氤氲普徧。委气聚功，亡魂受炼。一切含生，俱登道岸。
　　具法位臣某焚香上启三清三境、十极十华、太一救苦天尊，九天生神上帝，三省五府真宰，南陵枢府、朱陵火府、南昌上宫，灵宝炼度，合会圣真仙众，三界内外应感威灵。臣闻大道流形，肇分於一炁；真阳开化，普植於万灵。泽溥幽明，惠均生死。惟业缘之报对，致神爽之沉沦。匪仗真功，莫超生界。琼宫大圣，金阙玄尊。开冶炼之门庭，着迁神之品格。俾令遵奉，拯济沉迷。臣今伏为某官某，正普荐亡亲某乙　在会众魂崇建无上黄箓大斋。乞按冲科，宣行炼度。伏愿霄舆降监，天仗迂临。号召灵司，宣通符命，回骸起死，监真度生。普令受炼之死魂，成沐重玄之慧泽。臣无任虔祷之至。
　　次吟法事
　　敷座法师凝神，存想天门。祥烟瑞炁，云彩霞光，炫耀心目。三宝慈尊，青玄上帝，诸天上圣，炼度真众，赫爽下临
　　法师召神
　　谨召灵宝大法局中，执职灵官功曹、金童玉女、炼度真官仙吏，掌水池火池使者，丹天左右侍卫大将军，火铃灵童、九光童子、黄华玉女，东井玉女，度魂主吏，聚魂功曹摄魄将军，炼度使者，混元十二炁化生大将军，飞元聚灵召神诸使者，六丁六甲诸大将军，金童玉女，受炼司直日神将功曹，黄箓院功曹，火府神兵，泰山五道社令，城隍土地等神，来诣坛所。今奉道旨，炼度死魂。尔等威神，疾速恭依元教，摄召正普荐亡亲某乙　在会众魂并赴灵坛，恭受炼度。各为分司聚炁，和合形神，炼质凝真，登仙悟道，一如流火律。
　　存前件官吏，威仪严整，罗列左右。受度众魂，俱在坛下。
　　三界通化天尊
　　次火炼
　　执真火合同符，宣降真火咒掐午文
　　天中之灵，日月居通。甲乙炁令，五行旺克。八景玉音，守形直符。招灵致真，摄魂符使。闻吾呼召，速降通灵。承符奉令，辄莫容情。急急如长生大帝勑。取午炁吹符，焚火池中
　　再密咒曰
　　南阎洞浮，流火之庭。王眸诜诜，流火之膏。刀利禅猷，婆泥灵童。流火之质，玉眸真容。升入福庭，洞阳之宫。取当日太伤炁吹之
　　谨请炼度真人，九光童子，火铃灵童，炼度司仙众，引某人灵魂，赴火池受炼。存变并如初
　　火炼丹界天尊
　　执火府隐文，宣火炼大咒风火诀
　　南方之君，赤帝之精。荧惑使者，丙丁将军。朱雀炎神，赫赫阳精。五行造化，万物发生。天帝有勑，使者须听。摄召亡魂，或言姓名。炼度真形。急急如长生大帝勑。离火吹符，宣符文毕，焚火池中
　　执火炼符，祝曰
　　谨请主火大将军赵仲明，掌火池使者，速降真火，炼度幽魂。疾疾。取南方火炁三口，运自己火炁三道，相交吹入符，焚火池中
　　玉眸炼质天尊
　　次法师为亡魂，摄召化生十二炁
　　执召一炁大将军符，祝曰
　　谨召长生大帝君，一炁六元运阳化阴大将军杨元光、从官符吏等，为亡魂，摄降肾水少阴之炁。焚符，存至吹所度之魂中
　　次执生肾符，祝曰
　　谨请肾神玄冥君，字育婴摄黑。子文北炁吹符．焚之，吹所度亡魂
　　执召二炁大将军符祝曰
　　谨召长生大帝君，二炁七变混景大将军丁忠、从官符吏等，为亡魂，摄降心火少阴之炁。焚符，存至行持如前
　　次执生心符，祝曰
　　谨召心神丹元君，字守灵摄赤。午文南炁吹符，焚之
　　执召三炁大将军符，祝曰
　　谨召长生大帝君，三炁八回合元大将军丁迁善、从官符吏等，为亡魂，摄降肝木厥阴之炁。
　　次执生肝符，祝曰
　　谨召肝神龙烟君，字舍明摄青。卯文震炁吹符，焚之
　　执召四炁大将军符，祝曰
　　谨召长生大帝君，四炁九光会灵大将军陈志元、从官符吏等，为亡魂，摄降肺金太阴之炁。
　　次执生肺符，祝曰
　　谨召肺神皓华君，字虚成摄白。酉文兑炁吹符，焚之
　　执召五炁大将军符，祝曰
　　谨召长生大帝君，五炁十合阴阳大将军王先之、从官符吏等，为亡魂，摄降脾土太阴之炁。
　　次执生脾符，祝曰
　　谨召脾神常在君，字魂停摄黄。中指中文上方炁吹符，焚之
　　执召六炁大将军符，祝曰
　　谨召长生大帝君，六炁十一变灵大将军张同、从官符吏等，为亡魂，摄降膀胱太阳之炁。
　　次执生膀胱符，祝曰
　　谨召膀胱神太虚君，字传送摄苍。艮文东北炁吹符，焚之
　　执召七炁大将军符，祝曰
　　谨召长生大帝君，七炁十二运化大将军李渊，从官符吏等，为亡魂，摄降小肠太阳之炁。
　　次执生小肠符，祝曰
　　谨召小肠神太虚君，字水谷摄陵红。坤文西南炁吹符，焚之
　　执召八炁大将军符，祝曰
　　谨召长生大帝君，八炁十三阳光大将军申孚、从官符吏等，为亡魂，摄降胆腑少阳之炁。
　　次执生胆腑符，祝曰
　　谨召胆神龙曜君，字威明摄碧。巽文东南炁吹符，焚之
　　执召九炁大将军符，祝曰
　　谨召长生大帝君，九炁十四运度大将军周自然、从官符吏等，为亡魂，摄降大肠阳明之炁。
　　次执生大肠符，祝曰
　　谨召大肠神太冲君，字治和摄绿。乾文西北炁吹符，焚之
　　执召十炁大将军符，祝曰
　　谨召长生大帝君，十炁十五成阴变阳大将军章修、从官符吏等，为亡魂，摄降胃腑阳明之炁。
　　次执生胃符，祝曰
　　谨召胃神灵元君，字太仓摄紫。中指中文上方炁吹符，焚之
　　执召十一炁大将军符，祝曰
　　谨召长生大帝君，十一炁十六三景混成大将军王卓立、从官符吏等，为亡魂，摄降三焦少阳之炁。
　　次执生三焦符，祝曰
　　谨召三焦神罗列君，字玄液摄白。艮文东北炁吹符，焚之
　　执十二炁大将军符，祝曰
　　谨召长生大帝君，十二炁十七阴阳合灵大将军郑明、从官符吏等，为亡魂，摄降心胞胳厥阴之炁。
　　次执生心胞胳符，祝曰
　　谨召胞胳神赤珠君，字灵运摄绿。卯文震炁吹符，焚之
　　次祝曰
　　灵宝符命，炼化亡魂。五脏六腑，胞胳根源。华精徧布，悬澍丹田。玉音摄炁，灵风聚烟。三景洞彻，万神齐仙。九光焕耀，注化自然。千和万合，上登玉天。急急如长生大帝勑。
　　太清灵变天尊
　　执五帝玉司真炁符，祝曰
　　准上帝勑，谨召青帝直符区更生、赤帝直符祝昌中、黄帝直符玉真、白帝直符辱曲正、黑帝直符尹丰。奉为亡魂，请降安宝华林青牙之炁，梵宝昌阳朱丹之炁，玉宝虚玄黄庭之炁，七宝金门明石之炁，朔单郁绝玄滋之炁。依科炼度，炼质变仙。
　　默诵五帝秘讳，取五方炁吹符，焚火池中，叩齿五通，祝曰
　　黄中理炁，元生自尊。冑腑幽通，保胎长存。白元公子，桃康保神。养育朱丹，长生神仙。得与大帝，飞升九
　　天。急急如长生大帝勑。取五方炁，吹所度亡魂
　　朱陵度命天尊
　　执火炼变仙符，诵丹天火炼大咒勑
　　炎精二神，三台流光。炼胎易质，魄炼魂更。秽炁殂落，乘烟飞扬。阴炁消释，阳炁混康。精神益壮，洞入火乡。混合九炁，总炁虚皇。昊天有勑，流金霐芒。九玄焕落，贞利无疆。急急如长生大帝勑。
　　火炼成真天尊
　　执元君炼身符，咒曰
　　炁化成人，尸变入玄。三化五炼，升入九天。九天之劫，更度魂神。受化更生，得为真人。急急如长生大帝勑。取五方炁吹符，焚火池中
　　度人无量天尊
　　执合形变形成形大将军符，祝曰掐都召诀
　　谨召长生大帝君，化灵合形大将军、凌飞运灵变形大将军蒋真，度灵成形大将军田师文，从官将吏。飞行变化，助吾真灵。摄降生炁，奉为亡灵，全形育质。祖炁吹符，焚火池中
　　再咒曰
　　磨真，袜腊，红杏，墨黑，灵宝，急急如长生大帝勑。取五方炁，吹所度亡魂
　　兴生，独隶，可韩，功都，聚魂，急急如长生大帝勑。取辰卯寅三方炁，吹所度亡魂
　　次依宝经行持，念大梵隐语取四方炁，吹所度亡魂，存亡魂出火池中，貌如婴儿，身有阳光，洞彻目前
　　火池使者将军，承行官吏，速押所炼亡魂，赴水炼坛所。
　　随缘赴感天尊三声
　　次水炼
　　执真水合同符，宣降真水咒：
　　太玄之一，八景同灵。五老秘讳，日月运明。璇玑运转，十干五行。八史通灵，招神召真。开吾呼召，速降威灵。承符奉命，辄莫容情。急急如长生大帝勑。取坎炁吹符，焚水池中
　　再密咒曰
　　霐池无镜，神龙之渊。运东井华，以涤幽魂。揽兹迎容，太和之津。玄和玉女，灌之于神。魂神澄正，道炁长存。取当日太阴之炁，吹之
　　谨召炼度真人、黄华玉女、东井玉女、炼度司仙众，引某灵魂，赴水池受炼。存变如法
　　清净度魂天尊
　　执洞明丹阳炼度符，宣丹阳炼度大咒荡形诀
　　龙汉荡荡，无形无名。渺渺亿劫，皇道开清。神灯朗耀，九魂吐精。玉虚澄辉，太霞高明。元始开化，诸天齐临。三元导养，二象摄生。已度者度，未成者成。已死即化，已枯即荣，蠢动蛸飞，一切冥灵。怀胎含孕，咸得受形。亡者命过，魂归三清。魄受炼度，南宫变形。今日大吉，皆得光明。五帝鉴映，普告万灵。天地神祇，及诸河源。五岳四渎，并诸名山。洞玄洞虚，洞空洞仙。无极大圣，至真尊神。无极无穷，普监度生。地根断绝，玄都记名。众神并映，一切咸听。急急如长生大帝勑。坎炁吹符，沉水池中
　　执水炼符，祝曰
　　谨请主水大将军王□，掌水池使者，速降真水，炼度亡魂。取北方水炁五口，运自己肾炁五道，相交吹入水池
　　黄华荡形天尊
　　取飞元聚灵召神符、九阳真炁符，
　　祝曰
　　谨召长生大帝君，飞元聚灵召神飞仙使者杨欣之，飞精使者王容，飞云使者张起，飞魂使者富公弼，飞魄使者丁逢，飞光使者陈普，直仙使者时申，直真使者黄简，直灵使者路显等，从官符吏，飞行变化。奉为亡魂，摄降高上玉清天、混溟琏瑝之炁，泛华紫微之炁，玉娄凤车之炁，中女辟邪之炁，太皇微延之炁，化真白赣之炁，绛实子光之炁，天真命仙之炁，太皇寂玄之炁。依科炼度，返魂生神。取祖炁吹符，宣符文毕，焚水池中
　　祝曰
　　三天育胎，九炁结神。上化玄丹，下转变仙。二象交降，以成尔身。六脘琼秀，九府纳真。十二结节，各各绝根。荡除秽炁，五灵敷陈。玄女吐精，炼化光鲜。金仙翼灵，玉华结篇。记名青宫，长保帝宸。急急如长生大帝勑。
　　好生度命天尊
　　执灵宝九炼符，祝曰
　　准上帝勑，谨召疾除罪簿司，断地逮役司，度上南宫司，飞空五户司，受炼更生司，仙化成人司，过度三界司，飞升太空司，普度无穷司灵官仙吏。奉为幽魂，请降胞命元第一天元一黄演之炁，胎命元第二天洞冥紫户之炁，魂命元第三天长灵明仙之炁，命元第四天砀尸冥演由之炁，脏腑命元第五天五仙中灵之炁，灵府命元第六天高真冲融之炁，元府命元第七天高仙洞芨之炁，华府命元第八天真灵化凝之炁，岳府命元第九天自然玄照之炁。依科炼度，度命登真。
　　默诵上帝秘讳取祖炁吹符，焚水池中，叩齿九通
　　祝曰
　　郁单凝灵，禅善保神。梵监凝炁，骄乐会真。寂然安藏，梵宝生津。化应流景，高虚曜神。无结无爱，列名帝篇。阴阳会神，三万六千。二炁交映，内保三田。克登圣品，与劫同年。流云玉軿，来侍帝轩。策龙骂景，高升九天。急急如长生大帝勑。取祖炁吹符，宣九炼符文，焚水池中。取祖炁，吹所度亡魂
　　九天称庆天尊
　　执石景水母玉精符，诵束井大咒曰
　　东井黄华，石景玉精。飞玄水母，金体玉津。滔滔源源，不竭池亭。九龙灌炼，三光垂精。仙人吐润，炼度魂灵。内外朗彻，表裹洞清。百关九窍，元炁滋荣。五脏六腑，万神自生。胎胞结节，随水开扃。死炁断绝，恶根沉沦。我今炼化，死骸生魂。反故改貌，玉体金容。变化炼秽，飞升紫庭。急急如长生大帝勑。取坎炁吹符，沉水池中
　　高真妙果天尊
　　执神府炼身符，咒曰
　　已枯复荣，已灭复生。得生上天，更禀太灵。九天之劫，反复胎婴。秽累荡灭，白尸反生。急急如长生大帝勑。取五方炁吹符，焚水池中
　　金阙化身天尊
　　执金液炼形符，吮曰
　　金液炼形，与道合真。开明三景，是谓天根。无幽无极，无始无穷。元皇九丑，灵魔降宫。紫云飞天，身乘六龙。火上水下，流入三宫。神居阳明，大道自通。急急如长生大帝勑。取玄炁吹符，焚水池中
　　转轮圣王天尊
　　执分形炼形养形大将军符，祝曰
　　谨召长生大帝君，丹灵分形大将军孙庚，上灵炼形大将军富盛，紫灵养形大将军张告真，从官符吏，飞行变化真灵，摄降生炁。奉为亡魂，受化更生。祖炁吹符，焚水池中
　　再咒曰
　　墨黑，袜腊，灵宝，红杏，磨真，急急如长生大帝勑。取五方炁，吹所度亡魂
　　兴生，独隶，可韩，功都，聚魂，急急如长生大帝勑。取寅卯辰三方炁，吹所度亡魂
　　随愿往生天尊
　　焚灵宝登真度命出离生死符，
　　咒曰
　　玉清赤书，上通紫庭。天慈赦宥，三界冥灵。十方世界，九幽罪魂。亿曾万祖，苦爽游精。削除罪簿，落灭恶根。速赴生方，炁识闲宁。上登天堂，澄质炼神。超离五苦，真心洞明。荡除阴翳，入道升真。急急如长生大帝勑。焚符，取祖炁吹池中。存亡魂，身有玉光，莹然明净，形容端俨，仙衣可爱
　　宝华圆满天尊
　　师默诵度魂咒
　　兴生，独隶，可韩，功都，保魂，应魂摄。
　　次法师焚召丁甲金童玉女大将军符
　　向来炼度，功德已周。谨召六丁六甲大将军，金童玉女，速押所炼亡魂，各整形仪，恭诣上帝御前。祗谢天恩，受戒传符，登真度品。法众虔诚，请行迎导。
　　次法众讽隐语，引魂朝谒
　　次下座
　　无上黄箓大斋立成仪卷之二十七竟
　　无上黄箓大斋立成仪卷之二十八
　　太上执法仙士蒋叔舆修
　　科仪门
　　灵实大斋传授戒符升度亡灵仪
　　先令斋家别灵。次当职道士祝白起灵，引旛至说戒所。
　　道众序立
　　法师诣坐，上香
　　祝香
　　一炷道德香，愿彻三境路。天尊大慈悲，宣演秘密语。拯拔诸亡灵，法桥当早度。普愿九幽魂，同离三涂苦。
　　今日道场清净，大众同运诚心，奉为斋官、亿曾万祖、受度亡灵，一心皈命，虔诚奉请太上无极至真大道玉京金阙三宝帝师、十极九霄诸天大圣、日月星宿璇玑玉衡三元四始四司五帝、神乡幽岳泉曲罗酆当界神祇、灵官典吏，三界应感，一切威灵。愿赐慈悲，俯垂降鉴，证盟功德，传授戒符。庶令九夜之沉魂，获证三乘之真果。
　　举智慧颂第三
　　法师敷座
　　洞玄妙戒，灵宝玉符。上保国祚於升平，下超苦魂於浩劫。威禁至重，神力难思。今对道前，依科传授。尚虑亡灵，夙迷真道，受此轮回。先当普宣法音，开明王性。俾令悟解，得离冥途。谨按经云，三界众生，本无流转。纯一道炁，初无生灭觉晓。闻知之性，亦未尝分。来无其始，去无其终。俱涬大梵，无内无外。而一切有生，自从感形能知以来，色相归目，声相归耳，香相归鼻，味相归舌，悟相归心，欲相归体。饥食渴饮，寒衣热袒，陷於境累，溺於根尘，劳於嗜好，缚於执想。日将月就，恶根不消。生死大轮，未尝暂息。或生天上，或在人间，堕地狱中，受一切苦。几经沦化，未获解脱。不知大道胜缘，本於何处。神炁精血，始於何化。性命生灭，竟从何来。设为天人，寿亿千万，不明道本，不识至真。劣尔长生，复当退堕。以是因故，高上真王，流出清净光明、最上法宝，兴立大教，普度天人。今为宣扬，所宜谛听。击静一声昔我元始天尊，以一法身，胎养道体，而后溟涬成空。空久生有，故诸生命，忽尔自生。生本无体，自空立象。因象成形，明识来居。妄为生想，生想立已，执妄为我。背悟为明，明为暗对。明暗相持，水火形见。於是分为五物，假为五形。递相凌夺，互为流转。木为仁爱，火为明察，土为信厚，金为刚决，水为智数。内化五形，是为五藏。着成五见，总为六根。情境支连，重迭为对。遗失元始混洞赤文无上上真一精妙道，认客为主，生情害性，以知乱心。结爱为根，结想成业。故有种种受生，种种灭尽，种种果报，种种因缘，种种天乐，种种冥苦。如是颠倒，不自觉知。生死去来，浩劫不息。击静一声坐下四众，受度亡灵，试观天地之内，所有世界，无极边际，不可推量。天左地右，随运南北，如是运转，其孰主张。自非至神，不能迁易。神无方体，见於事物。犹如人身中蕴性命，尸卧不动，便如无生。若起行步，音声语言，方知神化性命，潜隐显於动作。谕於至神，亦复如是。神若不生，何有性命。性命之名，神之异号。在人身中，复是何物，作何体状。若认起居动作为神，则今死者，应无神理。而死亡之人，出为祟疠，形见光影。或去世积年，忽尔附着所见亲旧，论忆往事，悉如平生。端知此神，长在不灭。生神无生，灭亦无灭。与道为一，肇於变化。或处天堂，或入地狱。若乐二涂，神无变改。假使上升天堂，受无极乐。或入地狱，镬汤火然，万劫长夜，受无极苦。惟是受业识神，罪魂尸魄，受此业报。於汝元神，有何荣悴。是故当知，太上元始，中黄正道，分判天地，制法君臣，蕴灵太虚，神化生育。太空无相，不见其情。中有至神，独运神化。神虽无间，炁则万涂，起於升降，分为暗明。两半既成，阴阳乃定。阴阳合德，遂立生根。根茂枝繁，生子为种，递相变化，各不相知。欲求其知，了不可得。知即非道，道离所知。三界之内，一切有生。未出阴阳，不断生死。生生变易，极於自然。以知求道，去道弥远。观此出生无量变化，皆从太空神炁，生化灵妙而有。试观汝身，禀此元命，从劫至劫，舍身受身，数不可计。生虽万变，而所以为汝者，未尝迁也。绵绵若存，自古及今，其道不息。故我教中，令知空非顽空，内陶神化。生道不绝，为道根本。以此养生，生无穷期；以此处物，物无尽相击静一声。受戒弟子，於此妙义，有此悟解，即识道真。离业根尘，绝轮回道。若未契此，吾当为汝，授三皈依，说九真戒，以为梯凳，用作津梁。今用宣传，所宜尊奉。
　　唱人各恭敬
　　宣告亡灵，第一皈依无上道宝，十方上圣太上三尊，亿劫度人，先天演教。慈悲广救，普济群生。玉相金容，分形变化。影随响答，善应无穷。此世他生，常当信礼。
　　举道宝颂
　　稽首皈依道，大罗元始尊。愿以是道力，开度此亡魂。和往生神仙界。
　　宣告亡灵，第二皈依无上经宝，十方世界，宝藏灵文，玉字金书，龙章凤篆，三十六部，万八千篇。指引沉迷，超登道岸。消愆灭罪，得道成真。此世他生，常当信礼。
　　举经宝颂
　　稽首皈依经，龙章凤篆文。愿以是法力，解悟此亡魂。和往生神仙界。
　　宣告亡灵，第三皈依无上师宝，玄中上圣灵宝三师，正一真人，三天教主，十方世界，得道神仙。传法授经，开度群品。是真父母，是大医王。此世他生，常当信礼。
　　举师宝颂
　　稽首皈依师，灵宝众慈尊。愿以是神力，拯拔此亡魂。和往生神仙界。
　　亡灵等众，皈依无上正真三宝已竟。当为宣说，九真妙戒，消释众苦，迁升九天。应当一心，谛听谛受。
　　慈悲说戒天尊
　　第一戒者敬让，孝养父母。
　　第二戒者克勤，忠於君主。
　　第三戒者不杀，慈救众生。
　　第四戒者不淫，正身处物。
　　第五戒者不盗，推义损己。
　　第六戒者不嗔，凶怒凌人。
　　第七戒者不诈，谄贼害善。
　　第八戒者不骄，傲忽至真。
　　第九戒者不二，奉戒专一。
　　如上妙戒，并是元始天尊，金口演说。普为一切，灭诸恶根。今依玄科，对圣传授。仗此九真之力，永辞五苦之殃。上升朱宫，超登紫府。伏愿侍经玉女、护戒灵童、飞天神王、巨天力士，遍下十方无极世界、九幽地狱之中。二十四曹、三十六府，当与亡过某削名黑簿，灭罪阴关。开长夜之泉扃，指无为之道路。九霄宫内，常为游宴之方；八极天中，依作逍遥之界。所有金箓白简、玉券宝符，恭对道前，次第宣告。
　　告长生符法师存天门，豁开祥光，瑞彩眩耀。心目玉京金阙三宝上帝，御於宝座，侍卫俨然。上帝勑命金童玉女，捧符简，乘金光，自天门降，执简叩齿三通，依法念散形咒，取炁吹符讫。然后宣告文讫，封简
　　度简颂
　　宣九天宝诰
　　宣长生度命金箓
　　师祝曰
　　当愿亡灵，受持之后。断地逮役，受炼更生。永度三涂、五苦八难，超凌三界，逍遥上清。咒毕，结旛上。
　　宣升天券告文宣毕，法师分券为二。以右一半结旛脚，以左一半，封函如法，召当日功曹发去
　　发保举状依法，召十方飞天神王，存至发去
　　祝曰
　　伏闻，长生大圣飞天神王，契灵宝之内音，承元始之付嘱。天人同会，当始青之上方；山岳吞烟，值赤明之初劫。倾光回驾，监真度生。愿赐慈悲，同垂降鉴。赍元始之符命，赦北都之罪魂。俾亡灵某以时刻而升迁，咸计日而受度。不经地狱，身有光明。逍遥劫刃之台，永处福堂之界。某无任虔祷之至。
　　依次第，宣保举状
　　普告三界，历关诸天。勑制地祇，元始符命。宣状毕，以金钱一就焚化。
　　师祝曰
　　伏请飞天神王、飞天使者吏兵，一如昔日，始青天上，浮黎法会之中，不忘元始教戒之言。俯鉴斋主，虔诚之祷。俾亡过某灵，死魂受炼，仙化成人。生身受度，劫劫长存。福留后裔，庆及家门。一切有情，同登道岸。
　　无量度人天尊
　　真经妙戒，玉券宝符，乃三洞之秘荃，演九天之胜范。指迷超悟，证道成真。尚虑无所依凭，有妨升度。今为亡灵，告盟众圣。出给牒文，善自赍持，用为身宝。
　　次宣功德牒宣毕
　　祝曰
　　当愿亡灵，执牒为据。地司永消罪录，阴府更不拘留。天上人间，随果超化。
　　举北帝颂
　　向来传授戒符，种种功德，并已周圆。伏愿亡灵受持之后，书名紫策，度品朱宫。佩宝诰以朝真，礼虚皇而受记。超神仙果，达快乐乡。以今再为亡灵，斩灭三尸，飞度五户。庶得形神俱妙，与道合真，升度有期，各宜珍重。
　　法师行持，召神
　　谨召玉清灵宝赫奕仙曹，落灭地狱恶道灵官，落灭下鬼恶道灵官，落灭畜生恶道灵官，飞度色累户灵官，飞度爱累户灵官，飞度贪累户灵官，飞度情累户灵官，飞度欲累户灵官。请诣道前，祗承符命。奉为亡灵某魂，一依太真之科，斩绝尸根。俾三恶之消灭，飞度业累，获五道之开通，度越风刀。超升天府，解形遂变，流景上清，元始玉符，谨当宣告。
　　宣三涂五苦符命告文每宣一符毕，即以钱纸焚符於幡下
　　恶根断绝，免五道之飘沉；苦累蠲消，超六尘之清净。魔王监举，无拘天门，再请仙童，同加引导。
　　请五方童子
　　奉请东方青灵启道童子，手执青莲花，接引此亡灵。和往生神仙界。
　　奉请南方丹灵启道童子，手执红莲花，接引此亡灵。和往生神仙界。
　　奉请中央元灵启道童子，手执黄莲花，接引此亡灵。和往生神仙界。
　　奉请西方皓灵启道童子，手执白莲花，接引此亡灵。和往生神仙界。
　　奉请北方玄灵启道童子，手执碧莲花，接引此亡灵。和往生神仙界。
　　十极神乡，既疾除於罪簿；五灵童子，将不滞於仙游。逍遥碧落之天，宴息清华之馆。亲朝元始，歌谣洞章。不堕轮回，永遵玄妙。所宜恭肃，祗谢天恩。稽首归依，无极大道。
　　逍遥快乐天尊引灵至大道前，法师引亡灵同谢恩
　　有生苦相，受报轮回。上圣恩光，垂慈方便。着威仪俯仰之格，拯幽夜沉冥之魂。亡过某灵，因建斋功，获参坛陛，闻经听法，涤罪除愆。已濯质於黄华，复炼形於流火。传符授戒，受化更生。仰勤真驭之下临，克俾死魂之受度。天地大德，孰报罔极之恩；蝼蚁微诚，当识谢生之所。亡灵某等，仰谢天恩，稽首再拜
　　举灵书，引魂至焚燎所
　　法师回向，谢过
　　臣肃建瑶坛，宣行宝范。仰祈真造，开济亡魂。以今度品功圆，生尸事毕。惧不明於科典，及有犯於威仪。考对三官，书愆九府。敢希恩佑，俯赐赦原。云车旋返於琼都，羽盖复升於绛阙。驰心清汉，注想层霄。更乞洪私，益施妙阴。万方清晏，大道兴行。一切含灵，咸登妙果。臣无任瞻望圣真，谢罪乞恩之至。
　　法师三礼出，至焚燎所行持，召金龙驿吏，读关子，发长生符
　　法桥大度天尊引魂度桥
　　宣升度法桥咒
　　天尊智慧，大道慈恩。九光阳炁，变化曲虹。长蜺千丈，金碧万重。下入开光，上登朱陵。法桥济度，普度无穷。平地升霄，径赴天门。各严形仪，步桥登空。改洗旧志，永劫无终。
　　送灵举三清乐，焚化符简经幡冥财等
　　举焚简颂行超度法，师默咒曰
　　魂神澄正，万炁长存。不经苦恼，身有光明。功满德就，逍遥上清。咒毕，再默念化生咒。
　　兴生，独隶，可韩，聚魂，功都，聚魂。急急如上帝勑。
　　默诵化牒咒
　　火铃炎炽，上下八方。万神侍卫，永断不祥。急急如丹天火铃律令。存火铃满地，烜赫如日，亘彻天地。受度灵魂，乘金光升天而去。
　　宣普度荐魂咒
　　灵宝功德，无量度人。元始符命，释赦罪根。长生回尸，九炼生形。妙戒防非，三界超凌。随劫轮转，逍遥上清。功圆果满，上朝帝君。福流后裔，庆及家门。好去好去，无忘道恩。
　　宝华圆满天尊
　　上来开度，无量功德，并已周圆。仰凭净众，为上因缘，念大圣元始天尊、太上大道君、太上老君、太一救苦天尊、十方救苦天尊、九幽拔罪天尊、朱陵度命天尊、法桥大度天尊、火炼丹界天尊、金阙化身天尊、转轮圣王天尊、随愿往生天尊、逍遥快乐天尊、大慈大悲救苦真人、大慈大悲大慧真人、大慈大悲拔罪真人、大慈大悲拔度真人，不可思议功德。
　　奉为斋官，功圆德就。集福消灾，念紫清降福天尊、消灾解厄天尊、延寿益算天尊、福生无量天尊、八卦护身天尊、九宫捍厄天尊、宝华圆满天尊，不可思议功德。
　　右世科度灵，有斩三尸、度五苦门仪，盖本上清洞真部元始谱录太真玉诀云。夫学上法，宜遣诸欲。落灭恶根，道自然降，仙自然成。当篆变景，流光玉文，依文施用。即度三涂五苦符是上尸符，青书玄素。中尸符，黄书白素。下尸符，白书白素。色累门符，墨书白素。爱累门，白书白素。贪累门，赤书白素。华竞门，青书白素。身累门，黄书白素。其斩上尸符，弟子着头上，中尸心中，下尸及五苦符并着两足。於三恶门下，北向衔刀，请一杯清水，以面临水上。师於弟子后，叩齿九通而咒之。即世科，上尸青欲、中尸彭质、下尸彭娇三咒是也。每度一门，师取所衔刀，以绕弟子头，结九过。取所卷玉符，埋於门下，以水灌之而去。五苦门一同本经，无咒。今宗坛受上清宝箓，则为之太上符法。虽云神化无方，济生亦可度死。然斩三尸咒，用於亡者，其间未免有窒碍处。而科文又极其鄙俗，今删去。所是落灭三恶、飞度五户灵官，自属玉清灵宝大法，随诀召降。若今宣通符命、开度亡魂，则於理为可行。又世科五苦狱，名亦与经文不合。往往因三涂五苦经云，刀山剑树、铜柱镬汤、摙汲溟波，是名五苦，迁就入科也。然三恶五道门及流景玉符，既出太真玉诀，要当悉依经文施行，方为尽善。五苦轮灯亦同。
　　无上黄箓大斋立成仪卷之二十八竟
　　无上黄箓大斋立成仪卷之二十九
　　太上执法仙士蒋叔舆撰
　　科仪门
　　炼度幽魂醮献仪
　　先於炼度所或大道前，铺设醮筵三十六分位或二十四分位。周备毕，道众斋官请法师行事
　　荡秽　上香　烧香颂
　　法师对圣启白
　　具法位臣某焚香，上启大罗玉清无极无上至真大道元始天尊，太上大道君，太上老君，北极紫微大帝，南极长生大帝，朱陵大帝，太一救苦天尊，九天生神大帝，二十二天帝君，东华木公、西灵金母，护魂侍魄、养炁通血、中主五帝真君，日君月君，北斗七元君，南斗六司君，灵宝五师君，三省五府真宰，南昌上宫长生大君韩君司马，回骸起死君，无量度人君，度命成仙真君，南极九华真人，玉清元始法师，太极左仙公，五岳总领真君，南陵枢府、朱陵火府、南昌上宫黄箓真宰，灵宝仙曹、追摄炼度官君将吏，北阴酆都大帝，五岳圣帝，水府扶桑大帝，岁德尊神，社令城隍，五道土地，三界应感，一切威灵。臣闻，教阐紫清，开八门而拯度；经传碧落，宣九炼以返生。普为沉沦，济诸苦恼。涤除罪垢，炼化生方。臣谬以下愚，叨传上法。身滥司於济度，职敢怠於宣誊。今据斋主某，正荐亡亲某人　普荐在会众魂开建无上黄箓大斋，三昼夜。普设九泉六道，清净无碍夜斋，护度灵仪，迁升道境。爰备苹蘩之荐，少殚豺獭之诚。伏乞真圣监观，仙灵降格。迂回景驭，大沛天恩。俯赐威光，监临炼度。臣与斋官某等无任虔请，仰望恩光之至。谨稽首再拜。
　　上香　降真
　　具法位臣某诚惶诚恐，稽首再拜。奉请无上至真三宝上帝，北极紫微大帝，南极长生大帝，朱陵大帝，太一救苦天尊。恭望天慈，应感分辉，垂慈降鉴。谨上请九天自然生神上帝，五老五帝君，三十二天帝君，木公金母，日君月君，北斗七元星君，南斗六司星君，灵宝五师真君，四圣真君，三省五府真君，元始法师，太极仙公，南昌上宫长生大君，南上朱陵火府君，南宫度命君，韩君司马，炼度成仙真君，南极九华真人，回骸起死监生大神，飞天神仙，五岳总领真君，南陵枢府、朱陵火府、南昌上宫黄箓院真宰，北阴玄天酆都大帝，五岳圣帝，水府扶桑大帝。伏望圣慈，垂光下降。谨上请灵宝自然至真无量度人真君仙吏，丹天左右侍卫大将军，灵宝赫奕仙曹天将大神，九炼真司灵官仙吏，混元十二炁化生大将军，南昌掌水池火池使者，主水主火大将军，飞元聚灵诸使者，六甲六丁诸大将军，金童玉女，火铃灵童，九光童子，黄华玉女，东井玉女，炼度真人，炼度使者，炼度神将，炼度功曹，炼度合会主执官君，神虎大圣玉女三部追魂使者，追摄吏兵，天医大圣，六职治官将吏，功曹主者法箓治职真官从官，岁德尊神，三界直符，七道功曹，社令城隍，五道土地，启道童子，禁将神君，地水职司，导善官吏，虚空监察，一切威灵。伏望圣慈，具官来降。
　　上香　初献
　　臣谨上启三清上帝，太一慈尊，三界十方众圣。伏闻一炁肇分，阴阳定位。三元导养，品物流形。凡居覆育之间，咸赖生成之德。习因异果，业报殊涂。未除灭於妄尘，遂转轮於苦道。非修观行，难出化机。上圣高灵，垂慈接物。说微妙法，开方便门。荡阴秽於黄华，炼阳精於流火。俾资道妙，永固生根，今斋主某崇修斋法，迁拔亡灵。普为幽沉，宣行炼度。伏乞天光下济，惠泽旁流。勑勒真灵，遵依符命。分形降炁，炼景摄生。俾受度灵魂，无边滞爽。五神混合，绝五累之苦根；一性长存，证一乘之真果。克造无为之岸，永清有漏之缘。臣等无任恳祷之至。
　　上香　亚献
　　上启灵宝炼度，官君将吏，合会应感，一切威灵。伏闻元始开图，分身下化。虚皇御运，立法度人。用恩佑於沉沦，俾津梁於生死。直符守吏，典侍灵文。法局仙曹，佐扬胜范。宜共恢於妙化，以丕阐於皇猷。衔命宣恩，依仪行事。上遵道旨，下济沉魂。成炼胎返本之功，着监真度生之德。恶缘断绝，永辞长夜寒池之乡；真炁充盈，径上丹英火铃之界。惟神克享，用副精祈。神虎三部追魂使者，天人地仙神鬼业道功曹，请届道前，承受文檄。
　　上香　终献
　　宣关子，献疏
　　上来诚悃，已具敷陈。窃揆真聪，谅垂洞鉴。尘寰秽杂，荐献乖疏。不罪凡微，乞从昭宥。炼度仙吏、追摄官君、太岁尊神、城隍里域，各遵大教，广扇慈风。启辟冥关，召集幽爽。请伺本坛普召之时，部卫众魂，依仪受度。立俟昭报，火急奉行。
　　回向　焚燎如仪
　　上清五府摄召幽魂全形升度还神复性仪
　　先望鬼门，排列香案。次法事法师，行破暗开
　　通道路法，焚香，正立，诵净天地咒一遍，吹四方，存九凤破秽真官一人，朱表皂帻，跨丹凤九首，吐火於前，炎炎烧身。次步九凤破秽罡，旋身三匝，存身於炎焰中，变为九华真人，其火亘彻天地，光照十方，良久，想元始天尊引十方无极天真大圣、上圣高真，坐圆光中心，拜九过。密咒曰
　　元始登引天真大神，上圣高尊，妙行真人，倾光回驾，监真度生。心拜三过。
　　法师祝香
　　具位臣某谨焚香，上奏三清三境，金阙至尊，东极宫中，寻声赴感太一救苦天尊，十方灵宝天尊，三界真司，十方主宰。臣谬籍宿因，叨传上法。功亏毫露，衅积丘山。履地战惊，仰天兢悸。冀弘宣於妙训，俾普济於幽沉。既奉归投，敢忘关告。以今伏为斋主某，正普荐亡亲某乙　在会众魂，开建无上黄箓大斋，旁及六道四生、孤魂滞魄。依按真科，宣行炼度。除已奏陈斋意，关告真司，召集灵仪，来临法会，尚虑幽明异道，自取沉沦，难睹光明，莫沾开度。欲乞特颁道旨，告下南方丹天火府主令，照烛阳光，开通道路，破除阴翳，令诣玄坛。臣敢不涤虑澄心，仰祈报应。法师叩齿三通，心拜三过
　　执开通道路符，密咒曰
　　元始登引，天真大神。上圣高尊，妙行真人。十方无极，至真大神。倾光回驾，监真度生。诸天丞相，南昌上宫。韩司主录，监生大神。执箓把籍，齐到帝前。随所应度，严校诸天。普告三界，无极神乡。泉曲之府，北都罗酆。三官九署，十二河源。上解祖考，亿劫种亲。疾除罪簿，落灭恶根。不得拘留、逼合鬼群。元始符命，时刻升迁。急急如长生大帝律令。三遍，取天门炁一口，吹符上。弹诀再掐诀，烧开通道路符於鬼门上
　　又咒曰
　　元始符命，时刻升迁。北都寒池，部卫形魂。制魔保举，度品南宫。死魂受炼、仙化成人。生身受度，劫劫长存。随劫轮转，与天齐年。永度三途，五苦八难。超凌三界，逍遥上清。
　　法师上香，再祝曰
　　以今焚香，上请可韩府、独隶府、兴生府、功都府、聚魂府、司命司录、司功司杀一切神君。吾今奉行符命炼度，六道四生、孤魂滞魄，除已关告真司、克取今时，摄召前来，赴坛受度，切虑冥途滞塞，未能洞达，准上帝勑，召南斗火铃大将军，急飞火铃，照彻无方，洞达杳冥，一如告命。步火铃罡，发火铃诀，存火铃六枚飞起
　　焚太一飞符，祝曰
　　妙道之先，混然无物。三号分而令生九炁，一元判而肇有三才。高澄凝滓，天地位焉。纤悉散殊，万物备矣。炁元无象，人为最灵。善恶始运於一心，报对遂沦於六趣。或生天道，或在人中，或居神道之门，或受地狱之苦，或招饿鬼之报，或处畜兽之中。一堕轮回，未易出离。以至尽玄空界、积夜寒乡，绝无祭祀之孤魂，莫遂超升之滞魄，常炎饥火，永隔阳光。未落灭於恶根，徒流吹於苦海。洪惟太上，重轸哀矜。谓一切有情，俱元始之祖炁；故无边弘济，植大德之好生。广宣要法，作人舟船。普度众生，作法梯凳。垂百千相好，开十二愿门。爰敷度死之科，用辟登真之路。俾死魂之受炼，获仙化以成人。削罪除愆，拔难济苦。集诸善利，不可思议。以今恭启琼科，宣宝范。敷陈法食，空歌洞章。祥开五户以迁神，重请众真而监度。仰乘道力，来赴灵坛。领诸胜妙之因，永脱轮回之苦。已夙凭於官将，悉牒告於攸司。无滞幽沉，来从引导。伏请神虎使者、追魂摄魄官将、三元将军、岁德尊神、七道功曹、六甲使者，依律召集，摄赴灵坛。具有檄文，谨当宣示。
　　宣普召牒，焚之法师行持，焚召魂大将军符
　　密咒曰
　　灵宝符命，拔度六道四生、孤魂滞魄。出离地狱，永辞长夜。五苦三涂，不得拘留。逼合鬼群，断落死名。急急如长生大帝律令。取天门炁，吹符焚之
　　召追摄将吏
　　谨召灵宝大法司，南昌上宫、南陵枢府、朱陵火府、炼度仙吏天将神君，神虎三部追魂使者，天神地仙人鬼业道功曹，地水主司，城隍社令，承差部卫，幽魂主吏。仰闻今召，疾速管押，六道四生、孤魂滞魄，赴坛交割。仍仰禁止狂魂猖魄，整肃形神，善临坛所。不得因时，报复雠怨，侵犯生人。玄宪昭垂，各宜遵守。傥或有违，罪难赦汝。
　　当职道士执旛，召摄
　　志心召请，遍十方界，尽玄虚际，无边苦爽，一切幽沉，六道四生，孤魂滞魄。惟愿乘三宝力，今夜今时，来临法会。和受兹开度功德。
　　歌回黄章
　　太微回黄旗，无英命灵旛。摄召长夜府，开度受生魂。和不可思议功德。师掐摄召诀，默诵真讳咒。随讳掐诀，
　　行持师平读，祝曰
　　胎光幽精，爽灵三魂，归空归真。天地正真炁，再聚汝形神。此是五行造化真，无藏无避无逃形。急急如上帝律令勑。
　　又祝曰
　　三官北酆，明检鬼营。不得容隐，金马驿呈。普告无穷，万神咸听。三界五帝，列言上清。急急如上帝勑。师取东北炁，吹旛左营目三，存亿万鬼魂，齐集坛下
　　次咒曰
　　魂神澄正，万炁长存。不经苦恼，身有光明。复聚本形，复全本神。急急如长生大帝律令。默诵三遍，取东炁吹之
　　法师升座，道众吟中篇，导幽魂诣
　　座下参礼。
　　法师祝曰
　　今仰承无上道力，无上经力，无上法力，一切天道，一切人道，一切神道，一切地狱道，一切饿鬼道，一切畜生道，一切孤魂滞魄，既已云集道场，尚虑汝等生世之日，或因雷霆水火、刑杀刀兵、喑跛聋盲、厌咒蛊毒、胎产攧坠、虫兽伤残、非命横亡、抱疾枉死、魂魄荡散、神识飘沉，形相不完，肢体未具。阳间所患，阴境亦然。虽诣法筵，尚萦苦趣。今当遵依教典，告召灵司，奉行大法，摄召真气，为汝等众，医治疾病，解释苦根，返质全形，还神复性。然后荡除秽浊，炼化超升。名生恭肃之心，勿堕崇修之果。
　　次上香，祝曰
　　谨焚香上启，青帝护魂君，白帝侍魄君，赤帝养炁君，黑帝通血君，黄帝中主君，朱陵火府真君，南昌上宫真君，炼度成仙真君，灵宝天医神吏、治病功曹，炼度真人，灵官仙众，一切威灵。愿赐慈悲，降流真炁。普为男女众魂，医治病苦，完复形神。一如太上律令。
　　广度沉沦天尊师存上官吏下降，罗列左右，前后卫护
　　次祝曰
　　玉清元始尊，敕下天医神。完全桔朽骨，普济度天人。急急如元始无量度人律令。次行五府事，默诵五帝真讳咒曰
　　墨黑子，袜腊午，灵宝中，红杏卯，磨真酉，急急如长生大帝勑奉行。取五岳炁吹之
　　执治病功曹符，嘿祝曰
　　四生六道，十类有情。万化所苦，一切成章。天光一摄，符命得昌。急急如长生大帝律令。取祖炁吹符，焚之，默诵度魂真讳咒
　　兴生辰，独隶卯，可韩寅，功都大指甲下，聚魂对魂摄，急急如长生大帝勑奉行。取三涂五岳炁，吹所度幽魂
　　法师就座，祝曰
　　回骸起死，已返於本初；摄炁全形，当资於生化。庶得魂神澄正，身相光明。惟大洞之玉符，乃上清之宝讳。依科施用，炼汝飞升。
　　执大洞十八玉符，祝曰
　　准上帝勑，太乙元君命。谨召脑神泥九赤文混洞嘘嘘君酉，左目神通光玄真君离，右目神晨婴阴精君离，舌神腾阳正生君辰，心神玄珠玄玄君辰，肝神青帝孟光君三指一节，脾神紫庭延年君子，肺神皓洞季成君戌，肾神太渊求都君四指一节，阴神续命伯强君坤，胞神元常秋夫君卯，胎神含生寅和君卯，结神九华彦遐君卯，节神杳浩空猷君卯，血神中幽良弼君辰，精神元徐祝祝君坤，炁神元英毳毳君亥，神神天生灵父君辰，命神正中幽田君坤，急急速降，奉为幽魂，委炁聚形，还神复性。取祖炁吹符，宜符文毕，就焚之
　　梵炁普生天尊
　　执召五神混合符，祝曰
　　准上帝勑太乙元君命，谨召混洞太无天宝之炁，赤混太无灵宝之炁，宴寂玄通神宝之炁，五方灵宝自然至真之炁，天帝玉真无色之境梵行之炁，三元九真四梵四极之炁，发神苍华太元之炁，脑神精根泥丸之炁，眼神明上英玄之炁，耳神空闲幽田之炁，鼻神玉珑灵坚之炁，口神玉池太和之炁，齿神锷锋罗千之炁，舌神通命正伦之炁，重楼十二太一真君之炁，心神丹元守灵之炁，脾神龙烟含明之炁，胆神龙曜威明之炁，肺神皓华虚成之炁，脾神常在魂停之炁，肾神玄冥育婴之炁，左青龙甲乙之炁，右白虎庚辛之炁，前朱雀丙丁之炁，后玄武壬癸之炁，急急速降，正真生炁，流入所炼幽魂身中。取祖炁吹符，焚之
　　妙化无边天尊
　　又祝曰
　　准上帝勑太乙元君命，谨召六丁金童、六丁玉女、六甲金童、六甲玉女，精藏神、水藏神、八万四千毛窍神、三万六千出入神、二万四千息炁神、一万二千精光神、一千二百形影神、三百六十骨节神，玉童君、玉女君、白元君、丹田君、三十六师子君、师父君、师母君、桃康君、合延君，上和君、中和君、下和君，上元君、中元君、下元君，急急速降，正真之神，各守所炼幽魂形中。取五方炁，吹幽魂中
　　亿劫化形天尊
　　次祝曰
　　准上帝勑太乙元君命，谨召三魂神台光、爽灵、幽精，谨召七魄神尸狗、伏矢、雀阴、吞贼、非毒、除秽、臭肺，各守本位。不得妄违，自然长生。将所结三涂五苦印，取三涂五苦炁，速印吹所度幽魂中
　　超真解脱天尊
　　师诵玉清生魂育魄保神内咒，曰
　　七炁成真，六仪运虚。五灵续绝，二曜扶□。旋纲跃空，飞步云宫。胚胎有始，尘劫无终。金城孕质，玉洞凝神。真炁内养，以成圣人。上入六虚，下洞幽泉。云宫宝阙，中有真魂。出入福乡，周旋生门。咀嚼灵芝，灌漱金泉。甘露川流，悬澍丹田。紫霞朝映，三炁凝烟。琼室化仙，安坐金莲。真仪掩日，尘劫为年。
　　金容出世天尊次以水洒之，存亿万幽魂，形相端好，齐集坛下，俟候开度
　　再祝曰
　　汝等幻身易灭，心病难除。地水火风之形，往日已散；饥渴疾苦之念，旷劫未忘。今故为汝生魂育魄，复性还神。形体不具者，从此完全；病苦未痊者，自今痊愈。疾除罪簿，落灭恶根。阴府不得拘留，人天将行托化。各宜整肃，以俟升迁。
　　灵源普润天尊
　　汝等苦根散释，真性昭明。宜沐浴於兰汤，终荡除於业障。庶得形神俱妙，与道合真。清众慈悲，请行引导。
　　灵宝普度大斋沐浴幽魂仪
　　依法严洁排办浴室二所，桶贮香水，各沉洞明丹阳沐浴炼度符於水中。
　　法师於案前，祝曰
　　具法位臣某上启，五老上帝，三十二天帝君，日月五星真君，东井星君。臣闻，仙真窈邈，居不染尘。至道玄虚，法无待物。惟众生之昏昧，致业垢之牵缠。开明须假於真诠，荡涤必资於慧泽。臣今伏为某，正普荐亡亲某乙　在会众魂开建黄箓大斋，普度六道四生、孤魂滞魄，加持法水，沐浴众魂。愿赐慈悲，俯垂开度。降流正真之炁，灌注香汤之中。俾蠲热恼之忧，克超清净之果。见前清众，请为赞扬。师存日月，混合六合宫赤光黄精二炁，交映五色云炁满室，三十二天黄绿青赤苍黑碧紫白日月五星之炁，交错水中。
　　众咏东井颂
　　天河灌东井，石景水母精。圆光拂灵曜，玄晖莹高明。元始披重夜，天人逐月生。沐浴兰池上，龙负长庚瓶。金童洒香花，玉女流五星。冠带濯玉津，炼度五仙形。体香万神降，乘景登高清。
　　当职道士行科
　　先世迷真，遂漂流於苦海；今日受度，得盥沐於华池。非仗殊因，莫超净境。奉为汝等，上资往生天界，念三元品戒沐浴荡秽咒
　　天澄气清，五色高明。日月吐辉，濯炼身形。神津内盥，香汤炼精。光景流曜，焕映上清。炁不受邪，五腑纳灵。罪灭三涂，祸消九冥。恶根断绝，福庆自生。今日大愿，一切告明。普受开度，升入帝庭。
　　玉虚澄辉，已荡除於阴秽；金房度命，再灌沐於灵津。庶永奉於真宗，克常行於清净。奉为汝等，上资往生天界，念金房度命咒
　　天灵节荣，九孔肃清。五宫六府，神华鲜明。三元镇固，万炁充盈。金房度命，绿字返生。三炼九化，升入太清，三景同辉，天地齐并。飞行玄虚，游宴紫庭。
　　荡黄华之水，速致清虚；歌绿字之篇，能令飞化。俾恶根之永谢，保道炁以长存。奉为汝等，上资往生天界，念绿字回年内真咒
　　天地同清，洗秽除尘。炼化九道返形太真。百关纳灵，节节受新。清虚鉴映，内外敷陈。日吉时良，度命回龄。玉童玉女，为汝执巾。玄云紫盖，冠带汝身。使汝长生，天地同根。
　　洗心涤虑，消累劫之冤愆；摄炁成形，脱五阴之舍宅。遂使凡尘不染，真境常明。速解情迷，无萦垢累。奉为汝等，上资往生天界，念澡炼超升咒
　　天朗气清，尔身已精。尘秽消除，九孔受灵。使尔变易，还返童形。幽魂超度，皆得飞升。
　　激浊扬清，备臻於蠲洁；登真离苦，必假於庄严。今则金房度命，玉女致灵。空歌洞室之章，毕齐霓裳之盛。奉为汝等，上资往生天界，念三元品戒冠带咒
　　五浊已清，八景已明。今日受道，罪灭福生。长与五帝，齐真上灵。次化衣
　　天河灌沐天尊俟化衣毕，方止。存幽魂身相光明，仙衣俨然，众魂欢悦可爱
　　汝等沐浴既周，衣冠悉具。毕蠲秽浊，顿获清虚。然须整饰魂仪，来临法会。当使永除业垢，解释三世之愆；顿生阳辉，升入九天之路。各宜祗肃，以待升迁。
　　次法师回向
　　即将向来沐浴功德，无量无边。并用荡涤，一切众生。结节根尘，普令清净。为如上缘，念大圣元始天尊，太上大道君，太上老君，不可思议功德。
　　无上黄箓大斋立成仪卷之二十九竟
　　无上黄箓大斋立成仪卷之三十
　　太上执法仙士蒋叔舆撰
　　科仪门
　　灵实普度大斋加持斛食仪
　　法师自浴室引魂入茭郭，举光明颂，巡绕茭郭一周。次道众序立斛筵所。
　　法师祝香
　　此一炷香，先天立本，后地盘根。景散十华，上彻森罗之境；烟凝九炁，下通冥漠之乡。普被含灵，徧周法界。以今奉为斋官某人，入斋意普为六道四生、孤魂滞魄，修设清净无碍夜斋，焚此宝香，供养无极大道三境帝师、至尊经宝、诸天上圣、三界真宰、十乡威灵。伏愿策景凌空，盻祥云而下鉴；倾光回驾，泛瑞霭以来临。见前受度众灵，凝神涤虑，念道归真。顿悟宿因，俾尘缘之永断；熏陶法泽，知觉性之本空。直须目见耳闻，鼻通心解。三涂五苦，不离清净之根；六趣九幽，尽属光明之界。永除染着，俱获逍遥。稽首皈依，无极大道。
　　吟普献颂
　　普献无边圣，香烟散十方。愿成七宝台，垂光五浊世。运度天人众，咸令上法桥。同会至无为，勤修不退转。法师上香存变，依灵宝本章行持，化身为救苦天尊，坛众为救苦真人。斛筵所为三层宝台，斛中红紫光炁上冲天际，监临将吏、里社神司、四方守卫如法。次存三宝大帝、太极慈尊、十方救苦真人、日月生真三界主宰、金童玉女、灵官功曹将吏，一一分明。然后上启
　　具法位臣某焚香，上启妙无上帝自然元始天尊，无上道宝妙有上帝，虚皇玉宸大道君，无上经宝至真大帝，万变混沌玄元老君，无上师宝东极太乙救苦天尊，十方寻声救苦天尊，五老上帝，三十二天帝君，日官太阳帝君，月官太阴皇君，五方五德五星君，北斗七元星君，南斗六司星君，灵宝经籍度师真君，玄中大法师君，三天大圣师君，太极仙公真人，三省五府真宰，虚空监察香官使者，当境土地里域真官，三界应感一切威灵。臣闻，六道循环，未离轮回之海；四生飘浪，难超解脱之乡。河沙十类之魂，长夜九泉之魄。展转受报，脱化无期。嗜欲重而饥渴生，神智昏而忧恼集。一沉苦趣，永隔阳光。非凭三洞之真诠，莫遂九泉之生路。玄真哀悯，大道垂科。开夜斋普施之门，度苦海流吹之识。慧光照烛，摄化亿千。法力加持，徧周法界。臣今奉为斋官某，正普荐亡亲某乙　在会众魂旁及六道四生、孤魂滞魄，开建无上黄箓大斋，用资超度。恭取今宵，普设太上慈悲、无遮无碍、广大平等、清净斛食一筵，先用供献十极十华、三元三界、飞天大圣、应号慈尊，日月星辰、江河海岳、泉酆土垒一切威灵。共赐鉴歆，同垂证度。三华宝曜，锡三景之明辉；八会灵章，集八天之梵炁。降流坛场之内，灌溉法食之中。俾六道四生、一切孤魂等众。享食承供，六欲静而百体丰；听法闻经，一性圆而万神集。恶根灭对，业道停轮。咸登自在之天，长处福堂之界。臣无任激切恳祷之至。当职道士洒净，祝曰
　　泠泠甘露馔，法味难思议。骞香流七珍，冥冥何所疑。受此法食施，生天登紫微。悲夫长夜苦，热恼三途中。猛火入咽喉，长生饥渴念。一洒甘露雨，如热得清凉。神魂生大罗，润及於一切。
　　自然天厨食，法味难思议。普济六道中，鬼神未济者。尽沾甘露味，咸皆得饱满。於此妙会中，遍及於一切。生天登紫微，上升清都宫。存天门金光道炁，百千万重，绵绵而降，既注己身及斛食水盂之中，映彻内外。太上三尊、青玄上帝、十方众圣在空玄中，为作证盟
　　请三宝　按人各恭信
　　法师白云
　　希夷莫测，独居象帝之先，恍惚难明，肇自太初之始。剖分一炁，开张万真。惟大道之尊崇，作众生之恃岵。以今严陈净供，式阐玄科。冀道宝之垂慈，俾幽灵之受度。仰希昭鉴，俯赐证盟。法众虔诚，志心奉请。
　　知职道士举
　　志心奉请，十方道宝，降临坛所。
　　皈依无上道，至真大慈尊。普愿诸众生，咸证无为果。
　　法师白云
　　琅书玉字，空生自然之先；金简琼章，炁结飞玄之始。保制劫运，普植神灵。惟三洞之尊经，作十方之真宝。以今严陈净供，式阐玄科。冀经宝之垂慈，俾幽灵之受度。仰希昭鉴，俯赐证盟。法众虔诚，志心奉请。
　　知职道士举
　　志心奉请，十方经宝，降临坛所。
　　皈依玄元始，三十六部经。普愿诸众生，得入三乘道。
　　法师白云
　　分身下化，为生死之津梁；立法度人，作真仙之梯磴。汲引四辈，开导三乘。惟亿劫之真师，实人天之慈父。以今严陈净供，式阐玄科。冀师宝之垂慈，俾幽灵之受度。仰希昭鉴，俯赐证盟。法众虔诚，志心奉请。
　　知职道士举
　　志心奉请，十方师宝，降临坛所。
　　皈依玄中主，大慈无上师。普愿诸众生，常闻师宝训。
　　愿汝皈依无上道，愿汝皈依无上经，愿汝皈依无上师。和不可思议功德。
　　法师启白
　　至心奏启，东极宫中大慈仁者、寻声赴感太一救苦天尊。臣闻，委炁聚功，太上着度生之典；寻声赴感，慈尊标救苦之名。威神遍满於十方，誓愿普拔於一切。俾承道力，得离迷涂。臣今伏为斋官某，正普荐亡亲某乙　在会众魂开建无上黄箓大斋。恭取今宵，普设六道四生、孤魂滞魄、无遮无碍、广大平等、清净斛食夜斋一筵。伏望大慈，特回真驭。锡之景曜，烛以威光。敷庆云以开生，施祥烟而塞死。还将上天之气，济此九幽之魂。宝号称扬，三涂闻知而离苦；灵章诵咏，六道受度以超凌。仰赖至仁，俯垂洞鉴。再凭清众，请为赞扬。
　　太一救苦天尊四声
　　诵救苦经一遍
　　存五色光明，现於东方。圆像如月晕之状，徧照天上地下、十方世界，无不洞明。中有青玄上帝，顶俯仰碧玉冠，衣飞青翠羽离罗帔，左手擎碧霞琉璃宝锺，右手执空青羽枝，坐九色九头狮子、金翠莲花之座。狮子口中，各吐火焰围绕。身光天尊於光焰中，别有九色圆像如虹蜺。项有圆像如日。从太一八十一神、左右二真人、天丁力士、青玄功曹、黄箓童子玉女。神王顶出白毫慧光，锋芒外射，如千万锋剑之像。一一分明，流注斛食。
　　志心奉启三十二天帝君。臣闻，元始开图，真阳布化。虽资生於妙有，实总炁於上元。色界以还，均为轮转。福缘报尽，则或代终。惟八会之真文，隐诸天之大梵。功超万品，泽普九幽。臣今伏为斋官某，正普荐亡亲某乙　在会众魂开建无上黄箓大斋。恭取今宵，普设六道四生、孤魂滞魄、无遮无碍、广大平等、清净斛食夜斋一筵。仰祈霄驭，下鉴尘寰。昭锡天光，降流法食。大千世界，资梵炁以摄化无穷；亿劫沉魂，仗真乘而受用充足。庶俾元精之化育，益增弘覆之高明。清众运诚，同声赞咏。
　　讽隐语一遍，结三涂五岳印。想道众皆为真人，同诸天帝君，齐声讽诵。每一方毕，存本方炁，东九、南三、西七、北五条如数，从各方来灌注斛食吸吹水盂中。再依前诵隐语一徧，存黄炁十二，自五方来日月五星之光，上引三十二天之炁，交映罗络，灌注斛食。再诵隐语三徧，存四方红光，罩坛良久，混成五色虹蜕，下注兆身口五藏之间，复混为一大圆象，广大覆盖，徧满虚空，兆身如在日宫。其斛食自一生二，二生三，三生九，九九八十一，摄化无穷，徧满十方，自地至天，广大无量。次沉变食符水盂中，诵甘露通真咒三徧。师擎水盂，以柏枝旋绕，徧洒斛食。存青玄上帝、同兆真人、及官君等，皆诵甘露真言，洒其甘露，香炁馥郁，徧满克足。
　　功德金色光，微微开幽关。华池流真香，莲盖随云浮。千灵重元和，常居十二楼。急宣灵宝旨，自在天堂游。
　　次诵破酆都地狱开业道咒三徧。道众旋绕，法师居位凝神，存东北方酆都九幽诸大地狱等一切罪魂，受苦万状。次存泥丸中，玉清上帝御於宝座。依大法行持同兆真人等及灵官将吏，皆诵破酆都地狱开业道咒。良久，上帝口吐九色庆云紫炁，金光直指地狱，照破重阴铁城，摧毁柳锁，解脱刀剑，变为青莲。镬汤化为春圃，重冥九地，尽为净境。所有罪魂，并皆出离。前诣坛下，伺候开度。
　　茫茫酆都中，重重金刚山。灵宝无量光，洞照炎池烦。七祖诸幽魂，身随香云舆。定慧青莲花，上生神永安。
　　上来加持法食，无量胜因。用荐幽魂，升迁福境。汝昔大患，为有此身。身有饥虚，以食为念。身今安在，何以食为。寒暑为苦，以衣为念。身非汝有，何以衣为。以食以衣，财宝为念。饥虚寒暑，了不相关。若财若宝，亦将焉用。六尘幻妄，种种归空。见前众灵，色身己灭。犹有爱乐念未断耳。汝能解空见性，绝妄归真。不着有无，自然超脱。如或尘根不断，业想未除。见以饥渴为苦者，即飨我无碍甘露法食。
　　十方救苦天尊
　　灵宝普度大斋施斛宣演法语仪
　　法师上香，就坐望鬼门铺设
　　普告十方无极世界、一切天人等众，一切飞空大力鬼神等众，一切地狱苦魂等众，一切畜生业累等众，一切无主孤滞等众。盖闻善恶二缘，报殊苦乐。死生异道，隔以幽明。汝等才舍荫身，即沦鬼趣。但知饥渴之逼，执捄枯槁之余。况有受罪之苦魂，根尘障碍；一萌中心之食念，业火炽然。今者法会载陈，旛花迎召。化兹妙净之供，济汝苦馁之形。汝等闻命飨臻，应时麕至。欢言盛馔，慰若平生。老幼携手而扶将，少长差肩而先后。无哗就列，既饱为期。上承道法之慈悲，普同供养；下体斋修之愿力，无有遐遗。当兴难遇之怀，勿生有限之想。归依真道，度脱此身。捧腹相欢，如有属餍之量；省心知愧，似闻叹息之音。今为汝等一切鬼神，设无量斋，加持法事。
　　当职道士吟玉清慧命启请法言曰师上帝诀
　　稽首明慧虚无尊，稽首皈命重元主。裁成天地无德称，悉为众生作恃怙。慈济五道转轮魂，哀救三涂地狱苦。皈命金阙天中尊，皈命六度慈悲父。
　　皈命玉清无上真，以离生死长绵绵。出有入虚无所待，能令枯朽变成仙。千劫万劫难一遇，为众广说业因绿。回骸起死永长存，使其形神无边迁。出玉清经
　　次施食
　　云厨妙膳，饵之者策景凌虚；紫府灵文，听之者成真得道。今汝等炼形濯质，摄炁成人。既诣法筵，各须沾足。奉为汝等，上资往生仙界，念玉清甘露加持法食咒：
　　稽首仰圆罗，合景挹灵芒。拘魂制七魄，思审定中央。行住礼虚无，寝息宴玄房。饥餐黄碧花，渴饮琼根浆。神旌命大魔，合体炼真光。复照观太无，常在空中游。圆通泯波济，真化靡中期。窅眇无终始，行者当明知。寂寥忘理教，应运阐弘规。降道不自照，要当先所施。会归无二处，随心自合离。出玉清经
　　金声垂教，玉册流科。垂济死之津梁，作升仙之梯磴。须凭慧力，出离迷途。俾性智以圆通，得身心之清净。奉为汝等，上资往生仙界，念三光法炁咒：
　　浩晶生法炁，氤氲凝天中。两曜共澄彻，五纬相交通。三光焕已明，宝气盈三宫。帝乡会九老，咽服百体丰。金华照光景，身与日月同。念道上圣前，万劫寿无穷。
　　三光焕惧，会九老於帝乡；五纬交罗，栖万神於真宅。咽嗽玉醴，咀嚼灵芽。九窍既已开通，百关当遂调理。奉为汝等，上资往生仙界，念三光流精咒：
　　妙道分一炁，炁中分阴阳。凝化日月星，灿然流三光。九华含九道，八色怡八方。焕烂洞真体，流精归太茫。下生渊泉宫，上列无何乡。纵体复飞迹，忽然都相忘。七宝流精洁，混沌杂华芒。咽服九云散，此乐殊未央。
　　法航接引，度五苦之沉沦；慧露清凉，蠲三涂之热恼。消除罪垢，须仗真诠。奉为汝等，上资往生仙界，念三光泽婴咒：
　　玄绝九炁中，泽婴生太无。郁仪焕旸谷，结璘曜天衢。五星流宝光，斗极回乾枢。飞炁郁勃散，咽御方踟蹰。超迹天宝阶，炼芝服华敷。炁布万神会，举形升太虚。
　　元始开图，真文现世。慈尊接引，胜范宣流。以能广润众生，故名甘露；以能破除业障，故曰法言。汝等久堕苦轮，不闻正道。由妄缘之假合，致本性之昏蒙。欲超证於真常，当返生於魂魄。奉为汝等，上资往生仙界，念玉清阴生梵唱咒
　　灵芝无根，众化之原。中凝七魄，上结三魂。二十四真，出入无门。杳冥之中，恍惚无精。随劫存亡，逐炁而生。外凝浑朴，内养七经。五神植华，三台敷荣。紫阙素童，返形归婴。腾云而升，逞雾浮空。中有玉真，号曰神公。左挟无英，右卫白元。玄兽遏后，丹禽拥前。上浮翠盖，下涌金莲。香云凝空，甘露无穷。用之无尽，寻源不终。
　　上来宣演，灵音法契，玉匮玄章。声闻十极，恩周三界。道炁随咒下降，恩光符合周流。溉入法食，普令清净。得享之者，障业永消，五藏华敷，百关调理，寿命无尽，形同太虚，功德深重，不可思议。各各当发大慈悲心，普同一切，悉皆沾足。身心清凉，无复热恼。身心饱满，无复饥虚。身心安泰，无复忧苦。身心解脱，无复轮回苦乐福报者。转此以食，普献诸天，乃至普施一切孤穷，使无障碍。如是则为不负我十方天尊，广度沉沦，普拔幽暗之意。当愿施者受者，俱沐道恩，同臻福果。今我天尊，有破地狱离苦升天神咒，为汝众等，一心讽诵。
　　功德不思议，行者生福报。施与法饮食，永生安乐处。
　　上来施食已毕，更当普为汝等，说真实法，依凭修习，用作津梁。在昔空无，始生三炁。三炁凝结，而为三天。三化为九，九复生三，三十六天，由兹分列。下极九垒土水，及风二十七重，更相持擎，亦三十六上应於天。复有元气之根，包承无极两仪。既立人处其中，因与天地，分气而理。气有聚散，物有生死。从生入死，万物常然。不死长生，是为真道。道分三洞，教阐三乘。广说因缘，开悟群有。天人神鬼，皆可修习。随其愿行，各证果位。积功为渐，累德为基。功满德充，身超三界。三界天人，寿考优劣，一一不同。修行精粗，一一有异。自微至着，渐契道真。从凡入仙，历真成圣。超此界者；方入三清，始登极果，是为长生不灭之道也。一切众生，迷於道真，久习颠倒，心想杂乱，随逐诸尘、舍一取一，无暂休止。惑於所有，味於所无。业累因缘，以此而发。招引罪垢，历世弥积。轮回三界，漂浪忘返。流转五道，长沦弗悟。婴抱痛毒，不能自知。大道流形，品汇杂揉，气不可极，数难可穷，死而复生，幽而复明。天地运输，如车之输。纯一道炁，本无生灭。设为天人，寿亿千万，不明道本，为欲所拘，期尽有终，复当退堕四生五道、六趣三涂，展转轮回，无有息处。若复汝等，於诸法中，生有见心，舍於秽土。求三清乐，舍众生身。求真道相，欲断烦恼，而入无为，求离诸见，乃得寂灭。如是等相，我说汝等，名大邪见。譬如愚人，畏於大地，而欲走避。所至之处，不离大地。众生亦耳，畏生死身。疾舍三界，有心厌离。所得之身，不离生死。如是众生，未能见法。一切众生，无明重暗。真道在身，莫能睹见。又如愚人，东西驰走，求觅空色。而不能知，即色是空。一切世间，亦复如是。心生驰走，欲求道真，不知身心、即是真道。我今宣示，汝等令知。将来三清，不离烦恼。今知大道，不在他方。但观身心，修习正道，自然解脱。真道相者，名为不作。无起无灭，非有非无，非常非断，非大非小，非色非心。若譬此，名为修习，真道正行。如上所说；并是三柯真实法语，可为一切天人鬼众修正之阶。今依玄科，普设净供。敷弘至妙，开化沉沦。伏愿汝等，於此会中。起皈依心，行清净行。绝轮回道，超解脱门。广积善功，进登道果。复虑汝等，不除三业，尚蔽六情。未契法言，难超净境。恩惟太上，开济无边。垂炼度之洪仪，说九真之妙戒。仿非护性，摄气归真。升魂九天，超神三界。当依科式，次第宣传，少憩灵坛，以需开度。
　　次起立，回向
　　向来设斛功德，无量胜因。资荐众灵，成无上道。为上因缘，念大圣元始天尊、太上大道君、太上老君，不可思议功德。
　　次请降真水真火炼度如仪。
　　无上黄箓大斋立成仪卷之三十竟
　　无上黄箓大斋立成仪卷之三十一
　　太上执法仙士蒋叔舆修
　　科仪门
　　上清南宫炼度幽魂仪
　　先以方器安坛之西北，立牌书云南宫太阴水炼池。又以圆器安坛之东南，立牌书云南宫太阳火炼池。预备黄华神水一器及柳木炭火，放坛下。至炼度时，法师叩齿、存神、默朝，乞降太上真水真火，下降于炼度之所。三拜，三捻香，启奏
　　具法位臣某谨上启祖师北极紫微大帝君，祖师南极长生大帝君。臣下愚尸秽，冒参法阶，佩受灵文，遵承正教。济生度死，以应誓言。辄露丹衷，上干听。臣伏为斋主某人，正普荐亡亲某乙　在会众魂开建无上黄箓大斋，普设六道四生、孤魂滞魄、太上慈悲、广大平等、无遮无碍、清净斛食一筵。乞按真科，宣行炼度，愿承恩霈，离苦超升。欲望天慈，特颁睿旨，告下南宫水火二司五岳总领真君，乞降阴阳灵根、真水真火，即日今辰，降下坛场，炼度众灵。使其魂神澄正，万炁俱存。身相具足，复有光明。度品南宫，超升天府。仰赖天威，睿泽洞鉴。臣俯伏以俟，天恩昭报。臣无任瞻天，望圣激切待罪之至。
　　次吟法事
　　师存元始上帝，在泥丸宫中，已为九华真人、诸司仙曹将吏，严妆显服，赫奕下降。师行火池法，步南斗火铃罡，至火池，众诵隐语。师至火池罗周十二位，用开放流通法，念净天地咒一遍，噀水一口，吹池中。依法行持，念建火池咒。
　　太上有敕，赦罪度生。六趣三涂，皆睹光明。建立火池，次第而升。各随果报，悉获超生。急急如上帝敕。存朱陵烈火流金，自火池东南角流入，炎炎金碧焰发。取午炁三口，吹池中
　　执真火合同符师掐降真火诀，寅勒至午，
　　默咒曰
　　炎神炎神，朱雀飞腾。神火一下，上按丙丁。烈火神女，手把帝锺。三昧真火，速降朱陵。吾奉南极长生大帝律令敕。取午炁吹符，焚池中密咒曰
　　南阎洞浮，流火之庭。玉眸诜诜，流火之膏。刀利禅猷，婆泥灵童。流火之质，玉眸真容。升入福堂，洞阳之宫。再面东，取当日太阳炁吹之
　　次指挥掌火池使者、炼度官童将吏、日中阳精，速降池中伺候，引幽魂等入火池，依法治炼身形。疾疾。
　　师存流火神庭，方广无边。上有朱陵府，楼阁森然。庭中火金碧色，焰末皆有金铃，腾腾而上。
　　师行水池法
　　步北斗玄枢罡，至水池，众咏隐语。师至水池罗周十二位，用开放留通法，默念净天地呎一遍，噀水一口，吹池中，依法行持毕，念建水池咒。
　　太上有敕，赦罪度生。六趣三涂，皆睹光明。建立水池，次第而升。各随果报，悉获超生。急急如上帝敕。存天河东井之水，自水池西北角流入，湛然澄清。取西北炁一口，吹池中
　　执真水合同符，师掐降真水诀，申勒至子
　　默咒曰
　　太阴太阴，玄武之精。神水一下，上接癸壬。天真玉液，上清华房。元始老君，好生韩君。灵根真水，速降枢府。吾奉北枢紫微大帝律令勑。取北炁吹符，沉於水池中
　　密咒曰
　　霐池无镜，神龙之渊。运东井华，以涤幽魂。揽姿运容，太和之津。玄和玉女，灌之于神。魂神澄正，道炁长存。再面西，取当日太阴真炁吹之
　　次指挥掌水池使者、荡形官童将吏、月中黄华灵根，速降池中伺候，引幽魂等入水池，依法濯质荡形。疾疾。
　　师存天河东井，方广无边。其水清净光明，上有天府，楼阁森然
　　次法师至炼度所
　　法师诣座上香，存变如仪
　　返生灵香，飞烟结篆。诸天诸地，氤氲普徧。委气聚功，幽魂受炼。一切含生，俱登道岸。
　　具法位臣某焚香，上启三清三境、十极十华、太乙救苦天尊，长生大帝，三省五府真宰，朱陵火府、南昌上宫、灵宝炼度合会圣真仙众，三界内外，应感威灵。恭望琼轮羽盖，暂出於层霄；法雨慈云，下覃於幽壤。俾臣得行开度，普济沉沦。仰冀恩光，俯垂证鉴。臣无任虔祷之至。
　　敷座存天门祥烟，瑞炁云彩，霞光炫耀。心目见三宝慈尊、青玄上帝、诸天大圣、一切仙灵，赫奕下临
　　宣引魂咒
　　今日吉庆，大道吉辰。诸天降鉴，万真齐临。三界共会，八景合并。地司执职，普度幽明。部卫主者，拘魂坛庭。引导亡爽，受炼身形。各整威仪，疾速来临。齐登妙果，上诣朱陵。
　　师存，所度幽魂亿万，俱在坛下。
　　次召神
　　谨召灵宝大法、赫奕仙曹，灵官功曹，金童玉女，炼度仙吏，执职万神，丹天左右侍卫天将军，掌水池火池使者，火铃灵童，九光童子，黄华玉女，东井玉女，度魂主吏，聚魂功曹，摄魄将军，炼度使者，混元十二炁化生大将军，飞元聚灵召神使者，六丁六甲大将军，金童玉女，受炼司直日神将功曹，黄箓院功曹火府神兵，泰山五道社令、城隍土地等神，来诣坛所。今奉道旨，炼度死魂。尔等威神，疾速恭依元教，摄召十方尽玄虚界、六道四生、有主无主、一切孤滞幽囚苦魂之众，并赴灵坛，祗受炼度。各为分司聚炁，和合形神。炼质凝真，登仙悟道。一如流火律令。存前件官吏，威仪整肃，罗列左右。受度众魂，俱在坛下
　　三界通化天尊
　　次火炼
　　执真火合同符，宣降真火咒掐午文
　　天中之灵，日月居通。甲乙炁令，五行旺克。八景玉音，守形直符。招灵致真，摄魂符使。闻吾呼召，速降通灵。承符奉命，辄莫容情。急急如长生大帝敕。取午炁吹符，焚火池中
　　密咒曰
　　南阎洞浮，流火之庭。玉眸诜诜，流火之膏。刀利禅猷，婆泥灵童。流火之质，玉眸真容。升入福堂，洞阳之宫。取当日太阳炁，吹之
　　谨请炼度真人，九光童子，火铃灵童，炼度司仙众，引幽魂，赴火池受炼。师存变，并如初
　　火炼丹界天尊
　　执火府隐文，宣火炼大咒风火诀
　　南方之君，赤帝之精。荧惑使者，丙丁将军。朱雀炎神，赫赫阳精。五行造化，万物发生。天帝有敕，使者须听。摄召阴魂，炼度真形。急急如长生大帝敕。离炁吹符焚火池中
　　执火炼符，祝曰
　　谨请主火大将军赵仲明，掌火池使者，速降真火，炼度幽魂。疾疾。取南方火炁三口，运自己火炁三道，相交吹入符，焚火池中
　　玉眸炼质天尊
　　执十二炁化生符，祝曰
　　谨召长生大帝君，运阳化阴大将军杨元光，混景大将军丁忠，合元大将军丁迁善，会灵大将军陈志元，阴阳大将军王先之，变灵大将军张同，运化大将军李渊，阳光大将军申孚，运度大将军周自然，成阴变阳大将军章修，三景混成大将军王卓立，阴阳合灵大将军郑明等，从官将吏，飞行变化。奉为幽魂，摄降肾水少阴之炁，心火少阴之炁，肝水厥阴之炁，肺金太阴之炁，脾土太阴之炁，膀胱太阳之炁，小肠太阳之炁，胆腑少阳之炁，大肠阳明之炁，胃腑阳明之炁，三焦少阳之炁，心胞络厥阴之炁。依科炼度，委气聚形。
　　取祖炁，宣符文毕，焚化池中。再取炁，吹所度幽魂，祝曰
　　灵宝符命，炼度幽魂。五脏六腑，胞络根元。华精徧布，县澍丹田。玉音摄炁，灵风聚烟。三景洞彻，万神齐仙。九光焕耀，生化自然。千和万合，上登三天。急急如长生大帝敕。
　　太清灵变天尊
　　执五帝玉司真炁符，祝曰
　　准上帝敕谨召，青帝直符区更生，赤帝直符祝昌中，黄帝直符玉真，白帝直符辱曲正，黑帝直符尹丰。奉为幽魂，请降安宝华林青芽之炁，梵宝昌阳朱丹之炁，玉宝虚玄黄庭之炁，七宝金门明石之炁，朔单郁绝玄滋之炁，依科炼度，炼质变仙。诵五帝秘讳，取五方炁，吹符，焚火池中。叩齿五通
　　祝曰
　　黄中理炁，元生自尊。脾胃幽通，保胎长生。白元公子，桃康保神。养育朱丹，长生神仙。得与大帝，飞升九天。急急如长生大帝敕。取五方炁，吹所度幽魂
　　朱陵度命天尊
　　执火炼变仙符，诵丹天火炼大咒
　　炎精二神，三台流光。炼胎易质，魄炼魂更。秽炁殂落，乘烟飞扬。阴炁消释，阳炁混康。精神益壮，洞入火乡。混合九炁，总契虚皇。昊天有敕，流金霈芒。九玄焕落，贞利无疆。急急如长生大帝敕。
　　火炼成真天尊
　　执元君炼身符，咒曰
　　炁化成人，尸变入玄。三化五炼，升入九天。九天之劫，更度魂神。受化更生，得为真人。急急如长生大帝敕。取五方炁，吹符，焚火池中
　　度人无量天尊
　　执合形变形成形大将军符，祝曰都召诀
　　谨召长生大帝君，化灵合形大将军凌飞，运灵变形大将军蒋真，度灵成形大将军田师文，从官符吏，飞行变化。助吾真灵，摄降生炁。为幽魂等，全形育质。祖炁吹符，焚火池中
　　再咒曰
　　磨真，袜腊，红杳，墨黑，灵宝，急急如长生大帝敕。取五方炁，吹所度幽魂
　　兴生，独隶，可韩，功都，聚魂，急急如长生大帝敕。取辰卯寅三方炁，吹所度幽魂。次念大梵隐语，取四方炁，吹所度幽魂。存幽魂出火池中，貌如婴儿，身有阳光，洞彻目前。
　　弘济无边天尊
　　次水炼
　　执真水合同符，宣降真水咒
　　太玄之一，八景同灵。五老秘讳，日月运明。璇玑运转，十干五行。八史通灵，招神致真。闻吾呼召，速降威灵。承符奉命，辄莫容情。急急如长生大帝敕。取坎炁吹符，焚水池中
　　再密咒
　　霈池无镜，神龙之渊。运东井华，以涤幽魂。揽姿运容，太和之津。玄和玉女，灌之千神。魂神澄正，道炁长存。取当日太阴真炁，吹之
　　谨召炼度真人，黄华玉女，东井玉女，炼度司仙众。引幽魂，赴水池中受炼。师存变如初
　　清净度魂天尊
　　执洞明丹阳炼度符，宣丹阳炼度咒
　　龙汉荡荡，无形无名。渺涉亿劫，黄道开明。神清朗耀，九魂吐精。玉虚澄辉，太霞高明。元始开化，诸天齐临。三元道养，二象摄生。已度者度，未成者成。已死即化，已枯即荣。蠢动蜎飞，一切冥灵。怀胎含孕，咸得受形。幽魂过命，魂归三清。魄更炼度，南宫变形。今日大吉，皆得光明。五帝鉴映，普告万灵。天地神祇，及诸河源。五岳四渎，并诸名山。洞玄洞虚，洞空洞仙。无极大圣，至真尊神。无极无穷，普监度仙。地根断绝，玄都记名。众神并映，一切咸听。急急如长生大帝敕。坎炁吹符，沉水池中
　　执水炼符，祝曰
　　谨召主水大将军王□，掌水池使者，速降真水，炼度幽魂。取北方水炁五口，运自己肾炁五道，相交，吹入水池中
　　黄华荡形天尊
　　执飞元聚灵召神符、九阳真符，祝曰
　　谨召长生大帝君，飞元聚灵召神飞仙使者杨欣之，飞精使者王容，飞云使者张起，飞魂使者富公弼，飞魄使者丁逢，飞光使者陈普，直仙使者时申，直真使者黄简，直灵使者路显等，从官符吏，飞行变化。奉为幽魂，摄降高上玉清天混溟□瑝之炁，泛华紫微之炁，玉娄凤车之炁，中女辟邪之炁，太皇微延之炁，化真白灏之炁，绛实子光之炁，天真命仙之炁，太皇寂玄之炁。依科炼度，炼神返生。取祖炁吹符，宣符文毕，焚水池中。再取祖炁，吹所度幽魂，咒曰
　　三天育胎，九炁结神。上化玄丹，下转变仙。二象交并，以成尔身。六皖琼秀，九府纳真。十二结节，各各绝根。荡除秽气，五灵敷陈。玄女吐精，炼化光鲜。金仙翼灵，玉华结篇。记名青宫，长保帝晨。急急如长生大帝敕。
　　好生度命天尊
　　执灵宝九炼符，祝曰
　　准上帝敕，谨召疾除罪簿司、断地逮役司、度上南宫司、飞度五户司、受炼更生司、仙化成人司、过度三界司、飞升太空司、普度无穷司灵官仙吏。奉为幽魂，请降胞命元第一天元一黄演之炁，胎命元第二天洞冥紫户之炁，魂命元第三天长灵明仙之炁，魄命元第四天砀尸冥演由之炁，脏腑命元第五天五仙中灵之炁，灵府命元第六天高真冲融之炁，元府命元第七天高仙洞笈之炁，华府命元第八天真灵化凝之炁，岳府命元第九天自然玄照之炁。依科炼度，度命登真。默诵上帝秘讳，取祖炁吹符，焚水池中。叩齿九通
　　祝曰
　　郁单凝灵，禅善保神。梵监凝炁，骄乐会真。寂然安藏，梵宝生津。化应流景，高虚曜神。无结无爱，列名帝篇。阴阳会神，三万六千。二炁交映，内保三田。克登圣品，与劫同年。流云玉軿，来侍帝轩。策龙驾景，高升九天。急急如长生大帝敕。取祖炁吹符，宣九炼符文，梵水池中。再取炁，吹所度幽魂
　　九天称庆天尊
　　执石景水母玉精符，咒曰
　　东井黄华，石景玉精。飞玄水母，金醴玉津。滔滔源源，不竭池亭。九龙灌炼，三光垂精。仙人吐润，炼度魂灵。内外朗彻，表裹洞精。百关九窍，元炁滋荣。五脏六腑，万神自生。胎胞结节，随水开扃。死炁断绝，恶绝沉沦。我今炼化，死骸生魂。返故改貌，玉体金容。变化炼秽，飞升紫庭。急急如长生大帝敕。坎炁吹符，沉水池中
　　高真妙果天尊
　　执神府炼身符，咒曰
　　已枯复荣，已灭复生。得生上天，更禀太灵。九天之劫，反复胎婴。秽累荡灭，白尸返生。急急如长生大帝敕。取五方炁，吹符，焚水池中
　　金阙化身天尊
　　执金液炼形符，咒曰
　　金液炼形，与道合真。开明三景，是为天根。无幽无极，无始无穷。元皇九丑，灵魔降宫。紫云飞天，身腾六龙。水上火下，流入三宫。神居阳明，大道自通。急急如长生大帝敕。取玄炁，吹符，焚水池内
　　转轮圣王天尊
　　执分形炼形大将军符，祝曰
　　谨召长生大帝君，丹灵分形大将军孙庚，上灵炼形大将军富盛，紫灵养形大将军张告真，从官将吏，飞行变化。助吾真灵，摄降生炁。为幽魂等，受化更生。祖炁吹符，焚水池中。
　　再咒曰
　　墨黑，袜腊，灵宝，红杏，磨真，急急如长生大帝敕。取五方炁，吹所度幽魂
　　兴生，独隶，可韩，功都，聚魂，急急如长生大帝敕。取寅卯辰三方炁，吹所度幽魂
　　随愿往生天尊
　　焚灵宝登真度命出离生死符，咒曰
　　玉清赤书，上通紫庭。天慈赦宥，三界冥灵。十方世界，九幽罪魂。亿曾万祖，苦爽游精。削除罪簿，落灭恶根。速赴生方，炁识闲宁。上登天堂，澄质炼神。超离五苦，真心洞明。荡除阴翳，入道升真。急急如长生大帝敕。焚符，取祖炁，吹水池中。存幽魂身有玉光，莹然明净，形容端严，仙衣可爱
　　宝华圆满天尊
　　师默诵度魂咒
　　兴生，独隶，可韩，功都，保魂应魂摄。
　　焚召丁甲金童玉女大将军符
　　向来炼度功德已周，谨召六丁六甲大将军，金童玉女，速押所炼幽魂，各整形仪，恭诣上帝御前，祗谢天恩，受戒传符，登真度品。法众虔诚，请行迎导。
　　法众讽隐语，引魂朝谒
　　次下座
　　灵宝度大斋传符授戒仪
　　法师上香，祝曰
　　谨召十方无极世界，见前受度，一切众灵。汝等爰从浩劫，结植苦根。受此轮回，无有休息。瑶坛蒇事，宝范宣流。檄召幽明，集微尘之六趣；神驰冲漠，祈真驭於九清。仰仗道慈，普超逝爽。净供息常然之饥火，法水涤罪垢之形躯。陶铸真精，炼除阴翳，凡此曲垂方便之教，尽皆亲屈太上之尊。汝等身至道场，各宜恭肃。祗受符戒，今兹皈依。畴昔过愆，既已从於开宥；今兹善果，当益谨於修持。常坚信奉之心，以报生成之德。一切鬼神等众，投诚皈命，仰谢天恩，稽首再拜。
　　举灵书，引众魂，至说戒所
　　道众序立唱，人各恭敬
　　师诣座上手炉香，请祝
　　今日道场清净，大众同各运心。奉为见前六道众生、孤魂滞魄，一切众灵。稽首奉请太虚三元、七真空境、无极妙道、九气洞灵、元始无量化身天尊，十方大圣诸君丈人，三十六天帝，灵宝五师君，天地灵仙，日月星宿，四司五帝，三界威灵。伏愿垂慈受请，应感分辉。以今降临道场，证明受戒。仰祈慧泽，大霈天恩。普及含灵，俱登道果。
　　十方灵宝天尊
　　法师敷座
　　我今仰承道力，为汝众等，作大戒师。念汝等众，无量劫来，不信大道，不悟真乘。或因三业生罪，或因六根起过，或自内心邪僻，或自外境染着，或从三毒生一百八烦恼业，或从六情生八万四千尘劳苦。历劫回旋，不自觉悟。长沦苦趣，解脱无期。元始天尊，大圣大慈，普念一切，分身散景。下入九幽，度身威光，问诸罪恼，告四众曰：汝等谛听在心，吾今为汝，显说九真妙戒、金箓白简。受持功德，拔难济苦，神力难思。众灵稽首，伏受教命。今依玄科，对圣传授。应当一心，谛受勿忘。
　　慈悲说戒天尊
　　一者敬让，孝养父母。
　　二者克勤，忠於君主。
　　三者不杀，慈救众生。
　　四者不淫，正身处物。
　　五者不盗，推义损己。
　　六者不嗔，凶怒浚人。
　　七者不诈，谄贼害善。
　　八者不骄，傲忽正真。
　　九者不二，奉戒专一。
　　元始天尊，说是戒已。以慈慧力，普施存亡，神开悟解，各生善念。众苦消释，身心泰然。皆发道意，住不退转。以今传戒，给箓度符。惟愿三宝师尊，同垂证度。察命童子，护戒威神，五帝直符，六宫掾吏，随逐覆护，开化升迁。列字玉清，标名金格。径圆成於道果，永超脱於苦轮。宝箓灵符，谨当宣告。
　　告长生符
　　告救苦符法师存上帝，敕金童玉女，捧箓简，乘金光，自天门降。师执简，於香上度过
　　祝曰
　　元始上圣，玉帝高灵。玉文告命，济死度生。金箓妙戒，拯护幽冥。白简宝符，九真仙经。解消罪咎，冤债和平。救苦真人，削除罪刑。察命童子，注上生名。护戒威神，引诣福庭。超离五苦，乘驾云骈。转轮得道，飞升上清。
　　告生天宝箓法师执箓，香上度过
　　祝曰
　　元始符命，时刻升迁。北都寒池，部卫形魂。制魔保举，度品南宫。死魂受炼，仙化成人。生身受度，劫劫长存。随劫轮转，与天齐年。永度三涂，五苦八难。超凌三界，逍遥上清。
　　祝符箓
　　当愿六道四生、孤魂滞魄等众，受持之后，书名紫策，度命朱陵。消大罪於九幽，拔出地户；遂超陵於三界，无拘天门。然须再召天仙，特加防送，各宜珍重。
　　召防送将吏
　　谨召诸司法院天神将吏，受事功曹，六丁六甲大将军，金童玉女，五雷神将当职，奉行科教，普度沉魂。听法闻经，传符受戒。今者法事粗悉，管送有期。特假威棱，严加护度。俾无留滞，得遂超凌。具载帖文，当如所告。
　　宣帖命
　　虚皇下化，轸念有缘。灵宝垂科，度人无量。遂俾幽途之逝爽，咸沐大道之恩光。金简书名，朱宫度品。云衢缈邈，羽袂飘扬。永断轮回，好辞坛去。
　　随愿往生天尊
　　次起身，回向
　　向来奉为黄箓大斋主某，正普荐亡亲某乙　在会众魂普度六道四生、孤魂滞魄，种种功德，并已周圆。当愿元恩，允回真睠。俾咸臻於道果，终不堕於尘迷。平步法桥，速登道岸。三涂罢对，九夜停酸。法界众生，安时处顺。普天率土，悟道修真。终愿臣身，永依道荫。为如上善，念玉清元始天尊，上清灵宝天尊，太清道德天尊，太乙救苦天尊，九幽拔罪天尊，朱陵度命天尊，火炼丹界天尊，金阙化身天尊，转轮圣王天尊，随愿往生天尊，逍遥快乐天尊，宝华圆满天尊。无量不可思议功德。
　　次往门外，化帖牒符箓
　　举焚简颂法师行超度法
　　魂神澄正，万炁长存。不经苦恼，身有光明。功满德就，逍遥上清。急急如长生大帝敕。
　　默念化生咒
　　兴生独隶，可韩聚魂。功都聚魂，急急如上帝敕。
　　默念化牒咒
　　火铃炎炽，上下八方。万神侍卫，永断不祥。急急如丹天火铃律令。存火铃满地，烜赫如日，亘彻天地。受度灵魂并乘金光而去。
　　宝华圆满天尊
　　上来开度页德，悉已周圆。再凭净众，为上因缘，念大圣元始天尊，太上大道君，太上老君；不可思议功德。
　　灵宝放生仪
　　道士自放生，或别为人放生，转换用文。预於放生之所，铺陈几案。师同道众诣案所，先捻香，叩齿三通。
　　发炉
　　无上三天玄元始三炁太上老君，召出臣身中三五功曹、左右官使者、左右捧香驿龙骑吏、侍香金童、传言玉女、五帝直符直日香官，各三十六人出。关启此间，土地里域、真官正神。臣今奉为某人，开建无上黄箓大斋，资荐某灵，已行满散。正尔烧香放生，愿得太上十方正真之炁，入臣身中，所启速达径御太上无极大道至真玉帝御前。
　　启白
　　具法位臣某上启太上无极大道十方至真，已得道大圣众，扶桑大帝旸谷神王，洞源洞渊溟泠大神，三河四海、九江水帝，十二淮济、河伯河侯；河中二千石清河夫人、水府神仙众真灵官，及此间湖地里域、一切神祇。臣以有幸，宿世因缘。九天之劫，流延今身。遭遇经教，崇奉三宝。任居大乘，自省秽陋，诚非所胜。然受命之日，约当修弘妙法。赞扬仁风。使太阳灵晖，洞映於九冥；元始慈泽，咸被於一切。造化育物，万品繁兴。人物殊形，同禀元炁。生生之类，莫不希全。而世俗道消，逆恶滋彰。人民贪浊，啖食众生。禽兽鱼鳌，资以为粮。水陆罗捕，不可胜计。今斋主某义形报荐，建立大斋。辄捐己财，请赎物命。将养抚恤，普行完全。放之清泉，冀资冥福。如道士自放生，当依本科添入：伏按经文，放生度死，为学所先。臣率身恭修，不敢有怠。又有清信男女某甲等，慈心爱物，好尚善缘。各以资财，市买龟鱼，随臣俱行，来到清渊。今同放之，还归生源。如无人入会放生，不用又有清信男女等语。以陆天师科先有此文，不敢删去度脱灾难，免离痛恼。咸沐生全，永享元吉。愿以是功德，普流一切天人，七世父母、帝主国王、公侯兆庶、如道士自放生，当依本科添入：及臣受道法师，父母同学，贤者山栖，道士诸官，正一弟子朋友知识、六亲眷属，蜎飞蠕动，蚑行喘息，诸天狱、诸地狱、五岳四渎，幽魂苦爽，囚徒责役，一蒙释散，度脱恶道，咸登无为之场。愿天高清，风和雨调，日月光明，星辰列布。愿地平正，山林茂盛，水泽流通，五谷丰熟。国主贤弘，威风翼翼。皇教明达，普天所瞻。人民义让，敌国不争。六夷宾服，祆恶不生。河海满足，贤圣日生。推财让义，衣食自然。男则高才，女则贤贞。路不拾遗，道德兴隆。庠序济济，更相开度。损身布施，广建福田。忧苦者散，逮及众生。令弟子某七祖，上升天堂。反胞更生，腾景凌空。生为种民，无忧无患。日月齐光，令度众难。世世受度，庆及子孙。臣学得道真，白日升天。谨启。
　　诵思微定志经偈，太极真人颂
　　贤者汝莫杀，亦莫怀杀想。众生虽微微，亦悉乐生长。如何害彼命，而用以自养。自养今一时，累取自然爽。长沦三涂中，辛苦还复往。善恶各有缘，譬如呼有响。何不改此行，慈心以自奖。真人携手游，逍遥观浮量。
　　右一
　　大道虽无心，可以有情求。伫驾空洞中，回盻翳沧流。净明三界外，萧萧玉京游。自无玄挺运，谁能悟冥趣。落落天汉澄，俯仰即虚柔。七玄散幽夜，及胎顺沉浮。冥期苟潜凝，阳九无娱忧。睹此去来会，时复为淹留。外身而身存，真仙会良俦。
　　右二
　　璺亹玄中趣，湛湛清汉波。代谢若旋环，椿木不改柯。静心念至真，随运顺离罗。感应理常通，神适逮自祖。淡游初无际，繁想洞九遐。飞根散玄叶，理返非有他。常能诵玉章，玄音彻霄霞。甲申洪灾至，控翮王母家。永享无终纪，岂知年劫多。
　　右三
　　次放生　复炉
　　无上黄箓大斋立成仪卷之三十一竟
　　无上黄箓大斋立成仪卷之三十二
　　三洞法师冲靖先生留用光传授太上执法仙士蒋叔舆撰集
　　斋法修用门
　　释龙彩
　　下元黄箓简文灵仙品曰：拔度罪根威仪，当以上金作龙十条，以镇十方。拔度罪魂，十方各安一枚。当赍十方纹缯之信，东方青纹九十尺，亦可九尺。南方绛纹三十尺，亦可三尺。西方白纹七十尺，亦可七尺。北方黑纹五十尺，亦可五尺。四角悉用黄纹，各一百二十尺，亦可十二尺。上方碧纹三十二尺，下方黄纹三十尺。随其方色，以安十方，拔度长夜之魂。主人赍本命缯，随年。国主王公，悉用紫缯，以法天象。庶人则用本命所属正方之色，以置中央，拔度年命，并令精妙。天子信，则疋数。诸侯丈数，庶人尺数。尊卑有降，悉用明科。飞天神人曰：违者，考属天官玄都曹。
　　释升坛
　　凡入靖登坛，皆香水漱口，名曰荡秽。出亦漱之，名曰闭真炁。安施既毕，先令道众两人，为威仪前行，赞引法师弟子，升坛旋远外坛一周，至东南角。师念入户咒讫，率弟子，以次从地户，升中坛。威仪止在外坛旋绕，不入中坛。每坛一面，常留威仪三人。三周毕，分四面立，步虚旋绕时，亦皆旋绕至西北角，师从天门升内坛，左回三，上十方香一周。次上御案香，退西，向东立。弟子绕中坛一周，以次序立，依科行事毕。弟子引师出坛，弟子过师前出，师在后。建斋立坛，法天象地。内坛则自天门出入，中坛则自地户出入。凡入坛，则师率弟子自地户入，师在前，弟子在后。凡出坛，则弟子引师从地户出，弟子在师前，师在后。
　　华夏赞并释
　　勤行奉斋戒，诵经制六情。故得乘空飞，耀景上玉清。精心奉经教，吐纳练五神。功德冠诸天，转轮成上仙。
　　右出灵宝玉匮盟真经。杜广成先生曰：今但用十八虚声耳。今亦废矣。
　　朝入户咒
　　法师向地户之左，叩齿三通，密咒之。夜入户□，老子存思图曰，存见四明功曹一人，通真使者一人，传言玉女二人，侍靖玉女二人，共六人。
　　四明功曹，通真使者。传言玉童，侍靖玉女。为我通达，道室正神。上元生炁，入我身中。祝毕，入户先左足入
　　朝出户咒
　　出地户毕，回身面坛，叩齿三通，祝之，存玉女一人。
　　出阴入阳，万神开通。关启事毕，请闭黄房。侍靖玉女，明备神宫。祝毕出户，先右足出
　　夜入户咒
　　老子存思图曰，存见四上功曹一人，龙虎使者一人，侍靖素女一人，开明童子一人，上玄少女一人，共六人。
　　四上功曹，龙虎使者。正一生炁，侍靖素女。夜有所启，开明童子。上玄少女，与我俱入。黄宫之裹，通达所启，皆使上闻。
　　夜出户咒
　　出地户毕，回身面坛，叩齿三通，祝之，存少女一人。
　　玄上太阴，八窗开明。向有所启，少女通灵。事毕复位，万神潜宁。
　　右为烧香威仪，出上元金箓简文真仙品
　　释上十方香
　　清旦、日中上香，先从东方起，次东南方，次南方，次西南方，次西方，次西北方，次北方，次东北方，次下方，次上方。静夜上香，先从北方起，次东北方，次东方，次东南方，次南方，次西南方，次西方，次西北方，次下方，次上方。
　　右登斋行香，按灵宝本科，日中则自东方起，次南西北方，以次东北、东南、西南、西北、上方、下方，而此且以东南方、次东方者，以黄箓简文拔度罪根威仪行香次序如此。今修黄箓斋，以本经为据也。清都张万福天师斋仪，升坛上香，次第一同。盖拔度罪根威仪，一本黄箓简文灵仙科品。龙汉旧文，不可改也。
　　上香咒
　　法师上十方香毕，至御案前，三上香，密咒之。
　　玉华散景，九气含烟。香云密罗，径冲九天。侍香金童，传言玉女。上闻帝前，令臣长生。世为神仙，所启所愿，咸乞如言。
　　右见上清大洞真经曰，上经烧香咒，无侍香金童四字。传言玉女作侍香玉女。所启作所向。咸乞作莫不。
　　释礼师存念
　　先存太上三尊，在天宝台中，左有三十六部尊经，右有玄中大法师。十真五帝，群仙侍卫，如大会朝真之仪。法师临目，存见太上三尊乘空下降，左右龙虎君，千乘万骑，三界尊灵，群真侍卫，罗列在坐。师为弟子，奏陈斋意。
　　次思经师，上清灵宝法师詹君讳齐，古字稽仲，行化长沙。心拜三过，祝曰：愿师得仙道，我得升度。
　　次思籍师，上清三洞法师田君讳居实，字若虚，甲寅五月初二日生，长沙真岩人，行化两浙。心拜三过，祝曰：愿师得飞仙，为我开度，七祖父母，早生天堂。我得道真，升入无形。
　　次思度师，上清三洞法师留君讳用光，字道辉，甲寅三月二十五曰戌时生，乃信州贵溪人。以开禧丙寅天臈羽化于龙虎山上清宫，行化荆湖江浙。心拜三过，祝曰：愿师得升度，上登高仙，为我开度，五道八难，名入仙箓，永成真人。
　　右按中元五箓简文神仙品曰：奉师威仪，经师则经之始，故宜设礼，三曾之宗。籍师则度师之师，故宜设礼三，生死箓籍所由。度师则受经之师，度五道之难，故应设礼。为学不尊三师，则三宝不降，三界不敬，鬼魔害身。杜广成先生曰：经者，远也。三师之中，经为远师，乃籍师之师，己之祖师也。籍者，因也。传真学道，师资相因，乃经师弟子，度师之师也。度者，进也。度我凡身，进登道品。从几至此，莫不因师，乃己之师也。所在之方，谓所居之方。心拜，存形貌、讳号，礼而祝之。所以礼师者，我所行之法，开度天人，因师教授，方至於此。凡有修奉，皆先礼师，不忘本也。然古者经从师受，故斋直烧香，必礼师。斋法出於神经，故建斋以奉经为本。斋科所谓三师盟受三宝神经，供养尊礼，修行斋直是也。今世经不师授，斋法亦废。结斋之士，苟未盟受宝经，如科中所称上清金书三洞宝等语。皆当随宜换易。礼师之时，存祝传法箓三师可也。
　　清旦，思青云之炁，匝满斋堂，青龙狮子，备守前后。灵宝思神仪曰：青龙狮子合八头。四头在高座南使处两边巳未之上。四头在北丑亥之上，以中央高座为正。青龙在内，狮子在外。悉东西相对两向次思青炁从师肝中出，如云之升。青龙狮子在青炁中出，覆弟子合家之身。
　　日中，思赤云之炁，匝满斋堂，朱雀凤凰，悲鸣在左右。灵宝思神仪曰：雄曰凤，雌日凰，乌也。其鸡头形，鸡喙燕领，蛇颈龟背鱼尾，五彩龙文，合八头。四在东，驭两边寅辰之上。又四头在西，亦使两边戌申之上，朱雀在内，凤凰在外，南北相对向次思赤云之炁从师心出，凤凰朱雀在赤炁中出，覆弟子合家大小之身。
　　日入，思白云之炁，迎满斋堂，白虎麒麟，备守四方。灵宝思神仪曰：麒麟，兽也。应身，牛尾，马足，黄色，圆蹄，□角。头有肉，合八头。四生方，二头在子午卯酉之上。白虎在内，麒麟在外，悉向南次思白云从师肺中出，白虎麒麟在白炁中出，覆弟子合家大小之身。
　　次思仙童玉女、天仙地仙飞仙、日月星宿五帝兵马，各九亿万骑，监斋直事，三界官属，罗列左右，威仪肃肃，不有怠懈。灵宝思神仪曰：仙童侍香左东立，玉女侍香右西立。天仙至五岳五帝，并是兵马天仙官兵，着绯衣，处天门，在门东。地仙官兵，着如军队之衣，处地户。飞仙官兵着羽衣，处天门，在门西也。日官官兵，着红色衣，处日门。月宫官兵，着浅黄色衣，处月门。星宿官兵，各阵方色衣处四方、四季、四孟之上。五帝官兵马随方，色衣各处其方。中央处，建王之方。
　　次闭目内思，存见五藏五识，五星五帝，侍卫身中，映盖一体。体作金色，真炁从肺后出。项有圆光，如日象。使照明十方，身中了然，尽见内外。灵宝思神仪曰：五藏者，先存肺，红白色，有七叶，如莲花，接喉咙下，驺虞覆心。次存心，紫赤色，如油囊。中长三寸，上大，下小。中央孔在肺下。次存肝，紫苍色，五叶在心下。次存肾有双，紫黑色，如覆杯，当脐侠着脊。次存脾，混黄金泥色，长一尺。两头采小曲卷。太仓有胃管也，正在脐。五岳者，存东岳泰山、南岳衡山、西岳华山、北岳恒山，各在其方。中岳嵩高山，在西南。五岳各在本域、遥存见之。五星者，存五星焕明五方。南方荧惑星在额上，中央镇星来在心前，北方辰星来在两膝间，东方岁星来在左肘，西方太白星来在右肘。五帝者，存青帝立东，赤帝立南，白帝立西，黑帝立北，黄帝立中央，建王之方。皆着帝王之冠，服随方之色，立在斋坛内。又依上法，存真炁自肺藏后夹脊中出，直上冲高出头上而出。四藏色炁次仰升纷错，冠覆身形，葱郁密宜，如浓烟之中。於是身为金色，项生圆光，如口农照明十方。身中了然，尽见内外。
　　右为建斋威仪，出灵宝上元金箓简文真仙品。凡登坛行道、烧香、启祝、存思，并依上法。
　　卫灵咒并释
　　东方
　　九炁青天，明星大神。焕照东乡，洞映九门。转烛阳光，扫秽除氛。开明童子，备卫我轩。收魔束妖，上对帝前。奉承正道，赤书玉文。九天符命，摄龙驿传。普天安镇，我得飞仙。
　　南方
　　南方丹天，三炁流光。荧星转烛，洞照太阳。上有赤精，开明灵童。总御火兵，备守三宫。斩邪束妖，剪截魔王。北帝所承，风火八冲。流铃交焕，敢有不从。正道流行，我享上功。保天长存，亿劫无终。
　　西方
　　七炁之天，太白流精。光耀金门，洞照太冥。中有素童，号曰帝灵。保神安镇，卫我身形。断截邪源，王道正明。宫殿整肃，三景齐并。道合自然，飞升紫庭。灵宝符命，普惠万生。功加一切，天地咸宁。
　　北方
　　北方玄天，五炁徘徊。辰星焕烂，光耀太微。黑灵尊神，飞玄羽衣。备卫五门，检精捕非。敢有干试，豁落斩摧。玉符所告，神真八威。邪门闭塞，正道明开。映照我身，三光洞辉。策空驾浮，举形仙飞。
　　中央
　　黄中理炁，总统玄真。镇星吐辉，流焕九天。开光童子，一十二人。元炁阳精，焰上朱烟。洞照天下，及臣等身。百邪摧落，煞鬼万千。中山神咒，普天使然。五灵安镇，身飞上仙。
　　右出灵宝真文要解经，名曰：
　　太上灵宝自然五篇卫灵神咒
　　释鸣法鼓
　　杜广成先生曰：法鼓者，内正神炁，外灭魔灵。法事，所先也。左右相叩，为天锺；磬中相叩，鸣法鼓也。叩之以八为节，三八二十四炁也。
　　三捻上香祝上香祝之，发炉
　　第一上香，祝曰：愿达玉清境，供养妙无上帝，自然元始天尊，无上道宝。
　　第二上香，祝曰：愿达上清境，供养妙有大帝，虚皇玉晨大道君，无上经宝。
　　第三上香，祝曰：愿达太清境，供养至真大帝，万变混沌玄元老君，无上师宝。
　　右出杜广成先生斋仪
　　上手炉香咒
　　道由心学，心假香传。手执玉炉，心存九天。真灵下盻，仙旆临轩。令臣关奏，径御九天。
　　右出宋朝颁降金箓仪，非古法也。不用亦可。盖古法，高功都讲位前，各有香案发炉。止就本位案前上香，不用手炉也。
　　释发炉
　　无上三天玄元始三炁太上老君，召出臣等身中三五功曹、左右官使者、左右捧香驿龙骑吏、侍香金童、传言散花玉女、五帝直符直日香官，各三十六人出。出者严装，关启某处土地里域、真官正神。臣今正尔烧香，奉为某官某乙正普荐亡亲某乙　在会众魂等，修建无上黄箓大斋，三日三夜。以今初夜，宿启登坛，朝真行道，补职宣戒，关盟诸天。愿得太上十方正真生炁降流臣等身中，令臣所启速达径御太上无极大道至真玉皇上帝御前。
　　右发炉，为关启真灵之始，出金箓简文。经道分三洞，教亦殊科。如上元五灵五老神真云，为上清发炉；太上灵宝无上元尊云，为自然发炉。传言玉女上奏皇君云，为洞神发炉；太上玄元五灵老君云：为正一发炉。其他难以槩举。至於灵宝，尽本金箓简文矣。而黄箓简文经所载，却不同。如曰香官使者、左右龙虎君、捧香驿龙骑吏、侍香玉女、五帝直符，各三十六人出，是也。张万福天师正斋发炉，虽依黄箓简文经所载，至宿启解坛又用金箓简文经。祝语矣，前后异同。恐是正斋宗本经之文，而宿启散坛乃行自然朝法，故宗金箓简文，亦或未可知也。经教传久，其间抵捂者多。如金箓简文，三五功曹下，无左右官使者五字，却见於盟真科经。金箓简文有侍香金童而盟真科作玉童。金箓简文有侍香玉女而陆天师、杜广成仪作、传言玉女，张清都仪又作散花玉女。金箓盟真五帝直符下无直日香官四字，而陆天师张杜斋仪俱有之。金箓盟真诸经俱云至真玉皇帝前而黄箓简文作玉皇上帝御前。要之三箓盟真诸经，相参为用，故科云：盟真不可单行，金箓不可独用。黄箓罪根虽卷目异名，亦相通为下典广有所入也。至於复炉其间，亦有不同处，不能尽释。今姑载宿启发炉，余可以例推。
　　释称法位关启
　　张万福天师曰：各各自称，所受法位。称时，耳才自闻，勿使喧聒。余皆例尔。
　　右宿启散坛发炉毕，称法位关启之文，出灵宝上元金箓简文真仙品，为朝礼众真威仪经科，所谓自然朝法是也。与正斋上启三上香愿念之法不同，不启圣位。张杜宿启仪，并於称法位后，便云：臣某等今故烧交愿以是功德云，盖一本经文耳。藏中所载灵宝诸斋宿启仪，并无添入圣位者。止有一家灵宝自然斋立成仪，不载何人所修。其间辞语多易以今文，又添入行道所启圣位。近世相承不革，留冲靖所传亦因之。虽曰捻香启，先当关奏上玄，但行道科所启圣位，本文乃出洞玄灵宝长夜之府九幽五匮盟真科，因元始天尊在香林园中，与七千二百四十童子，俱教化诸法度身威光命，召十方飞天神人，说罪福缘对拔度上品。太上大道君启白元始，乞垂旨教，可得修行，以度一切。於是命飞天神人为着斋直之诀。行道所启圣位，盖本於此。宿启散坛，乃行自然朝法。既祖金箓简文，本经无之，难以搀入。况中间祈哀忏罪礼谢乞愿念之词，特仗仙灵誊奏斋诚耳。今依古科，删去圣位。尚虑后学，不见经文，反生疑惑，故略释始末。
　　释礼十方
　　日中从东方始，入夜从北方始。
　　张万福天师曰：凡礼拜，始唱至心归命东方，即至心注念东方。低身屈膝，呼无极太上灵宝，便靡靡而下，令两手俱至地。呼天尊与声齐，头面着地。听声齐起，皆不迟疾，缓急得所。使五体合法，不得局促怠放。齐上齐下，每礼讫，合坐皆起立，然后坐如下方，例不得便坐。行磬，须听唱天尊声绝，然后打之。所以谓之礼拜者，谓起伏拜跪，威仪庠序，合法故耳。徧观至心者，必能礼拜。礼拜者，必有至心。君不察其形恭，何以达其心识。所以谢罪请福，皆以礼拜为先也。
　　释忏悔三业
　　礼毕，各长跪，执简，叩头，忏悔。张万福天师曰：自礼十方天尊，至三业忏。并出灵宝常朝仪。
　　三启颂三首
　　乐法以为妻，爱经如珠玉。持戒制六情，念道遣所欲。淡泊正气停，萧然神静默。天魔并敬护，世世受大福。
　　郁郁家国盛，济济经道兴。天人同其愿，缥缈入大乘。因心立福田，靡靡法轮升。七祖生天堂，我身白日腾。
　　大道洞玄虚，有念无不启。炼质入仙真，遂成金刚体。超度三界难，地狱五苦解。悉归太上经，静念稽首礼。
　　右出洞玄灵宝消魔宝真安志智慧本愿大戒上品经，亦见玉京山步虚经，谓之礼经。祝每终一首，各称善一拜。真人口诀云：侍经仙童玉女，闻此祝，皆欢悦，而佑兆身也。是大经悉用此祝而礼拜矣。若冥心礼经者，亦心祝其文，乃上仙之秘也。斋法以经为祖，凡是建斋，三宝之前，必安神经，以镇斋坛。故上元金箓简文真仙品曰：建斋威仪，旋行毕，一时北向，礼经三拜，是也。
　　释三礼
　　张万福天师曰：三礼，出灵宝常朝仪。
　　无上黄箓大斋立成仪卷之三十二竟
　　无上黄箓大斋立成仪卷之三十三
　　三洞法师冲靖先生留用光传授太上执法仙士蒋叔舆撰集
　　斋法修用门
　　释安镇真文
　　诸天隐语，自然玉书，无量洞章，出灵宝灭度五练生尸经。亦曰：练度五仙安灵镇神法，专度亡魂。斋坛安镇，所当遵用。法用青纸朱书，以镇五方。宿启夜，读文讫，以金龙镇之。散坛时，读文讫，弟子捧文於香烟上，法师叩齿十二通，咒曰：
　　无上至真，大圣高尊。布化运炁，三十二天。八会九光，自然成文。安镇天地，保制劫年。元始符命，普告三元。下勑九地，上关诸天。中告海岳，名山大川。今日上告，万神咸闻。弟子某乙，修斋行道。拔度幽魂，三官九署。削灭罪根，永度三涂。五苦之源，世世受福。记名丹篇，神生天堂。炼化自然，生死开度。亿劫长存，九天诰命。风火驿传。众和三声，出灵宝内音玉诀
　　咒毕，随表函焚之。外有五老赤书玉文施用之法，不一具载。赤书玉诀，杜广成之序，附见於左。
　　黄箓斋，极救幽灵，迁拔飞爽，开度长夜，升济穷泉，固其大旨也。然祛灾致福，谢罪希恩，人天普修，家国兼利，功无不被矣。所镇灵宝五老赤书真文，详其所为，祗通四种：一则求仙受道，自东方九炁下，二十四字；二则禳制星辰，自岁星辅肝下，三十二字；三则摧伏魔鬼，自东山神咒下，三十二字；四则蠲消水害，自下制东河下，三十二字。五篇之用，於斯毕矣。西京清都观张万福天师仪范云，诸天隐语，八会玉文，元始天尊於香林园中，为上智童子所说。下拔五苦，通济九幽。於迁神仪中，刻石行用。今则黄箓迁拔，宜用此文。凶吉合仪，铨量允当。庶几永劫，可以通行。咒祝焚烧，与真文同耳。具有成法，共弘之焉。天复元年辛酉十月十五日癸未，天姥峰羽衣杜光庭圣宾序。
　　智慧颂三首并释
　　智慧起本无，朗朗超十方。结空峙玄霄，诸天挹流芳。其妙难思议，虚感真实通。有有竟不有，无无无不容。
　　智慧常观身，学道之所先。渺渺任玄肆，自然录我神。天尊常拥护，魔王为保言。晃晃金刚躯，超超太上仙。
　　智慧生戒根，真道戒为主。三宝由是兴，高仙所崇受。泛此不死舟，倏欻济大有。当此说戒时，诸天来稽首。
　　右出灵宝智慧观身大戒经。每终一首，各称一拜。
　　释锐戒法师西向，众官东向
　　天尊告太上道君曰：今当普宣法音，开悟群生。为诸男女，解灾却患。请福度命，拔诸苦根。使生者见道，身脱八难；死者欢乐，饮食天堂。早生人中，转轮圣王之家。修斋求道，皆当一心。请奉十戒，谛受勿忘。专精默念，洞思自然，勿得杂想，挠乱形神。能如是者，便当静听。
　　第一戒者，心不恶妬，无生阴贼。检口谨过，想念在法。
　　第二戒者，守仁不煞，愍济群生。慈爱广救，润及一切。
　　第三戒者，守正逊义，不淫不盗。常行善念，损己济物。
　　第四戒者，不色不欲，心无放荡。正洁守谨，行无玷污。
　　第五戒者，口无恶言，言不华锜。内外中直，不犯口过。
　　第六戒者，断酒节行，调和气性。神不损伤，无犯众恶。
　　第七戒者，不得嫉人胜己，争竞功名。每事推逊，退身度人。
　　第八戒者，不得评论经教，訾毁圣文。躬心承法，常如对神。
　　第九戒者，不得斗乱口舌，评详四辈。天人咎恨，伤损神炁。
　　第十戒者，举动施为，平等一心。人和神穆，行常使然。
　　天尊言，修奉清戒，每合天心。常行大慈，愿为一切，普度厄世。慊慊尊教，不得中怠。宁守善而死，不为恶而生。於是不退，可得拔度五道，不履三恶。诸天所护，万神所敬。长斋奉戒，自得度世。
　　天尊言，道尊法妙，人身亦贵。故道开法遗戒经文，以度人身。人身既度，上与道同。宜为精行，持斋奉戒。夷心静默，志念分明。一心归向，专想不二，涤荡六府，过中不味。内外清虚，每合自然。是其斋日，揲皆启愿。应心上彻，四天司逻、十部威神，即下履行。观听至音，鉴映尔心。如戒行道，皆列功诸天，祸福立彰。道不负人，勤行谛受，勿使魔言。
　　天尊言，建斋行道，四天帝王，皆驾飞龙绿軿，八景玉舆。侍从真人玉女，手执花旛，前导凤歌，后从天钧，白鹤狮子，啸歌邕邕，烧香散花，浮空而来。瞻礼行道，观听法音。天王下降，万灵朝焉。如是岂可不尽其法也。当先受十戒，然后行道，庠序雅步，静心闭意，坐起卧息，不离仪格。天王欢悦，列名上清。可谓得道，在方寸之间。
　　奉戒颂并释
　　道为无心宗，一切作福田。立功无定主，本愿各由人。虚己应众生，注心莫不均。大圣弘至教，亦由雨降天。高陵靡不周，常卑故成渊。海为百川王，是能舍龙鳞。万劫保智用，岂但在厥年。奉戒不暂亏，世世善结缘。精思念大乘，会当体道真。
　　右太极真人作，出灵宝仙公请问经。说戒毕，旋行，吟之。
　　释补职
　　谨按上元金箓简文真仙品曰，登斋威仪，当宿昔，举高功法师、都讲法师、监斋一人，侍经一人，侍香一人，侍灯一人，明日行道，各典所署。黄箓简文所载，止请同法四人，一人监斋，一人直事，一人侍香，一人侍灯，於都门，随师旋行，为主人叩头，祈请拔罪，更相开度。则自六职之外，别无他名。张清都科虽云斋官，以六人已上，至十八人为率。然亦别不着所掌之职，切意登斋行道，止具六职。其余众官，并各分摄六职，共举斋事。故金箓简文曰，登斋上下，皆以职事为上。职事同者，以年尊为上。年同者，以人德为上。六职尊卑，已有定序。若止一人，则不立职事。同者，以年尊为上之文，於此槩可见矣。又太玄经曰，夫欲传授道法，而对斋者，法限三十八人，小不可臧六人。斋法九日、七日、五日、三日，若减一日者，此是会而非斋。所谓三十八人者，一曰三师一人为正师，二人为护师，即法师也，二曰五保五人即都讲也，三曰六明六人即监斋也，四曰七证七人即侍经也，五曰八度八人即侍师也，六曰九成九人即侍灯也。是以藏中所载，九层坛行道仪，分补六职，不止一人，意本於此。近世自高功之外，其余众职，各披法服，具员充位。别创知锺、侍磬、表白、直坛等目，代举众官之职。六职之外，颇有冗名，亦岂知登斋着褐，诵经着帔，科有明文。斋直以精诚为先，忏谢为本。务在虔切，以期感通，岂务求为观美耶。杜广成论此盖详矣，今附于左。
　　杜广成先生曰：经科皆云，斋官之内，以道德尊高者为法师，明练法度者为都讲。又都讲职词云，先鸣法鼓，次引朋众。风则轨仪，敬凭赞说。即赞唱导引皆都讲之务也。吴中、江表、荆楚之间，皆以都讲执磬，赞道行礼。夫先鸣法鼓者，锺磬之谓也。欲令群官整肃，仪制森然，须先击磬齐众，而后赞唱升坛，亦都讲之职也。但以近年，或都讲年德稍高，不欲一一劳之，即於众官之内，差一人执磬唱礼。盖事出一时，元非古制，详其职简，颇谓旷官。更有后学，生情妄为，臆断於六职之外，置一人侍磬，殊无经据，讹谬亦深。又高功法师，职在敷奏，进止俯仰，居众之先。或昏耄不任，自可求退。岂容假手，翻类冗员。今蜀地高功，止於发炉、复炉，两称名位。其他宣读，皆委他人。虽云先唱后随，何异龙吟鳌应。此盖不惧冥谴，自掇罪尤。人事尚且未容，天道如何通感。后之法主，深可戒焉。无蹈利於目前，更增罪於身后。监斋秉掌科宪，绳愆紏违。务在无私，共弘典法。若有亏犯，预须授简告之。受罚之人，亦须甘心伏罪。所冀外能合礼，以全溥济之仪；内不欺心，以免抱冲之恨。不得使弹紏之际，彼此喧然。秉法者，进退有词；负罪者，诪张拒命。不惟犯干玄圣，实且取笑众人。其次侍经整饰坛场，主张法席，经科几案，供养供皿，施列敷张，皆须检校。况旧法於斋堂之内，置两高座，三时诵读。故简文云，三时讲唱是也。又职简云，卫师子之两座，罚简云，听经倚据不执简。又云，请问败句。此皆明行道既毕，法师众官，三时讲诵矣。近代相承，祗於坛场之内，三时行道，三时转经，无讲唱之事，亦无两座之设。然转经之时，众官既坐，一人行净水，侍香行香，侍经行经。转诵既了，侍经收经，安置本座，及整拂坛席，主持供养，无使外人凌冒辄践法坛，此乃侍经职务也。不得虚参职任。倚傲不恭。使几案纵横坛场，污杂荐献之物，使僮仆入坛，轻冒神真，凌犯禁戒。且禁坛之后，尚不许逆行，而仆使庖夫，容易出入。例多此事，切宜禁之。苟或未除，皆侍经获其殃责也。侍香所职，具在简词之中。近者因循多不勤恪，岂独香烟中绝，往往火灭灰寒。兼有高功尚未升坛，坛中擅添香烟灶。此例违失，率皆有之。省阅科仪，亦宜戒谨。侍灯，惟在勤励，兴废合仪，彻曙续明，即为称职。近有不经之士，浅识之人，不使侍经整饰坛筵，别置直坛之号。六职之外，颇有冗名。明鉴法师，所宜共弃。无履伪迹，取笑后贤。又按金科古仪，及黄箓旧法，宿启之夜，及言功之时，皆先作自然朝，后行斋事。故启斋仪云，众官相率，先行自然朝，至三礼后，即告斋署职，说戒宣科。明旦晨晓，依法行道。此法自天师陆先生、寇天师、张清都，相传至今，颇历年代。皆以斋法出於灵宝，自然朝为斋之祖宗。故先行自然朝，示不忘本也。近有庸愚道士，不达古贤之情，先於玄师之前，补署六职，宣科受简，然后升坛。仍云，简寂先生，斋法谬误，饰非谤说，词理纷然，寡识无知，一至於此。尚有其党，相仿行之。不唯获乱法之愆，实亦受谤贤之罪。达教君子，宜用斥之。旧法之中，有相传错误者，唯启斋言功之时，自然朝会合礼灵宝天尊。而相传礼玉宝皇上等号，此稍失自然朝之本旨。恐是年代绵远，书传舛讹。今於仪中，已为改正。非敢臆度，惟理所归。时彦后贤，共弘之矣。
　　右灵宝斋法，具载十部飞天妙书。其启祝、愿念、忏谢之词，威仪俯仰，登降之格，皆龙汉旧文，不可改易。法师职参三洞，备受经箓，谙练仪轨，方可宣行。故张清都修建之仪，止拜启元章及牒。里域神司，此外别无关奏。正以斋法玄微，仙灵吏兵，随词誊御，不假驿传文书，而后期感通也。自灵宝大法降世，於是玉符金简之文，宝箓真券之目，神虎摄召之诀，南昌炼度之科，五仙沐浴之仪，回耀降光之格，策杖破狱之法，轮灯忏谢之门，其修用有诀，其施行有序。迁升罪爽，普度幽明，视古法始加详焉。古法惟斋直讲诵，而不务它营，故事体简径。今世因崇建大斋，而参施众法，故节目繁多。今古异宜，各有攸当。须寻根蒂，方识指归。夫正斋请谢，宿启散坛，本之经文，颁宣符命，摄召炼度，本之灵宝。法拜奏书，迁拔罪爽，本之正一。若洞究本末，则施为罔。不合之士，择同志之人，寻卜胜地，建立坛场，止依经文。修建不参众法，吾知道眼监观。功德巍巍，未易浅近量也。然非通贯三洞上学之士，亦未足以进此。
　　释宣禁
　　右科云，三十六禁，出太极敷斋威仪经。当用牙骨竹木为之，合三十六枚，广八分，高九寸，刻书其文，与简相类。张清都云，行道之日，置威仪案。杜广成云，绛囊盛之，每升坛，监斋执而行之。有犯者，授简而罚之。二者皆通。张清都曰，夫恶逆之身，犯莫大之罪。犹使斋戒请赎，消散衅负。寻斋之所修，尊乎礼拜，而况高尚之士。但仪轨之失，愚谓以礼拜代之，亦在乎通其拜数多少，随事轻重。执事之官，临时详判，此陆简寂之意也。又三十六禁，亦见太极玄都律。以香油书罚，止三十条。而云三十六禁，恐以主人当扫洒屋宇，道士各赍巾褐版履，关白监斋。及有犯威仪，下座上座，於事有亏等，合前后禁文，为三十六耳。然外六条，虽有禁文，而无香油之罚，似不可作简。今张清都云，以竹木牙骨作简，三十六枚。自高功以下，并科禁，各一一书之。要是合六职简为数也。
　　释复炉
　　关启事毕，束向上香，咒祝。出灵宝三箓简文威仪自然经。
　　无上黄箓大斋立成仪卷之三十三竟
　　无上黄箓大斋立成仪卷之三十四
　　三洞法师冲靖先生留用光传授太上执法仙士蒋叔舆撰集
　　斋法修用门
　　释出官启事
　　张万福天师曰：凡传言驿行，皆凭神道，庶得感通。所言神道，仙官吏兵是也。仙官吏兵，须是师受，即仙灵
　　治箓、三部八景、三十二天、玉童玉女、五帝直符直事等是也。道士身有此仙官，始得预斋请。空输屈折，罔员真灵，贻其罪考，谨之。发炉毕，众官长跪，法师叩齿二十四通，出吏兵。上启毕，各叩齿三通，咽液三过。
　　右出《灵宾太极敷斋威仪经》。仙公曰，此谓初斋启事仪，日夕六时烧香，惟向香炉祝耳，便礼拜也。张清都曰，建斋止出一官，至斋讫言功，不复出吏兵也。
　　释上启愿念
　　正斋上启圣位，及后语，出灵宝盟真科，乃飞天神人所说。三上香显念文，出下元黄箓简文灵仙品。今敌烧香，自归依师尊大圣众至与道合真等语，凡斋科三上香愿念之文，皆然。而今科上启后，亦云与道合真，盖以黄箓简文经中所载，三捻香愿念之前，亦有此文。不敢改易经语，张清都科亦因之。恐后学不知其故，略为释出。
　　释二十方忏
　　随方依科，忏谢日宫、东北方，月宫、中岳、西南方，星宫、水府、经法、北方。四岳，各随本方。
　　右二十方忏文，为拔度罪根威仪。出灵宝下元黄箓简文灵仙品。
　　释各思九色圆象咽液命魔
　　高功立鬼门之上，都讲立天门之上，众官次都讲立。
　　先叩齿三通，咽液三过，心存日月，在己面上，从鼻孔，入洞房金华宫两眉间却入辟方一寸，曰明堂宫。二寸，曰洞房宫。三寸，曰丹田官。明堂之北，洞房之南，向上辟方一寸，曰金华官。日从鼻左孔入，月从鼻右孔入。光明出项后，焕然作九色圆象，薄入玉枕，彻照十方。随我绕经，而行之矣。又叩齿三通，咽液三过。右出太上玉经隐注
　　密咒并释杜广成先生曰：此密咒不得令耳闻。违之有咎责。诚之，谨之
　　黄中策炁斩祆余、密制强精断邪翁。太上有命太上房，急召北帝诣五宫。受承威令宣魔王，五炁蓊郁与命冲。秘藏玉文方就隆，三天运明，六天运终。贤者哉。
　　右出灵宝五符人鸟经。洞真八道命籍存思之法，与此不同，并附见于后，可兼用之。礼方竟，还东向，思神闭目，叩齿五，咽液五。存五神备在身中，五符焕明内外，五方群魔奔走远迸。来侍卫者，严装罗列，在真官后。良久，咽液三，叩齿三，诵人鸟山经咒，曰黄中策炁。
　　张万福天师曰：天尊未说经之前，诸天三界魔王、五帝大魔，皆为万神之尊，总领鬼兵，游观太空，自号赫奕，与天齐功。行威纵毒，病苦万人。男女祷祝，煞害鼓舞，以敬畏之。天尊说经之后，百魔伏化，而神公受命，普扫不祥。魔无干犯，鬼无妖精。众魔既伏天尊，圣化便为诸天上圣、妙行真人，策驾前驱，扫尘启路。所以众圣将欲游天，先命诸魔，前驱策驾也。经云，魔王敬受事，故能朝诸天，是也。所以步虚先当存思命魔。
　　右三朝命魔，张清都所言尽矣。赵道升修黄箓仪认为，内事止於午朝命魔，盖本政和金箓。此是其所见错处，非经旨也。
　　释步虚旋绕
　　张万福天师曰：玄都玉京山，上冠八方。即太上无极虚皇大道君之所治也，高仙之玄都焉。诸天大圣、高仙真人，各各持斋奉法，宗太上虚皇於此矣。凡遇斋日，并乘飞龙八景云舆，大会太上玄都玉京，烧自然旃檀返生灵香，飞仙散花，旋绕七宝台三匝，行诵空洞歌章也。其时八风扬旛，香花交散。流烟蓊郁，太上称善。又飞天之神，常乘碧霞之辇，游於玉隆之天。一日三时，引天中众圣，上朝七宝之宫、七宝之台、七宝玉宫，皆元始天尊所居。诸天众圣，朝时皆旋行，诵歌洞章，即升玄步虚章。或旋空歌章，大梵无量洞章之流也。密咒毕，都讲唱步虚旋绕，以次左行，绕经三周。其第一首，但平立，面经像。作第二首，即旋行。至第十首，须各复位竟之。每称善，各回身，向中散花，礼一拜，法十方朝玄都也。
　　右按上元金箓简文真仙品曰：拔度生死，建斋威仪，礼十方毕。次一时左转绕香灯三周，师诵步虚之章，弟子都门赞祝三周，如玄台法。尊卑相次，安徐雅步，调声正气，诵咏空洞之章。勿得顾盻，意念不专，迟速越错，更相进却，要量坛席广狭为财。如坛席狭处，第二、第五、第八首旋绕散花，余面经像作可也。
　　步虚空洞之章十首并释
　　稽首礼太上，烧香归虚无。流明随我回，法轮亦三周。玄愿四大兴，灵庆及王侯。七祖生天堂，煌煌耀景敷。啸歌观太漠，天乐适我娱。齐馨无上德，下仙不与俦。妙想朗玄觉，诜诜巡虚游。
　　旋行蹑云纲，乘虚步玄纪。吟咏帝一尊，百关自调理。俯命八海童，仰携高仙子。诸天散香花，肃然灵风起。宿愿定命根，故致标高拟。欢乐太上前，万劫犹未始。
　　嵯峨玄都山，十方宗皇一。迢迢天宝台，光明焖流日。炜烨五林华，倩灿曜朱实。常念餐玄精，炼液固形质。金光散紫微，窈窕大乘逸。
　　俯仰存太上，华景秀丹田。左顾提郁仪，右盻拥结璘。六度冠梵行，道德随日新。宿命积福应，闻经若至亲。天挺超世才，乐诵希微篇。冲虚太和气，吐纳流霞津。胎息静百关，寥寥究三便。泥丸洞明景，遂成金华仙。魔王敬受事，故能朝诸天。皆从斋戒起，累功结宿缘。飞行凌太虚，提携高上仙。
　　控辔适十方，旋憩玄景阿。仰观劫刃台，俯盻紫云罗。逍遥太上京，相与坐莲花。积学为真人，恬然荣卫和。永享无期寿，万春奚足多。
　　大道师玄寂，升仙友无英。公子度灵符，太一捧洞章。舍利耀金姿，龙驾欻来迎。天尊盻云舆，飘飘乘虚翔。香华若飞雪，纷霭茂玄梁。
　　头脑礼金阙，携手邀玉京。骞树圆景园，焕烂七宝林。天兽三百名，狮子巨万寻。飞龙蹲躅鸣。神凤应节吟。灵风扇奇花，清香散人襟。自无高仙才，焉能耽此心。
　　严我九龙驾，乘虚以逍遥。八天如指掌，六合何足辽。众仙诵洞玄，太上唱清谣。香花随风散，玉音成紫霄。五苦一时迸，八难顺经寥。妙哉灵宝囿，兴此大法桥。
　　天真帝一宫，蔼蔼冠曜灵。流焕法轮纲，旋空入无形。虚皇拊云璈，众真诵洞经。高仙凛乎赞，弥劫保利贞。
　　至真无所待，时或辔飞龙。长斋会玄都，鸣玉扣琼锺。十华诸仙集，紫烟结成宫。宝盖罗太上，真人把芙蓉。散花陈我愿，握节征魔王。法鼓会群仙，灵唱靡不同。无可无不可，思与希微通。
　　右出灵宝玉京山步虚经，每一首终，各称善一拜。
　　释重称法位大谢
　　众各重称所受法位。高功北向，大谢。众官人，各长跪。留冲靖止东向
　　右大谢忏罪之文，出黄箓简文经及灵宝太极敷斋威仪经。
　　十念
　　一念为道，四大合德。某家七祖父母，免脱忧苦。上升天堂，衣食自然。
　　二念帝王国主，道化兴崇。庠序济济，皇化恢弘。威仪翼翼，普天所瞻。民称太平，戎夷宾服。妖恶日灭，贤圣日生。
　　三念法师，功德大建。教化明达，俱获飞仙。
　　四念同志学人，早得仙道，更相开度。
　　五念九亲和穆，好尚仁义。贵道贱财，行为物范。
　　六念损己布施道士及饥寒之者。天下人民，各得其所。
　　七念蠕动跂行，一切众生，咸蒙成就。
　　八念赦贳某家门前世。生死罪对，立功补过。
　　九念某家门兴盛。宗庙有人，世生贤才。
　　十念尊受师经，不敢中怠。平等一心，广度一切。克获上仙，白日升天。拜见太上，永成真人。服五色云衣，与道合同。一作云车羽驾，与道合同。
　　十二愿并释
　　一愿大道，淡泊虚无。安闲空寂，澄清自居。广开法门，教导顽夫。皆蒙慧解，精苦是修。预以同学，普得升虚。与天相保，长存无忧。一切众生，咸同宁休。
　　二愿诸天，结气澄清。高虚广覆，保真固灵。气候调节，四运和平。国安民丰，普天闲宁。广济一切，惠逮有生。保劫长存，亿亿不倾。
　　三愿地土，广载无穷。安平不陷，海沦不崩。保镇宁国，兆民兴崇。养生安死，惠周十方。禾稼种植，滋生日丰。含德厚载，万愿咸从。
　　四愿日月，二景高明。无有勃食，亏缩安清。光照诸天，洞消暗冥。保固劫运，世祚和平。普加润惠，泽洒众生。
　　五愿星辰，与日月齐光。转烛照耀，映朗十方。各安其位，经纬直行。保镇安国，无有灾殃。四海宁一，普天兴昌。
　　六愿四时，随节推迁。景气调和，无有灾患。疫毒消灭，普天平安。五谷丰熟，国富民欢。
　　七愿浮云，结气聚烟。飞空高澄，荫覆玄玄。隐则无为，散则弥天。神仙同居，结友众真。惠流一切，兴国爱民。普济群生，人同劫年。
　　八愿风雨，流洒无穷。普加施泄，受其发扬。万物滋生，国储民丰。
　　九愿五岳，各安其方。巍巍包藏，长为仙宫。安镇国祚，保天无终。护度一切，莫不仰宗。
　　十愿江海，荡荡无极。含容恢廓，无细不殖。渊澳柔惠，润加喘息。天人获庆，年同劫石。
　　十一愿帝王，国主日昌。四海安穆，兵革不扬。天人歌唱，吉应来祥。敷教济济，威化洋洋。兆庶称庆，长乐未央。
　　十二愿蝖飞蠕动，已生未生。咸蒙安全，普得生成。皆见元气，受阳之形。草木果林，经冬不零。一切济度。靡不鲜荣。右出灵宝真文要解经。
　　回向诵
　　向来礼忏功德转经作转念功德，随宜改换，上资家国，下及存亡。同赖斋功转经作胜因成无上道。
　　小启谢过密咒每日登斋出坛，於玄师前，密祝之
　　臣等今奉为某官某乙登斋升坛行道，切恐进止犯科，不合仪格，为四司所斜，五帝所囗。千愆万罪，乞垂赦免。使功德成就，启奏感通。即仰荷玄中大法师，三官五帝，罔极之恩。
　　毕三礼
　　无上黄箓大斋立成仪卷之三十四竟
　　无上黄箓大斋立成仪卷之三十五
　　三洞法师冲靖先生留用光传授太上执法仙士蒋叔舆撰集
　　斋法修用门
　　释言功拜表
　　杜广成先生曰：表文，以黄素五尺、朱界朱书，每行二十四字。生字不在下，死字不在上。第一行尽书法位，至顿首字。上言，独占一行。太上无极大道，居第二行。表后，以闻，去臣姓三行。圣号，去臣姓三行。年月，去圣号三行。一如章法，不得涂改注乙，谴责尤重。谨之。读表时，取表於香上熏之，即读法位。起，再拜讫，复长跪，和声正炁读之。至弟子名，皆令再拜。至诚惶诚恐处，起，再拜。至年月日时某处拜上，又再拜。都毕，展於玉案上，证对御前，以龙头书刀，镇圣号之左。朱笔镇右讫。次三捻上香，长跪，叩齿三通，遣表勑表毕。法师於案后，临目向天门，曲身，中存三五吏兵及三元将军功曹、骑乘，罗列前后，身乘翠羽车龙驭在紫炁中，冉冉而升，上诣三天门下。先谒三天法师，入玄都宫门之左，呈表讫已，捧表函，径入三天门。赍章呈章等从事一十二人，表候上省览毕，即出三天门，御羽车与骑乘而回。所经历天宫道路、次第，一如三五拜章诀。次叩齿十二通，内官毕，再叩齿三通，咽液三过，存三五上章官吏，各复身中，再拜。次卷表於词文之前内函中，封印讫，并真文，通於小桉上。同案捧之，监斋押之，幢节前引，弟子随之，至天门上焚之。法师於本位，向天门，存真官捧真文表等，随香烟朱焰，上升天门。
　　右言功表，亦谓之言功章。章表同法，皆本正一。古者箓生祭酒，领户化民，进拜章书，止是依法操露存思，遣官赍呈，以俟玄报。所以本科遣章云，若有谬误颠倒，长毫利笔，随误正定等语。杨杰修金篷，却以己见，删去此三十八字。盖是未究古法操伏既毕，章书止留治中，至三元日，依断章法方，一并焚去。至上元后，所拜章书，至中元日断。中元后所拜章书，至下元日断盖古者法箓全备，传授有宗。三五吏兵，呼吸相应，不专委心於文书也。杜广成纳官后，方收表入函，焚於天门上。盖是古法，后世传授失真。自度非凭文翰，莫期感通。故於遣官后，即卷表入函，法师依法存伏，随即焚燎。盖少变古法矣。至赵道升，则又自以闻后，令法师从后读至前，仍以圭三熨圣号，盖天一法也。灵宝五炼生尸经，有黄缯章法，乃是表式。建斋之初，必出官启事。事毕，拜表，与之言功令，其随表上诣玄都，列受功赏。初未尝再出官也。杨杰被旨，删修科文，却於散坛三礼后，重称法位，再出官，而后拜表。自后相□不革，盖是不曾深考经文，非古法也。
　　释纳官
　　众官长跪，法师叩齿十二通，纳官毕。再叩齿三通，咽液三过。存三五官吏，各复身中。
　　释纳职
　　各依位相次於三宝前，礼一拜，长跪，受简於高功讫。起三礼，退就西立并讫。高功三拜，行就本位。
　　释宣简
　　先三捻香，执山简文，叩齿九通，读之，香熏三过，乃读。读讫，众官再拜，令弟子执简，横於香烟上。法师叩齿九通，面东咒之。咒时，众官随声言之。毕，众官再拜简文，并咒金龙驿传四字，皆三度言之。咒讫，封题如法。水土二简，一同。
　　还戒颂
　　天尊大慈悲，说戒度众生。威德被幽显，果报感神灵。诸天来稽首，群魔自束形。过去超八难，见在保千龄。斋福行当息，相共送虔诚。流梵逸云唱，飞香杂烟馨。琼凤乘丹辇，金龙驾绿軿。生死皆快乐，家国悉安宁。
　　太极颂并释
　　道以斋为先，勤行登金阙。故设大法桥，普度诸人物。宿世恩德报，道心超然发。身飞升玄都，七祖咸解脱。出太极敷斋威仪经
　　学仙颂大学仙顷，见转经仪
　　学仙行为急，奉戒制清心。虚夷正炁居，仙圣自相寻。若不信法言，胡为栖山林。
　　空洞颂出灵宝空同灵章经
　　元始开图，敷落玉篇。高唱空洞，飞步入玄。神王度命，乘虚驾烟。礼诵灵章，与劫同年。
　　三涂五苦颂
　　三才及万物，倚伏各有龄。终始大劫数，福尽天地倾。往反於五道，苦哉更死生。展转三涂中，去来与祸并。
　　大贤慎兹戒，忍世念割情。愚夫不信法，罪痛常自婴。吾念世无已，今古重告明。若欲度斯祸，皈命太上经。
　　罪福不由他，谅自发尔身。大贤故闲口，欲绝诸恶绿。灭念皈兼忘，倚伏待长泯。弘道以安世，终当见正真。
　　淫嫉为祸首，灭身之至患。贪养如斯祸，恐必致夭残。知恶而不革，岂是道所安。怀毒日斋直，今我发长叹。
　　宿命有信然，弱丧谓之无。皆欲眼前见，过目即言悠。大贤明道教，操戚悯顽夫。依依念子苦，勤勤令我忧。
　　人命易消尽，亦犹膏中火。四大暂相遇，五物权时假。盛年当勤学，趣求存吾我。福尽身神散，冥冥地狱下。上圣畏是故，寻道度斯祸。
　　学仙行为急，奉戒制清心。虚夷正炁居，仙圣自相寻。若不信法言，胡为栖山林。大贤乐经戒，受之为身宝。就学常苦晚，治身恨不早。比当披幽赜，倏忽年已老。执卷吸尔极，将更死痛恼。吾故及弱龄，弃世以学道。右太极真人作，出灵宝本愿大戒经
　　释然灯
　　下元黄箓简文灵仙品曰：拔度罪根威仪，十方各安九灯火，合九十灯。在都门之外，太岁行年、大小墓、本命、侠门然灯，随主人所安多少。每令光明，彻照竟夕，勿使中灭。
　　右黄箓简文，然灯虽有定数，要须量力及坛席阔狭施之，勿使妨碍行事及勿污人衣冠为佳。上元金筹简文真仙品曰，然灯威仪，功德至重。上照诸天，下照诸地。八方九地，并见光明。全在侍灯之官，勤为用意。每令灯光，明彻竟夕，不得中灭及半暗半明。令人绝世，宜常谨之。飞天神人曰，学士不明然灯烧香，七祖不得开度长夜之府，九幽之中身无光明，考属太阴曹。
　　杜广成先生曰：礼灯之法，出金箓简文。凡修斋行道，以烧香然灯，最为急务。香者，传香达信，上感真灵。灯者，破暗烛幽，下开泉夜。所以科云，烧香然灯，上照诸天福堂，下照长夜地狱。苦魂滞魄，乘此光明，方得解脱。既然灯须，各有法象。春九夏三，秋七冬五，四季十二，皆随五行本数设之。更有诸天诸地，八卦九幽，诸灯之位，随金箓简文中，方位罗列，烧香礼祝，福德立降，灾咎自消。或以启斋之夜，或三日七日之中，如法然灯，落景行道毕。出坛至地户，以赞咏幢节，庠序雅步，导引众官弟子等，旋绕灯下，依位祝之。每祝毕，众官弟子皆礼。礼遍，复以空洞声，引归玄师前，散如常仪。只於地户，列班礼祝，亦合其法。又曰，凡修黄箓，当依真文玉诀，四时然灯外，别然金箓诸灯，依法拜祝讫。或三日之内并行之，或拜祝一夕，皆获福利，幽显沾恩矣。或不因斋坛，特然此灯，依法拜祝，功以等矣。崇善之士，其弘之焉。
　　明灯颂
　　正一阳光，炎上朱烟。开光童子，一十二人。洞照天下，及臣等身。百邪摧落，却鬼万千。光明朗彻，通真达灵。升入无形，与道自然。
　　右出灵宝上元金箓简文真仙品然灯威仪
　　明灯赞三首
　　太上散十方，华灯通精诚。诸天亦皆然，诸地悉玄明。我身亦光彻，五脏生华荣。炎景昭太元，遐想繁玉清。
　　丹精寄太无，玄阳空中响。含形灭苦根，幽妙至真想。垂华不现实，因缘示光象。我身亦如之，乘化托流景。
　　夜光表丹阳，迢迢照灵室。诸天普光显，诸阴即日灭。我神亦聪明，常玩智与慧。逍遥适道运，迁谢任天势。举形蹑空洞，夜烛焕流萃。右出洞真观身大戒，见陆天师然灯礼祝威仪
　　灭灯颂
　　玄阴闲光，长灯续明。太阳已朗，八幽开清。灯还太阴，光附景生。日月二真，与我合并。
　　右出上元金箓简文真仙品然灯威仪。
　　释投龙简
　　下元黄箓简文灵仙品曰：拔度罪根威仪，修斋都毕，当依玉诀，投金龙一枚。丹书玉札，青丝缠之，以关灵山升度之信，挂於绝岩之中，一依具法。又曰，关水帝威仪，当丹书玉札，金龙一枚，青丝缠之，以简沉之三江，以关水帝升度之信，一依玉诀具文。又曰，关水帝毕，即以玉札金龙金钮九枚，青丝缠之，埋於坛所，以告盟地官，一如科文。玉简盟真科曰，修黄箓宝斋，当以上金三两，铸金龙。龙各一两，国家用上金，公侯大臣次金，士庶银铜涂金，并可通用，副以简文。即玉札也题修斋所为及国号、太岁、月日、法师姓名、投奠方所，投於名山大洞、灵泉龙穴及斋坛或在囗之中，以告盟天地水三府，使监证斋功。阙者，考属地官九都曹。科曰，龙者，乘云炁，御阴阳，合则成体，散则成章，变化不测，入地升天。故三十六天，极阳之境，可以驿传信命，通达玄灵者，其龙乎。龙者，阳畜也。夫天用莫如龙，地用莫如龟，人用莫如马是以天上以龙驿骑，往来人间矣。金者，五金之最，坚刚不渝，天地所宝，通灵合神。故以上金铸之，取法龙形，投之洞府，盟三元也。洞府真官，所司寮属，告龙信简文，录其善功，以奏言於上圣。感应之报，犹影之随形。修尚之士，不可阙也。简者，告也，纪也，札也。纪世之善，告於上真。法长一尺二寸，象十二辰。广二寸四分，法二十四真炁。厚二分，法二仪。上下正方，法日之方景，正真通达，无所避让。国家以玉为之，玉有九德，可以为礼大地神祇之信，故用玉焉。公侯臣庶通用槿木，以其洁白纤致，可比玉矣，明尊卑之殊也。璧者，礼天地山川之宝也，以玉为之，投山简用圆璧一，其色苍，径二寸，虚其中。山简关九天之信，故用苍璧，以法天地投水简用六出之璧，其色黑，径三寸，虚其中。水简为九海水官之信，故用玄璧，水之色。六出，水之数也投土简用黄璧，正方，径二寸，虚其中。土简为九地之信，黄者土之色也。方者，地之形也璧与龙，副於简封之外，以青丝缠之。投三简之法，当用金钮九只。三简用二十七钮金钮代歃血，青丝代割发，告盟达诚，最为重也。故以青丝缠钮璧，以附於简及龙，而后放之也。钮法，国家用金。臣庶以银铜涂金可也钮径九分，圆其外，如环之形也。修斋毕，别卜良日，或洁斋之辰，备醮馔。法师众官及斋主弟子，或泛舟以诣水洞，或梯陆以登山门。各於洞之外，剃草扫洒洁净，敷列醮席，酒果肴馔，当鹿脯汤茶等，国家六十分，臣庶二十四分。如严醮之仪，乃盛服澡漱，朝谒法事，备如科式。所在地司灵官、监察将吏，当为子关启洞中仙曹，通达告斋之简，如此福善立感。不得都无关启，直尔投於洞中，不达真灵，反获罪考矣。若山水之洞稍远，师众不可俱行，难於登泛者，当选坛内法职一二人与弟子赍简，以诣洞所，设醮关告，投奠一如本仪。若国家投龙五岳诸山，具有金箓科式，与此常礼，繁省不同矣。斋官或公私所拘，不得躬诣洞府者，可精选谨虔恪信奉恭勤者一人，代往行礼。无可代者，师为关告之。又不得藏匿简文，因循持久，既阙告盟之信，所在地司录奏，获罪非细，切宜谨之。
　　无上黄箓大斋立成仪卷之三十五竟
　　无上黄箓大斋立成仪卷之三十六
　　三洞法师冲靖先生留用光传授太上执法仙士蒋叔舆重修
　　修奉应用门
　　建斋之始投词颂
　　渺渺空无象，悠悠感至灵。敬则承天贶，泄则被魔精。
　　吉凶随运转，否泰应缘生。道不贵珠玉，神惟在至诚。
　　丹愊尽勤苦，恳悃竭衷情。自然通大道，皆得降真灵。
　　捻香陈所愿，稽首崇嘉贞。天尊常湛寂，回心礼杳冥。
　　启堂颂
　　学道当勤苦，敛信运丹诚。烧香归太上，真炁杂烟馨。
　　惟祈开大宥，七祖离幽冥。
　　三皈依赞
　　至心归依，十方道宝，当愿众生，起心回向，一切信礼。
　　至心归依，十方经宝，当愿众生，心开悟解，受持转诵。
　　至心归依，十方师宝，当愿众生，普上法桥，无有障碍。
　　闻经赞
　　闻经已后，当愿众生，万罪永消，善芽增长。
　　闻经已后，当愿众生，深入法门，皈依信受。
　　闻经已后，当愿众生，永断执迷，常修至道。
　　道赞
　　道场众等，人各运心，皈命三宝无上尊一切念。众官各念功德
　　请师赞
　　修斋行道，奉请经师，降临坛所。籍、度，玄天监斋，随文改易
　　请玄师颂
　　科律严章奏，精诚享百神。投词陈恳愿，洁醮奉高旻。
　　俯盻垂云驾，冥心启上真。玄师都教主。奉请降凡尘。
　　请天师颂
　　太上传符箓，初因遇鹤鸣。积功超玉阙，列位侍三清。
　　接引章词奏，克随凡庶情。修斋当奉请，愿俯鉴精诚。
　　请监斋颂
　　宝号流尘世，仙阶列上清。三千功德满，八百行光成。
　　礼忏修真福，监斋作证盟。今宵仙驭降，祥祉被含生。
　　请天官颂
　　妙道垂真教，修斋立福田。结坛朝上圣，建醮会高仙。
　　注念通穹极，精诚感上玄。天官乘宝辇，彩仗下凡筵。
　　请地官颂
　　翼翼陈丹恳，兢兢仰紫虚。祈通陈下志，愿达土皇君。
　　潜应垂真贶，遐临赦罪辜。地官来下降，旌拥五云舆。
　　请水官颂
　　方便开真化，慈悲立圣科。虔心修妙会，调炁咏灵歌。
　　默念祈渊府，丹诚通大罗。水官龙驾降，云锦起沧波。
　　请五帝颂
　　五帝居仙品，紏弹善恶因。祥光临宇宙，惠泽济沉沦。
　　发露祈天佑，冥心感圣贤。存心俱快乐，享福永无垠。
　　请正一三师颂
　　灵宝明科范，三师列上清。修斋虔降格，功德贵精诚。
　　仰屈真仙驭，回翔羽旆旌。克畴垂福佑，享报应凡情。
　　请经师颂
　　入静修黄箓，严装启上仙。奏章先达御，词款欲关宣。
　　宝箓因师度，威仪太上传。经师来下降，奉请列群仙。
　　请籍师颂
　　肃肃祈清福，诜诜结宝斋。登坛须此夜，行道续徘徊。
　　有愿仍须启，皈心道眼开。籍师来下降，仙仗下瑶台。
　　请度师颂
　　经戒丹心祷，虔诚召百神。捻香祈至圣，持戒请仙真。
　　清咏凌朝启，精思入夜勤。度师来下降，保护结斋人。
　　焚词颂
　　人生多障难，大道实矜怜。救度留科戒，咸令忏罪缘。
　　愆辜编地府，衅结已闻天。发露祈真佑，诚心仰圣贤。
　　虔恭礼三宝，愿得拔九玄　寿长年。焚词归上界，奏名玉帝前。
　　又
　　太虚感灵会，命我生神章。一唱洞九玄，二诵天地通。
　　混合自相和，九徧成人功。大圣庆元吉，散花礼太空。
　　祈神神必应，请福福当弘。诸天并欢悦，一切稽首恭。
　　度简颂
　　赤明开元图，和阳通上虚。元始敷灵章，十部飞天书。
　　开度九幽祖，万徧道自俱。玉阜秀琼林，生死福德庐。
　　自无黄箓简，苦根焉得除。旋行诵灵章，五灵还相扶。
　　投龙简颂
　　祈真登紫府山简云紫岳，土简水简云紫府，告命诣灵坛。山简云灵山，水简云灵泉
　　玉女谣梵响，金童奏香烟。
　　书名通九地，列字上三天。永享无期寿，克成高上仙。
　　解坛颂
　　太空包有象，至道窈元形。承和通妙炁，应感达衷情，
　　倏忽周八极，依稀降万灵。微香陈素款，委质表丹诚。
　　远泛翔鸾盖，遐攀绮凤旌。烟宫高郁郁，云阁上停停。
　　琼驾出霄汉，金龙入太清。甘露泠人世，景福被幽明。
　　送师颂
　　修斋事毕，仰荷玄恩。志心稽首，奉送某师。
　　云舆勿住，鹤驾难留。后有修斋，还当奉请。
　　送经师颂辞三帅赞，见杜仪
　　经法虽玄妙，崇奉悉因师。凡有立善者，咸当愿礼之。
　　气运功易就，心慢悔难追。若能勤系念，朝夕自仙飞。
　　送籍师颂
　　道以斋为重，法以朝为常。不修不奉者，焉能游帝乡。
　　有骨入仙品，自然开紫房。玄女排云驾，但见金银堂。
　　是故谢三师，稽首礼虚皇。
　　送度师颂
　　迢迢玉京山，玄都何巍巍。真人乘步虚，朗朗长夜开。
　　大道由人弘，心至神自归。修斋行道毕，稽首辞三师。
　　送正一三师颂
　　至道传师旨，垂光已烛坛。阴灵皆感召，号令肃仙班。
　　鹤驾将临翥，鸾骖亦告还。天边想归路，佩玉听珊珊。
　　送五帝颂
　　仙仗来霄极，尊临列五方。旌风吹羽节，鸾辂驻清场。
　　斋事将圆彻，回舆返上苍。流恩无不徧，岂但感馨香。
　　送天官颂
　　妙范修斋直，明科洗罪根。瞻穹崇上善，历恳致微言。
　　既纳依投请，蒙垂福宥恩。天官还玉府，宝驾入金门。
　　送地官颂
　　净会朝元罢，斋功结果圆。真恩宣五岳，诚悃奏三天。
　　彻席停虚范，解坛送列仙。地官回岳府，高陟五灵軿。
　　送水官颂
　　宣演玄音毕，诸仙返上穹。灵风除横厄，甘露报真功。
　　复命骊龙驾，遥还旸谷宫。水官归洞府，福禄赐无穷。
　　送监斋颂
　　灵坛崇法席，允赖下监临。紏过兼书善，真仙亦仰钦。
　　行当驱道骑，缥缈五云深。生存当有赖，更复济幽沉。
　　送天师颂
　　斋法已精严，表笺奏上天。至诚通感应，阖门得延年。
　　幽冥昏暗狱，罪苦悉皆原。掌握诸天籍，章词御帝前。
　　祖宗咸升度，嗣裔庆荣迁。三天扶教主，事毕奏功圆。
　　送玄师颂
　　上帝命真仙，修斋黄箓坛。诸天来下降，焚香忏罪愆。
　　九时行道毕，斋事已周圆。亡魂得超度，玄师上九天。
　　回曜飞光颂
　　煌煌满卮灯，闪烁同月光。反照名回曜，满空象列星。
　　流光如虹蜺，散艳生莲华。误入琼瑶洞，宛在玉芝房。
　　玉女映玉佩，金童照金裳。万灵登道岸，众真聚华堂。
　　龙楼十二转，昼夜轮光芒。
　　光明颂
　　太上大道君，位处无何乡。宝光真童子，下理九幽房。
　　悲嗟苦魂役，拔度痛哀伤。二十四门户，咸令闻宝香。
　　灯明长夜照，愿消累劫殃。
　　北帝颂
　　稽首无上道，归心元始尊。至真妙应主，开化飞玄门。
　　妙戒怡五灵，金书警万神。察命定箓籍，灵符度苦魂。
　　乘云朝玉帝，齐契玄中人。
　　焚简颂
　　太上法微妙，箓箓度天人。元始告符命，时刻获升仙。
　　传授救沉溺，皆得自翛然。书名金简箓，逍遥玉帝前。
　　白鹤赞
　　太一真人冰雪容，步虚来往本无踪。蓬莱要去如今去，云在窗前鹤在松。
　　白鹤千年始一归，山川依旧世人稀。不因华表分明语，谁识当时丁令威。
　　白鹤飞来下九天，数声嘹唳出祥烟。日月相催人易老，不如修道学神仙。
　　胎化灵禽唳九天，雪毛丹顶两相鲜。世人不认归华表，来瑞升平亿万年。
　　散华赞
　　玉京山上朝真会散花林，十仙齐奏步虚音散满道场，天尊前供养。
　　五色彩云随步去散花林，六铢仙服着身来满道场，天尊前供养。
　　空洞一声来月下散花林，步虚三唱入云间满道场，天尊前供养。
　　十念
　　一念天地交泰，二念日月高明，三念阴阳顺序，四念国土安宁，
　　五念帝王万寿，六念宰相安正，七念万姓安乐，八念百谷丰登，
　　九念幽途离苦，十念大道兴行。
　　十二愿
　　一愿乾坤明素，二愿气象清圆，三愿圣人万寿，四愿化洽八埏，
　　五愿天垂甘露，六愿地发祥烟，七愿四时顺序，八愿万物生全，
　　九愿家行孝悌，十愿国富才贤，十一愿酆都罢对，十二愿学道成仙。
　　四结愿文
　　愿大道兴行，经法流演至心稽心首，正真三宝。
　　愿圣化无疆，明齐三景。至心稽首，正真三宝。
　　愿师尊父母，亡者生天，见存安乐。至心稽首，正真三宝。
　　愿一切含生，兔离诸苦，同会无为。至心稽首，正真三宝。
　　大道玉清经琼台宝光上真十愿
　　一愿大道流行，普天怀德。二愿一切有生，咸皆悟道。
　　三愿九夜悲魂，一时解脱。四愿孤爽无依，咸得受生。
　　五愿天下太平，百谷成熟。六愿臣忠子孝，君仁父慈。
　　七愿四海通同，冤亲和解。八愿潜胞处壳，俱得生成。
　　九愿积疾新痾，旋即痊愈。十愿孤露众生，丰衣足食。
　　无上黄箓大斋立成仪卷之三十六竟
　　无上黄箓大斋立成仪卷之三十七
　　三洞法师冲靖先生留用光传授太上执法仙士将叔舆撰集
　　赞道节次门
　　崇建大斋，施行上法。纲目既众，修用寔繁。务合规矩，方期通感。傥昧节次，率意变更，非惟有误幽明，抑亦恐贻玄宪。谨诠旧典，立为成仪。自始及终，一如轨范。
　　关发节次
　　先就殿前，设功曹符使将吏位，香荼酒果供养。或三十六分。或二十四分道众於三宝前分班序立，次启堂颂，次法师上香默奏，次斋官设拜上香再拜，次法师变神步罡，次移班诣将吏位洒净，次法师上香关召，次斋官上香设拜，次初献茶酒法事，次法师告白。次斋官再上香设拜，次再献酒法事，次法师告白。次斋官三上香设拜，次三献酒法事，次读关牒引单状，次焚燎法师发遣将吏斋官跪酹，次法事，次回向念善。
　　扬旛节次
　　先设香案於旛竿下，法师上香启白，次斋官上香设拜，次法师宣灵旛赦罪咒众官随声读咒，次举旛，次回向念善。
　　开经节次
　　先集道众於三宝前序立，次法师上香启圣祝白，次斋官上香设拜，次宣开经疏，斋官跪执炉宣疏毕，以金钱亦同焚之，次道赞随意普念功德，次三皈依赞，次唱道场众等人各执简当心，平坐如法众官坐定。次唱赞咏如法，吟宿命赞，行香行经，赞经如仪。次唱静念如法，次唱请转法轮，次转经。转经毕，都讲击磬，侍经收经。次解座颂，次起立叹经，次三闻经赞，次吟太上智慧经赞，次回向念善。
　　如升坛转经，众官於玄师前立班，都讲唱道赞，次华夏升坛入户，如朝仪。至本位立定，唱三皈依赞。依次第转经，转经毕，吟学仙颂，出坛於玄师前，作回向赞毕，散归斋堂，如常仪。
　　进章节次
　　先排设道场，铺陈供养正中三宝御前，左正一三师位，右从章仙曹灵官位，三十六分。次道众序班天师堂，法师上香。次斋官上香设拜，次唱按人各恭信，次请师，次斋官上香再拜，次点酌法事。次法师上香跪奏，进章词意。次赞引至从章堂，法师上香。次斋官上香设拜，次法师启白，次请上章灵官，次斋官上香再拜。次点酌三献法事，启白如仪。次赞引至三宝前，法师入户上香。次斋官上香再拜，次法师上本位香入拜章仪，次唱各礼师存念如法，次法师宣卫灵咒，次唱鸣法鼓二十四通，次法师发炉，次唱各称法位，次法师入科，次请三清御位，次点酌法事，次唱长跪出官如法列班长跪，次法师存神出官。次法师开章，度付侍经。次侍经跪受章书，同侍香露三宝前，次宣章副斋官跪炉，次校章，次法师遣章，次熏章封讫入函，次侍经捧章函、监斋押之、威仪华夏、迎章至焚燎所、烈火焚之，次读关先别遣一人，诣从章堂，读从章疏，同明别一处焚化，次焚章颂，次法师伏地存神、进呈如仪、众各渊默以俟兴如告符，则於此后续入，次送圣颂，次法师纳官，次法师复炉，次出堂颂至天师前礼谢，次送师，次回向念善退。
　　告符节次
　　拜酆都赦罪章毕、法师上香启白，次法师祝救苦符柬，次宣简文，次法师再祝符柬，次法师告玉清拔幽魂符如上仪，次法师告玉清破地狱符，次法师告太上勑赦生天宝箓，次法师告东华青宫九龙符命，次法师关召驿吏童子，次读关并钱马状，次法师祝遣童子驿吏，次焚化符柬，次读钱马状。
　　度词节次
　　先道众集静默堂、议定六职、签书职状职榜，次依班序、立静默堂祖师前，次法师上香、令一人读职榜讫、各归位立，次引斋官诣祖师前设拜上香再拜，次引斋官诣法师前再拜长跪、投词请师古法三跪俯伏，今从省次法师受词、斋官再拜、以词付监斋，次监斋致词、请师升高座、俟法师答允，次赞引法师升座，次宣词，次法师祝香启盟，次四结愿，次法师下座，次书结盟状，次赞引师出堂奉安幕次，次回向念善，次斋官设拜、散如常仪。
　　立幕节次
　　先道众举金阙化身天尊、引法师出静默堂，次至监临所、上香启白、宣誓言榜，次高功诣玄师幕上香、众官列班拜，次斋官上香设拜，次请玄师下降，次请玄师颂，次斋官上香、设拜献茶，次高功启白，次宣疏，次焚疏，次赞引至五帝幕，次高功上香、众官列班拜，次斋官上香设拜，次请五帝下降，次请五帝颂，次斋官上香设拜献茶，次高功启白，次宣疏，次读结盟状，次焚疏并结盟状，次赞引至天师幕，次高功上香、众官列班拜，次斋官上香设拜，次请天师下降，次请天师颂，次斋官上香、设拜献茶，次高功启白，次宣疏，次读结盟状读毕，留在幕，焚疏，次赞引至三师幕，次高功上香、众官列班拜，次斋官上香设拜。次请经师下降，次请经师颂，次请籍师下降，次请籍师颂，次请度师下降，次请度师颂。次请斋官设拜献荼，次高功启白，次宣疏，次焚疏，次赞引至三官幕，次高功上香、众官列班拜，次斋官上香设拜。次请天官下降，次请天官颂，次请地官下降，次请地官颂，次请水官下降，次请水官颂。次斋官上香、设拜献荼，次高功启白，次宣疏，次读结盟状，次焚疏并结盟状，次赞引至监斋幕，次高功上香、众官列班拜，次斋官上香设拜，次请监斋法师下降，次请监斋颂，次斋官上香、设拜献茶，次高功启白，次宣疏，次焚疏，次华夏旋至坛前序立，次高功率六职众官、执柳枝水盂、诵净天地咒、升坛旋绕、洒净归位，次禁坛如仪，次回向念善揖退。
　　请光分灯节次
　　先明烛一炬於三宝前、道众列班於斋坛前序立，次斋官上香设拜，次法师同侍香侍经升坛、启白请光，次法师以符烛置手中、宣回耀神咒，次法师以符烛一炬、就三宝前请光在手、宣分灯慧光咒，次侍香侍灯各执纸烛、就法师所执符烛分光，次法师启白分辉，次举流光法界天尊，次侍香侍灯分点坛上灯烛、众官各执纸烛就法师手中分光、然点坛席灯烛、并令周遍，次法师存神行持，次道众咏回耀飞光颂，次法师再拜回向念善下坛，次侍灯宣礼灯仪如科建坛毕，宣咒亦可
　　宿启建坛节次
　　先道众集静默堂、行香水盥漱依位立、请高功法师入靖，次斋官上香设拜，次举金阙化身天尊，次华夏赞引至五帝三师监斋幕，次高功斋官上香，次赞引至三官天师幕，次高功斋官上香，次赞引至玄师幕列班立，次高功上香，次斋官上香执斋词於玄师前、自述修斋意讫再拜。次高功上香三拜长跪，次斋官回身捧词跪授高功讫、再拜退立于右，次高功以词置简上、上启告斋，次唱道赞，次法师至坛前分左右序立，次高功斋官上香设拜，次高功祝香启圣，次宣启坛疏，次焚疏，次鸣金锺玉磬，次华夏威仪引高功升外坛，次斋官升坛，次众官以次升坛旋绕，次华夏旋至地户、高功密咒、入户率官升中坛威仪不入中坛，止在外坛旋绕，次高功同斋官升天门入内坛上十方香，次斋官上十方香归位再拜，次高功上御案香归位次启堂颂，次都讲唱各礼师存念如法，次高功宣卫灵咒，次都讲唱鸣法鼓二十四通，次高功发炉，次高功上本位香、侍香引斋官上十方香，次都讲唱各称法位，次高功关启，次唱礼十方如仪，次高功忏悔三业，次都讲唱臣等至心皈命太上三尊十方众圣、礼经如法，次三启颂三首各一拜，次都讲唱三礼。次高功诣东方上香，次高功执东方真文、香上熏之、宣真文，次众官随声咒之毕各再拜，次高功诣南方上香、敷露南方真文如东方仪，次高功诣西方上香、敷露西方真文如东方仪，次高功诣北方上香、敷露北方真文如东方仪，次高功诣中央御案上香、敷露中央真文如东方仪，次高功再总咒真文、众官随声咒之毕、高功归位。次宣十方灵官疏，次都讲唱重称法位，次高功重启，次宣词，次引斋官上香平立，俟读词至上启、令再拜长跪执炉，次高功入科，次吟智慧颂三首、旋行一周高功行至，都讲位立，次唱默礼十方。次唱众官平坐说戒威仪，次说戒，次奉戒颂、巡行至一周毕、唱奉戒三礼、高功归位，次高功补职，次高功再拜受职，次都讲以下依次再拜於高功处、跪受职简讫再拜，次都讲唱、众官平坐、宣禁威仪，次高功宣科禁，次唱监斋受罚简三拜，次高功复炉，次学仙赞引高功出户、或空洞、或奉戒，次高功至东三幕上香，次高功至西三幕上香、序立玄师幕，次回向赞，次高功上香、密启谢过，次都讲唱、监斋紏过，次赞引归堂，次斋官上香拜谢法师，次皈依至道颂，次都讲云建坛事毕、众官复位。
　　破狱节次
　　先诣狱灯所排立，次法事，次高功斋官上香，次高功启白告符，次宣破狱告文，次当职道士宣九狱灯仪，次高功依仪逐狱、行持策杖、发符破狱如本仪，次回向念善。
　　召灵节次
　　先诣召灵所排立，次法事，次高功行持、当职道士召摄亡灵如仪，次隐语引亡灵赴浴所，次当职道士宣沐浴科，次迎亡灵朝谒，次送灵归位、依仪咒食。迟，次夜亦可
　　正斋节次
　　先道众集静默堂、行香盥漱、依位立请高功入静，次斋官上香设拜，次举金阙化身天尊，次华夏赞、引高功参五帝三师监斋幕，次高功斋官上香，次参三官天师幕，次高功斋官上香，次列班於玄师幕序立，次高功斋官上香，次高功默奏斋意，次唱道赞，次华夏升坛如仪，次高功入户、依仪上十方香、讫归位，次斋官上十方香、归位再拜，次都讲唱、各礼师存念如法，次高功宣卫灵咒中分落景，行道不宣，次都讲举、鸣法鼓二十四通，次高功发炉，次都讲唱、重鸣法鼓二十四通、阅吏兵行事众官各长跪次高功长跪出官如法，次都讲唱各称法位，次侍经献茶，次当职道士引亡灵旛至坛下朝谒，次高功上启，次宣词斋官跪炉，次高功三上十方香、愿念如科侍香引斋官，三 上十方香，次众官坛西立、面东唱礼东方三礼、后同，次高功斋官上东方香，次跪读方忏、斋官跪炉后同，次西北立面东南、唱礼东南方、上香忏谢如上仪，次正北立面南、唱礼南方、忏谢如仪，次东北立面西南、唱礼西南方、忏谢如仪，次正东立面西、唱礼西方、忏谢如仪，次东南立面西北、唱礼西北方、忏谢如仪，次正南立面北、唱礼北方、忏谢如仪，次西南立面东北、唱礼东北方、忏谢如仪，次西北立面东南、唱礼下方、忏谢如仪，次东南立面西北、唱礼上方、忏谢如仪，次西南立面东北、唱礼日宫、忏谢如仪，次东北立面西南、唱礼月官、忏谢如仪，次正南立面北、唱礼星宫、忏谢如仪，次正西立面东、唱礼东岳、忏谢如仪，次正北立面南、唱礼南岳、忏谢如仪，次正东立面西、唱礼西岳、忏谢如仪，次正南立面北，唱礼北岳、忏谢如仪，次东北立面西南、唱礼中岳、忏谢如仪，次正南立面北、唱礼水府、忏谢如仪，次就位唱礼经宝，忏谢如仪。次高功左行住鬼门面西立、都讲住天门面东立、都讲唱、各思九色圆象，咽液、命魔密咒，次高功存神密咒，次都讲唱步虚旋绕，次吟步虚洞章十首，回旋三周、散花唱善每首终，各唱善一拜，次都讲唱礼经如法，次三启颂三首每首一拜，次都讲唱三礼，次侍经献汤，次都讲唱重称法位，次高功大谢，次宣古法十念、十二愿文清旦说念，临午静夜说愿，次高功复炉，次学仙赞引高功出户，次高功出坛、至东三幕上香，次至西幕上香、序立玄师幕，次回向赞，次高功上香密谢，次都讲唱监斋紏过，次赞弘归堂、别遣坛官举天尊号、送灵旛归位，次斋官上香、拜谢法师，次皈依至道颂，次都讲唱、斋事既毕、众官复位。
　　三日正斋，九时行道。并依此次第。惟第一日建斋发炉之后，则长跪出官。每日清旦礼师，后宣卫灵咒，及第三日落景行道发炉后，拜天官升度章，径入章科。拜章毕，分关启如本科。余皆同。
　　摄召幽魂、设斛节次
　　先诣普召所排立，次法事，次法师行破暗开通道路法，次入科，次发普召牒、法师关行、当职道士依仪召请，次法师敷座咏中篇、引幽魂诣座下，次法师行持、为幽魂全形，次举广度沉沦天尊，次法师告大洞玉符召神，次法师发治病功曹符，次举梵炁普生天尊，次法师发召五神混合符、行持如仪，次举妙行无边天尊，次法师行持如仪，次举亿劫化形天尊，次法师为幽魂、召三魂七魄，次举超真解脱天尊，次法师诵玉清生魂育魄保神内咒，次举金容出世天、尊，次法师行持、以水洒幽魂、令俟升度，次举灵源普润天尊，次引幽魂沐浴如仪毕，次引幽魂、举茭郭光明颂，次道众序立斛筵所、法师祝香，次吟普献颂，次法师行持入科，次洒净，次举人各恭信，次请道宝、举道宝颂，次请经宝、举经宝颂，次请师宝、举师宝颂，次法师启白、请太乙天尊，次举太乙救苦天尊四声、讽救苦经，次法师启白请三十二天帝，次讽隐语，次讽甘露通真咒，洒斛食，次讽破酆都开业道咒，次举十方救苦天尊，次法师敷座施斛，次法师行持、当职道士加持、斛食如仪，次举十方灵宝天尊，次法师宣法语，次回向。
　　炼度幽魂节次
　　先诣炼度所、法师上香启奏、请降阴阳灵根、真水真火，次讽隐语、法师步罡至水火池、行持如仪。余同正度科。炼度毕，说戒度符超度如仪
　　炼度亡灵节次
　　先道众序立炼度所，次举烧香颂，次法师启奏，次请神，次三献拜表如仪，次焚燎，次回向念善，次法事引法师、至火池请降真火如仪，次诣水池、请降真水如仪，次法师至炼度所，次法师诣座祝香启奏，次吟法事，次法师行持召神，次举三界通化天尊，次法师宣冶炼火池度命仪，次发真火合同符、宣降真火咒，次法师指挥火炼官吏，次举火炼丹界天尊，次告火府隐文宣火炼火咒，次发火炼符，次举玉眸炼质天尊，次法师召神为亡魂化生十二炁如仪，次举太清灵变天尊，次法师召神告五帝玉司、为亡魂炼质变仙，次举朱陵度命天尊，次发火炼成仙符、宣丹天火炼火咒，次举火炼成真天尊，次发元君炼身符、宣返生咒，次举度人无量天尊，次发合形变形成形符、行持如仪，次依宝纬行持大梵隐语，次举随缘赴感天尊，次法师宣飞炼水池升度仪，次发真水合同符、宣降真水咒，次法师指挥水炼官吏，次举清净度魂天尊，次发黄炁阳精洞明符、宣丹阳炼度大咒，次发水炼符，次举黄华荡形天尊，次法师召神、为亡魂九炼、释罪如仪，次举好生度命天尊，次法师召神、告九天生神宝符、特为亡魂炼神返生，次举九天称庆天尊，次发石景水母玉精符、宣东井大咒，次举高真妙果天尊，次发神府炼身符、宣聚形咒，次举金阙化身天尊，次发金液炼形符、宣炼形咒，次举转轮圣王天尊，次发分形炼形养形符、行持如仪，次举随愿往生天尊，次发灵宝登真度命出离生死符，次举宝华圆满天尊，次法师焚符、召六丁六甲金童玉女将军、引导亡魂。
　　传戒度灵节次
　　当职道士引亡至说戒所，次法师诣座祝香，次举智慧颂三首，次法师敷座说法，次宣三皈依，次宣九真戒，次告长生符，次宣九天宝诰，次宣长生度命黄箓，次宣升天大券，次召飞天神王，次召普告三界，次历关诸天，次勑制地祇，次颁元始符命，次焚燎，次举度人无量天尊，次宣功德牒，次法师召神，次度三涂五苦门，次请五方童子送灵，次引灵谢恩，次引灵诣升度所，次焚简颂焚燎，次法师行超度法，次回向赞善。
　　散坛节次
　　先集静默堂序立，次斋官上香设拜，次举金阙化身天尊，次华夏引至坛参西三幕、高功上香，次参东二幕如建坛仪，次至玄师幕序立，次高功上香、默奏斋意，次唱道赞，次华夏赞、引高功升坛入户、上十方香归位，斋官上香归位，次各礼师卫灵咒，次鸣法鼓、发炉称法位、关启礼十方日从东起，夜从北起、忏三业礼经、三启三礼次第如科并同宿启仪，次高功旋行、收五方真文、随方读文、如敷露之仪、读文毕、令侍经执真文於香上熏之，次高功宣真文大咒，次众官随声咒之毕置案上，随表焚之，次都讲唱重称法位，次高功上香、众官长跪，次宣词、斋官跪炉如仪，次高功拜表，次宣表，次露表，次遣表，次封表，次威仪迎表下坛、监斋押之，次焚表及青词真文天门上，次高功伏表，次唱表词以闻，次焚章颂，次纳官，次高功上香、都讲唱、长跪还戒如法，次高功还戒，次还戒颂，次告山简宣毕、众官再拜，次弟子执简横於香上、高功面东咒之，次众官同声咒简，次告水简如山简仪，次告土简如上仪，次投龙简颂，次高功长跪，次都讲唱、众官纳职各於三宝前礼一拜，长跪授简，高功又三拜退。高功授职简毕，二礼还本位立，次高功复炉，次高功上香、面东立辞谢三宝，次三涂五苦颂、旋行下榜，次引斋官升天门出地户、随众官旋行一周归位立，次三才及万物颂、下东方南方榜，次大贤谨兹戒颂、下西方北方榜，次罪福不由它颂、下东南西南方榜，次淫泆为祸首颂、下西北东北方榜，次宿命有信然颂、下上方下方榜，次人命消易尽颂、下天门地户榜，次大贤乐经戒颂、下日门月门榜，次解坛颂，次学仙颂出坛，次诣五帝幕、高功上香辞谢，次斋官上香设拜，次送五帝颂，次诣三师幕、高功上香辞谢，次斋官上香设拜，次送三师颂，次诣监斋幕、高功上香辞谢，次斋官上香设拜，次送监斋颂，次诣三官幕、各上香辞谢如上仪，次送三官颂，次诣天师幕、辞谢如上仪，次送天师颂，次诣玄师幕、高功斋官上香，次回向赞，次高功启谢玄师，次送玄师，次送玄师颂，次赞引高功归堂，次众官三礼跪谢、高功又三礼，次斋官九礼三伏致谢、高功交贺礼成，次揖主者归位。
　　设醮节次
　　先排办醮筵如法，次道众集靖室，次遣法师一人、行禁坛法事，次华夏赞引法师入户，次旋醮坛行香一周、依班序立，次斋官上香设拜，次唱道赞，次法师开启，次开堂颂，次唱各礼师存念如法，次法师宣卫灵咒，次唱鸣法鼓二#1十四通，次法师发炉，次唱长跪出官如法，次法师出官，次唱各称法位，次法师上启，次降圣，次斋官上香设拜。次法师躬身赞云：三清上圣，俯降道场，合醮真灵，列班朝礼。次法师又赞云，十方真圣，三界威灵，朝礼既周，各升醮座。次点荼进酒，次法事绕醮坛行香一周、至案前立，次奏长吟法事，次唱各称法位，次法师入科，次宣科，次斋官跪炉如仪，次法师入科，次法师斋官上香、初献酒，次法事行香、如初献仪，次法师上启，次法师斋官上香、三献酒，次法事行香、如初献仪，次奏车辇钱马，次宣功德都疏，次法师重启，次送神颂，次长跪纳官，次复炉，次法事至焚燎所，次焚词颂，次回向念善，次唱设醮事毕、众官复位。
　　无上黄箓大斋立成仪春之三十七竟
　　#1『二』原为『一』，误，今改。
　　无上黄箓大斋立成仪卷之三十八
　　三洞法师冲靖先生留用光传授太上执法仙士蒋叔舆重修
　　圣真班次门
　　斋坛圣位
　　太上无极大道，至真武上三十六部尊经真文宝符，太上三尊十方圣众玄中大法师。
　　右三宝位，设於坛心，前安神经，上施宝盖，设帐座，供养如法。
　　六幕圣位总十四位
　　三天化主玄中大法师真君，东方安宝华林青灵始老青帝九炁天君，南方梵宝昌阳丹灵真老赤帝三炁天君，中央玉宝元灵元老黄帝一炁天君，西方七宝金门皓灵皇老白帝七炁天君，北方洞阴朔单郁绝五灵玄老黑帝五炁天君，三天大圣都天大法天师正一静应真君，灵宝经师真君，灵宝籍师真君，灵宝度师真君，玄都元阳七宝紫微宫总主上真自然大圣上元一品赐福天官大帝君，中元太阳洞耀元君二品赦罪地官元虚洞灵皇帝君，下元金灵洞阴大帝三品解厄水官洞真太皇元光皇帝君，灵宝监斋大法师真君。
　　监斋位
　　法箓真仙灵官将吏，虚空监察日直真官香官驿吏，当境土地里域真官。
　　右三位，列於斋坛门外，遥对坛所。
　　某处城隍大王，监坛某神。谓元请监坛者，正斋，每日献斋监斋大法师时，亦献斋食。
　　右二位，列於大门外。
　　炼度堂圣位
　　大罗玉清无极无上至真大道太上三尊，北极紫微大帝，太一救苦天尊，南极长生大帝，朱陵度命天尊，南极真王朱陵大帝，九天生神上帝，三十二天帝君，东华木公上相青童道君，九灵太妙白玉龟台夜光金真万炁祖母元君，五帝护魂侍魄养炁通血中主君，灵宝五师真君，度人不死尊神道君，度世司马好生韩君炼度成仙真君，南上司命司录延寿益算度厄上生真君，回骸起死监生度命真君，南极九华真人，南斗陶魂北斗铸魄君，三省五府真宰，南陵枢府朱陵火府真宰，南昌上宫受炼司黄箓院真宰，五岳总领真君，灵宝炼度无量度人仙众，火铃灵童九光童子，黄华玉女东井玉女，灵宝赫奕仙曹九炼真司灵官仙吏，丹天左右侍卫大将军，混元十二炁化生大将军，掌水池火池使者、主水主火大将军，飞元聚灵召神诸使者，六甲六丁诸大将军、金童玉女，南陵枢府、朱陵火府、受炼司、黄箓院、主执官童将吏、功曹神吏，玄都金龙驿吏、察命童子、护戒威神、六宫掾吏，虚空监察、直符直事、直日功曹、应感威灵，岁德尊神，土地里域真官。
　　圣位三十有六，或分或合随宜，坛席狭处，临炼度夜，供设醮献亦可。圣位皆与炼度科相关，不可删动、以类相从并合之。
　　神虎堂圣位总十二位
　　北斗七元真君，北斗玄冥太一夫人，太一紫元神虎夫人，神虎玉札七夫人，天一北祚神虎大圣，神虎雄左玉曹玄伯，神虎雌右武鸾主吏，神虎提魂摄魄倒生玄司七玉女，上部追魂使者，中部追魂使者，下部追魂使者，神虎追魂摄魄官将功曹吏兵等。
　　坛席狭处，临发玉札时，请召醮献。
　　拜章圣位共三十六位，三清御位在外
　　祖师三天扶教辅元大法师正一静应真君，正一女师真人，正一嗣师真人，正一系师真人。
　　右供设於东序。
　　上元道化真君，中元护正真君，下元定志真君，三天门下上章曹治引进真君，三天门下上官典者，二十四炁建节监功大将军，高功治中真炁效功效煞驿亭令丞四部监章按章从事，呈章录章从事，通章御章从事，定章校章从事，赍章刺章从事，五伯印章从事，直使正一治病功曹，左官右官使者，阴阳神决吏，科车赤符吏，刚风骑置吏，驿马上章吏，飞龙骑吏收食吏，小吏十二书佐，二绯衣使者，金光童子，五方夷蛮戎狄三秦老君，玄元始炁十二时辰甲子诸官君，里中真官注炁监察考召诸君将吏，四面方位山川溪谷社稷将吏，天官某章中诸灵官典者，直日直神从官将吏。扶卫章书一切官吏，法箓治职仙灵将吏，当境土地里域真官。
　　右设席供於西序。
　　醮筵圣位总三百六十位
　　玉清圣境虚无自然元始天尊妙无上帝，上清真境太上道君灵宝天尊虚皇上帝，太清仙境太上老君道德天尊混元上德皇帝。
　　右用第一等，请献状称，道慈御座。
　　正筵御位第二列当中铺设，离三清御座三尺许令可
　　太上开天执符御历含真体道昊天玉皇上帝。
　　右用第一等，请献状称，道慈御座。
　　正筵御座左第二列东西各离昊天三尺许，令旋绕
　　勾陈星宫天皇大帝，太微南极长生大帝，九幽拔罪天尊。左列御位，三用第一等。请献状称，天慈御座。
　　正筵御座右第二列
　　紫微中天北极大帝，东极宫中大慈仁者寻声赴感太一救苦天尊，承天效法厚德光大后土皇地祇。
　　右列御位，三用第一等。请献状帝尊称，天慈御座。后土称宸慈。右正筵御座，共十位。
　　左列第一班醮位
　　无上玄老十方大圣至真诸君丈人，东方无极太上灵宝天尊，南方无极太上灵宝天尊，西方无极太上灵宝天尊，北方无极太上灵宝天尊，东北方无极太上灵宝天尊，东南方无极太上灵宝天尊，西南方无极太上灵宝天尊，西北方无极太上灵宝天尊，上方无极太上灵宝天尊，下方无极太上灵宝天尊，十方救苦天尊，上元日宫皇极天尊，中元月宫正一天尊，下元星宫众妙天尊，洞渊三昧无量上上太一天君三洞天尊，灵宝至真明皇道君。
　　左列第一班从醮御位，十有七，用第二等，请献状降圣称，天慈醮座。
　　左列第二班醮位
　　五福十神太一真君，太丹炎光郁明太阳帝君，木德岁星重华真君，火德荧星执法真君，土德镇星地侯真君，金德太白星天皓真君，水德辰星伺晨真君，罗神首建星真君，计都神尾坠星真君，天□紫炁星君，太一月孛星君，南斗天府司命上将镇国真君，南斗天相司录上相镇岳真君，南斗天梁延寿保命真君，南斗天同益算保生真君，南斗天枢度厄文昌炼魂真君，南斗天机上生监簿大理真君，周天三百六十五度分星君，日月星宿真人神仙玉童玉女，东斗主算星君，西斗记名真君，南斗上生真君，北斗落死真君，中斗大魁星君，上清十华真人，灵宝经师真君，灵宝籍师真君，灵宝度师真君，三天化主玄中大法师真君，三天大圣都天大法天师真君，灵宝监斋大法师真君，三清上境天真皇人，十方无极飞天神王长生大圣无量度人君，九天丈人储福定命真君，九天好生韩君丈人，九天司录司马延寿益算度厄真君，九天玉辅上宰四协侍宸回骸起死监生大神，九天掌籍掌算注生注禄运炁定贵续命真君，九天万福定录定命保命散祸消灾真君，九天高明大使神功妙济真君，九天诸司真君，天蓬都元帅真君，天猷副元帅真君，诩圣应感储庆保德真君，佑圣镇天真武灵应真君，南昌上宫受炼司真宰，朱陵火府真宰，黄箓院真宰，兴生独隶可韩功都聚魂五府真宰，玉清元始法师总仙上真，一洞宝经九等法箓上圣高真翊卫仙灵，三界五帝大魔王，上元道化真君，中元护正真君，下元定志真君，上清十二宫神君，三天门下诸宫曹治真宫直日典者，三天门下引进真仙上章词表灵官，斋主本命元辰、大小行年、驿马将吏等、四司五帝、感应真灵。
　　右列第二班，上界醮位，六十第三等。请献状降圣称，圣慈醮座。
　　左列第三班醮位
　　中元太阳洞耀元君二品赦罪地官元虚洞灵皇帝君，北阴玄天酆都大帝，九垒三十六土皇君，九垒三十六洞仙王官属，北阴玄滋太阴五炁灵君，北帝佐理玄滋真君，高皇九土四司五帝十二仙君九宫真人神仙灵官，东岳太灵苍光青帝真君，南岳庆华紫光赤帝真君，西岳素光曜魄太明白帝真君，北岳郁微洞渊无极黑帝真君，中岳黄元太光含真黄帝真君，五岳丈人储副正职佐命大神#1，五岳飞仙真人神仙灵官，五岳总领真君，东岳天齐仁圣帝，南岳司天昭圣帝，西岳金天顺圣帝，北岳安天元圣帝，中岳中天崇圣帝，东岳司命上卿佑圣真君，四岳上真司命真君，五岳下诸王公侯判官等众。十大洞天仙官，三十六洞天仙官，七十二福地仙官，二十八治化仙官，名山洞府一切得道神仙。地府大素妙广真君，地府阴德定休真君，地府洞明普济真君，地府玄德五灵真君，地府无上证度真君，地府飞魔演庆真君，地府五化威灵真君，中元洞空青灵宫左耐犯明晨府主生太阳火官，中元洞空青灵宫右纣绝阴天府主死太阴水官，中元洞空青灵宫中七非恬照府主生死罪录官，中元南洞宫左谅事府主生太阳火官，中元南洞阳宫右宗灵府主死太阴水官，中元南洞阳宫中灵纽神府主生死罪录官，中元北酆宫左连宛泉曲府主生太阳火官，中元北酆宫右泰煞九幽府主死太阴水官，中元北酆宫中罪炁咸池府主生死罪录官，中元三官九府四十二曹一切真灵官属。酆都纣绝阴天宫洞仙官官属，酆都泰煞谅事宗天宫洞仙宫官属，酆都恬照罪炁天宫洞仙官官属，酆都宗灵七非天宫洞仙官官属，酆都敢司连宛天宫洞仙官官属，酆都明晨耐犯武成天宫洞仙官官属，酆都休明总灵天宫洞仙官官属，酆都玄司重正天宫洞仙官官属，酆都真正绍灵司天宫洞仙官官属，酆都玉纪明晨天宫洞仙官官属，酆都赤映云曲天宫洞仙官官属，酆都统仙升灵天宫洞仙官官属，酆都希微正真天宫洞仙官官属，酆都司命司录司功司煞君，酆都诸大魔王九亿鬼王，酆都鬼官北斗君三官都禁郎，酆都四明公宾友僚属，地府崔府君，酆都六道都案主者，地府掌功德注生死冥官，地府掌籍掌算注财注禄判官，地府转轮六道大神分配四生使者，地府诸司曹属诸大判官主者。
　　左列第三班，中界醮位，自中元地官起，至地府崔府君，六十六位，用第三等。请献状降圣称，圣慈醮座。自六道都案至诸司曹，属诸大判官，五位用第四等。请献状降圣称，神慈醮座。
　　左列第四班醮位
　　青州社令主者，徐州社令主者，豫州社令主者，冀州社令主者，梁州社令主者，荆州社令主者，扬州社令主者，雍州社令主者，兖州社令主者，五道大神，八卦大神，灵坛四灵神君，中界直符使者。
　　左列第四班醮位，总十有三用，第四等。请献状降圣称，神慈醮座。
　　左列第五班醮位
　　九幽掌记主者，冥关幽路主者，幽台墓吏蒿里丈人，太岁尊神，太岁下六十甲子诸官君，太岁下一百一十位官府神祇，七十二禁忌神将，五瘟年王月将炁候主者，天下都大城隍大王，本州城隍大王，监坛某神，本属祀典、庙貌香火、一切正神、当境土地，里域真官，司命神君、十二禁将，承差诸处，沿路土地。
　　左列第五班，中界醮位，总十有四，用第四等。请献状降圣称，神慈醮座。
　　左列五等醮位总一百七十五
　　右列第一班醮位
　　玉虚上帝，三清紫虚元晨高玄虚皇大道君，九天上帝，东方八天帝君，南方八天帝君，西方八天帝君，北方八天帝君，东方青灵始老青帝九炁天君，南方丹灵真老赤帝三炁天君，西方皓灵皇老白帝七炁天君，北方五灵玄老黑帝五炁天君，中央元灵元老黄帝一炁天君，高上神霄玉清真王长生大帝君，青华大帝君，九天采访使应元保运真君南极真王朱陵大帝，东华木公上相青童道君，九灵太妙白玉龟台夜光金真梵炁祖母元君。
　　右列第一班，从醮御位，十有七，用第二等。请献状降圣称，天慈。玉虚道君、青华采访、本公金母，称洪慈，并醮座。
　　右列第二班醮位
　　上清九老仙都君，黄华素曜元精圣后太皇君，北斗中高上玉皇尊星君，北斗中太微玉帝北极玄卿大帝君，北斗天枢贪狼阳明星皇君，北斗天璇巨门阴精星皇君，北斗天机禄存真人星皇君，北斗天权文曲玄冥星皇君，北斗玉衡廉贞丹元星皇君，北斗闿阳武曲北极星皇君，北斗摇光破军天关星皇君，北斗洞明外辅星皇君，北斗隐元右弼星皇君，北斗玄冥太一夫人，三台华盖星君，东方角亢氐房心尾箕七宿星君，北方斗牛女虚危室壁七宿星君，西方奎娄胃昴毕觜参七宿星君，南方井鬼柳星张翼轸七宿星君，青帝护魂真君，白帝侍魄真君，赤帝养炁真君，黑帝通血真君，黄帝中主真君，上清玄一三真君，玉清上相，泰玄上相，天机上相，天枢上相，北极天心丞相真君，泰玄知省真君，天枢知院真君，玄都元阳七宝紫微宫总主上真自然大圣上元一品赐福天官大帝君，天曹太皇万福真君，天曹定名玉历延生保命真君，天曹延寿益算注生勾死真君，天曹消灾散祸扶衰度厄真君，天曹司录司命司非司危真君，天曹司罚司厄司煞司刑真君，天曹掌籍掌算掌生死禄籍真君，天曹诸司真君，玉府五雷使院真君，玉枢五雷使院真君，北帝斗下雷司五雷上圣，元始符命真文宝箓一切真仙灵官骑吏，上元紫微宫左府主生太阳火官，上元紫微宫右府主死太阴水官，上元紫微宫中府主生死罪录官，上元太极左宫左府主生太阳火官，上元太极左宫右府主死太阴水官，上元太极左宫中府主生死罪录官，上元太极右宫左府主生太阳火官，上元太极右府主死太阴水官，上元太极右宫中府主生死罪录官，上元三宫九府三十六曹一切真灵，上界真符使者，年直功曹使者，月直功曹使者，日直功曹使者，时直功曹使者。
　　右列第二班，上界醮位六十，用第三等。献状降圣称，圣慈醮座。
　　右列第三班醮位
　　灵宝官属领仙监斋诸君吏，六甲官将六旬玉女社稷将吏兵虚空一切灵司，三五功曹左右官使者，侍香金童传言玉女五帝直符直日香官，无上三天执法开化阴阳功曹度道消灾解厄君吏，二十四治建节监功大将军，四部监功谒者，仙灵直使正一治病促炁三部功曹等，左右官使者阴阳神决科车赤符罡风骑置吏等，驿马上章飞龙骑吏天仙飞仙骑吏等官，上部中部都官使者，郎吏虎贲察奸钩骑都官仆射天丁力士天驺甲卒等吏，收食鬼神精邪毒炁骑吏诛符破庙吏等，天地神真日月星宿兵马骑乘等，十天承受玉女上奏灵官受事功曹，雷霆律令三大元帅灵宝大法司天将天兵，北魁玄范府神虎追摄官君圣众，天一北祚神虎大圣玉女三部使者等，灵宝炼度主职官童将吏，丹天左右侍卫大将军，灵宝炼度无量度人仙吏，南昌上宫炼度仙众，朱陵火府炼度仙众，南陵枢府炼度仙众，炼度生化诸大将军，飞元聚灵诸使者，灵宝九炼真司灵官仙吏，灵宝局中天医大神六职治官灵官功曹神吏，六甲六丁大神将金童玉女，玄都茭龙驿吏地府赍简童子九龙符命使者，玄都金龙驿吏火府赍简童子，察命童子护戒威神五帝直符六宫掾吏，太玄真一童子夜光玉女，龙虎骑吏三元将军，玉枢五雷院雷将雷兵，天枢驱邪院神将神兵，黄箓会中监临翊卫宣通召命一切威灵。
　　右列第三班，宣通翊卫真灵醮位，三十八，用第三等。请献状降圣称，圣慈醮座。
　　右列第四班醮位
　　下元金灵洞阴大帝三品解厄水官洞真太皇元光皇帝君，东霞扶桑丹林大帝，水府龟台大帝，水府玄溟大帝，水府旸谷神王，蓬莱都水监仙官，三元水府真君，水府雷师上圣五雷使者风伯雨师，下元旸谷洞源宫左清源灵渊府主生太阳火官，下元旸谷洞源宫右九水寒夜府主死太阴水官，下元暍谷洞源宫中朔单清灵府主生死罪录官，下元左清泠宫左龄劫府主生太阳火官，下元左清泠宫右长夜寒庭府主死太阴水官，下元左清泠宫中灵宝劫刃府主生死罪录官，下元右酆邓宫左开度劫量府主生太阳火官，下元右罗酆宫右泉曲鬼神府主死太阴水官，下元右罗酆宫中通灵大劫府主生死罪录官，下元三宫九府四十二曹一切真灵官属，水府洞渊龙王，水府元君丈人侯伯掾吏神仙灵官，四海四圣广德广利广润广泽王，水府汉楚湘浙吴川杨松荆江水帝，江河淮济四渎源王，水府福善顺圣昭信王，十二河源仙官，溟泠大神，十二溪真，五湖七泽大神当境溪洞陂池川泽龙神，下界直符使者，水界主宰一切威灵。
　　右列第四班，下界醮位，三十，用第三等。请献状降圣称，圣慈醮座。
　　右列第五班醮位
　　东方道都大主者，南方道都大主者，西方道都大主者，北方道都大主者，东北道都大主者，东南道都大主者，西南道都大主者，西北道都大主者，上方道都大主者，下方道都大主者，东方风雷地狱主者，南方火翳地狱主者，西方金刚地狱主者，北方溟泠地狱主者，东北方镬汤地狱主者，东南方铜柱地狱主者，西南方屠割地狱主者，西北方火车地狱主者，中央普掠地狱主者，酆都八大地狱主者，酆都十八大地狱主者，酆都三十六地狱主者，酆都三官二十四地狱主者，酆都九幽无间诸大地狱主者，五岳地狱主者，四渎十二河源地狱主者，地府三司六曹太山七十四司冥官考吏，三元六宫岳渎河源考官官属，巨天力士执罚神兵牛头狱卒神吏，地水冥曹幽狱一切主者考官掾吏。
　　右列第五班，冥官醮位，三十，用第四等。请献状降圣称，神慈醮座。
　　右班五等醮位总一百七十五
　　铺设醮筵、随宜区处，须是务在严肃。每排醮位一班讫，各空却数位方排去，不可与次班醮位相连。盖真仙品秩，既非俗见可定高下。分为三界，各从其类，请降庶几不致混杂。建醮之家，力不办三百六十位者，或二百四十，或一百八十以下则不可，盖圣位合不去。却将三界圣位，合并揍数，不可使有遗漏也。醮名谢恩，盖谓建斋已毕，设醮酬赏，宣通召命监临翊卫之真灵耳。法箓真仙，醮位比旧仪添入甚多，盖大於此，其详已见醮说。今世反之，是不明杜广成之意也。若欲削去繁文，务合古法，却在贯通三洞之士，审酌行之。
　　静默堂师位
　　简寂先生陆真人讳修静
　　清都先生张真人讳万福
　　广成先生杜真人讳光庭
　　右三位，随宜设之
　　无上黄箓大斋立成仪卷之三十八竟
　　#1『神』原作『伸』，误，今改。
　　无上黄箓大斋立成仪卷之三十九
　　三洞法师冲靖先生留用光传授太上执法仙士蒋叔舆重修
　　图式门
　　告盟宝旛
　　以黄大绢造旛一首，长四十九尺。旛顶墨书，臣谨谨上奏，五字。旛身书，太上无极大道、至真无上三十六部尊经、真文宝符、太上三尊、十方众圣、玄中大法师、三界官属、一切威灵、伏望恩光、鉴临斋事，四十九字。旛两手足分书，上清三洞弟子某位臣姓某今据乡贯入斋意，至福佑见存，臣据词难抑，谨集法箓道士一坛，依下元黄箓简文灵仙品格，建立灵坛。择日崇修无上黄箓大斋，三白三夜，九时行道。预依次第，宣演真科。拜奏章书，颁行符命。迁拔罪爽，开赦幽沉。然灯续明，请光破狱。普施无得斛食，摄召预荐亡魂。沐浴更衣，朝真听法。传符授戒，炼度超生。满散拜表言功，投龙进简。祗设清醮，三百六十分位。上谢洪恩，所集善功，总资升济。仰祈恩霈，普济存亡。谨露斋诚，遍伸奏告。
　　旛式如下
　　迁神宝旛
　　以大黄缯造旛一首，长四十九尺。旛顶墨书，迁神宝旛，四字。旛身书，东极宫中大慈仁者，发弘誓愿、普救众生、寻声赴感、应念垂慈、太一救苦天尊空数字上帝垂文、宝旛迁神、亡灵受度、仙化成人。两手足分书，东方玉宝皇上天尊，南方玄真万福天尊，西方太妙至极天尊，北方玄上玉晨天尊，东北方度仙上圣天尊，东南方好生度命天尊，西南方太灵虚皇天尊，西北方无量太华天尊，上方玉虚明皇天尊，下方真皇洞神天尊，大慈大悲救苦真人，大慈大悲拔罪真人，大慈大悲拔度真人。左足书，破酆都咒。右足书，甘露神咒。
　　太乙宝旛
　　以黄绢造长旛、四丈九尺。旛身书九龙符。两手足，分书太乙宝诰。符见符命门。不能书大九龙符，止书小九龙符亦可。
　　命灵旛
　　以黄绢造旛，长一丈二尺，或二丈四尺。正身墨书，朱陵度命天尊室二字，太微回黄旗，无英命灵旛。摄召长夜府，开度受生魂。两脚分书，超度亡过某乙，神识往生天界。
　　超度宝旛
　　以黄绢造旛，长一丈二尺，或二丈四尺。身书超度化升天尊空三字，太上垂慈，祥光下覆。九幽停刑，众魂俱度。两脚分书，追荐亡过某乙，神识往生天界。
　　回耀灵旛
　　以绛绢造旛，长九尺。旛首搡金泥，书中斗之形。旛身用墨，大篆回耀灵旛四字空三字，书转轮圣王天尊。左手彩画日形，书太阳郁仪帝君六字。右手彩画月形，书太阴结璘皇君六字。两足分书，回耀颂：回耀紫微宫，曲映九幽户。峨峨丘寒池，回照廓冰浦。炎炎烈火狱，霈然洒法雨。拔度长夜魂，上登朱陵府。
　　如单柄寒士，则以纸造。
　　九狱灯旛
　　用青纸造旛九首，各长九尺九寸。顶书破狱救苦真符见符命门。旛身书，本方救苦天尊号。两手分书，符咒诰文。两足分书，上清宝箓真符，告下某方某狱。每狱用黄泥墩子一个，以青竹植旛一首。复用黄纸造旛九首，篆九天生神符见符命门。破狱时，焚青旛讫，却换黄旛标之。
　　东方风雷地狱
　　旛身书，玉宝皇上天尊。告文：九炁青华，光耀风雷。玉宝慈尊，摧毁戈戟。扶晨通照，魂升太微。神识受炼，享福无期。一如告命，风火驿传。
　　南方火翳地狱
　　旛身书，玄真万福天尊。告文：三炁丹华，光彻火翳。万福慈尊，蠲消火池。化成青团，甘凉莹肌。苦魂承恩，逍遥无为。一如告命，风火驿传。
　　西方金刚地狱
　　旛身书，太妙至极天尊。告文：七炁素华，照彻金刚。太妙慈尊，摧锋灭亡。刀化骞林，剑变□桑。魂魄受度，与日同光。一如告命，风火驿传。
　　北方溟泠地狱
　　旛身书，玄上玉晨天尊。告文：五炁苍华，光彻溟泠。玉晨慈尊，冰消雪城。温生寒廓，毒污澄清。魂获妙、果，飞升香林。一如告命，风火驿传。
　　东北方镬汤地狱
　　旛身书，度仙上圣天尊。告文：梵炁晨华，彻照镬汤。度仙上圣，威感无方。沸涌澄息，化甘泉浆。亡爽生神，遥升天堂。一如告命，风火驿传。
　　东南方铜柱地狱
　　旛身书，好生度命天尊。告文：生炁之华，下照东南。铜柱摧落，炎焰息闲。好生度命，普济无间。苦魂解脱，升度玉坛。一如告命，风火驿传。
　　西南方屠割地狱
　　旛身书，太灵虚皇天尊。告文：黄华月辉，透降坤维。铁城摧毁，屠割停威。虚皇慈尊，保度浮黎。罪魂登苏，劫刃携持。一如告命，风火驿传。
　　西北方火车地狱
　　旛身书，无量太华天尊。告文：天光景色，祥华敷光。无量慈尊，除释锋铓。火车摧毁，涂炭消亡。焦骨烂皮，再生清凉。一如告命，风火驿传。
　　中央普掠地狱
　　旛身书，真皇洞神天尊。告文：三晨玄景，洞照普掠。真皇慈尊，除落考掠。金锤铁杖，应时消变。百苦停酸，魂获快乐。一如告命，风火驿传。
　　召摄旛
　　白绢七尺二寸，中分为二，作夹旛二首。各长三尺六寸，以新竹为竿，长五尺五寸，系旛於竿稍。面朱书，太乙返真摄魂符。两足分书，摄召亡故某乙，在会系荐一切亡魂。三魂俱赴，七魄俱来，急速奉行。背书大魁总监召灵符。下两足分书，台光延生爽灵益禄幽精绝死，尸狗伏矢雀阴吞贼非毒除秽臭肺。左手书，雄左大力追鬼统制百节三魂符吏众机玉曹玄伯何□。右手书，雌右武鸾提魂摄魄倒生玄司飞符玉札主吏乔□。如是普召旛下书云，摄召六道四生、孤魂滞魄、十方九幽、一切罪魂。
　　正面
　　背面
　　召幽魂旛
　　正面
　　背面
　　五方旛各以本方缯为之，长五尺。
　　旛正面书，五方卫灵符。背面书，五帝镇坛符。
　　三十二天旛
　　东青旛八。南，绛旛八。西，白旛八。北，皂旛八。各长三尺二寸，或二尺四寸。或依度人经法，以黄绿青赤苍黑碧紫白九色相间为之。亦可太黄皇曾天用黄，太明玉完天用绿，以次相间，终於贾奕天用苍。面书天名，背书三十二天符。符出灵宝大劫经。诸灵宝斋坛席，能以此拘定四方，依仪行事，即是坛场，不可阙也。三十二天符，又见洞真上宫太真科元洞九天生神宝命斋仪。各不同。
　　九狱灯图
　　玄师曰：法天象地，方圆为式。九幽阴曹、主罪宪职。罗酆东南，是其所也。按太一圣真科，以土石作坛九所，方面二尺。九坛自方六尺，以法地之阴极，二六之象。每坛作四围三曲，如狱之形。一坛明灯，三炬九坛，共然二十七灯。又於九坛之中心立牌，并面书玉清破地狱真符，背书狱名。傍立青竹九竿，各长九尺，各挂小旛一首，书十方灵宝天尊圣号。於旛首，书酆都符。俟破狱之时，侍灯法师宣破狱仪，逐方用度。法师执灵宝策杖，咏破狱咒。众和十方救苦天尊，即就灯化符於狱上。法师以策杖破狱，烧却青旛了，复挂黄旛。如此则地狱开光，亡爽登真。
　　九幽灯图
　　洞玄灵宝元始天。尊说三涂五苦拔度妙经曰，济度拔亡，然灯为上。五方八极，地狱幽牢，在极阴之乡，长夜之境。死魂囚闭，不见主光。冥暗之间，经诸考掠，宜造一灯树，然九卮灯，自初终亡，至于七七。灯光相续，下照九幽。睹此光明，即当解脱。今可中树一竿，然九灯。次第相续，为九九八十一灯。以普照重昏，开度苦爽。
　　回耀轮灯图
　　玄师曰，盟真之科，有回耀降光之格，忏除五累苦门，开生死之业道，破黑暗之罪庭。法用梓木作轮，如车轴之象。上一层灯，一十二埦；中一层灯，一十六埦；下一层灯，二十一埦。共四十九埦。中央五累苦门及立牌书写诸狱名，自依回耀灯仪。仍造四十九首小旛，黄白之色相间，上书诸天尊琅函睿号。於旛首，朱书破酆都符。侍灯法师宣忏灯仪，大法师持策杖，随忏仪，至每狱立卓杖，念大梵隐语，以柳枝今水洒之，就灯焚化小缯旛。如此诸狱罪魂，乘阳光应时解脱诸苦，断除五累烦恼，径离尘劳之业根。
　　右按本科如此，今世久废不用。宜仿蔡致虚、路时中仪，以沙为之，外方内圆，径九尺，凡三重，如车轮样。第一外围，二十四辐。第二中围，十五辐。第三内围，九辐。当中立回耀灵旛一首，然灯十盏。内围九辐，安灯九盏，於灯后立三恶门、三尸道、三徒界标榜。中围十五辐，然灯十五盏。於灯后立五累、五道、五苦门标榜。外围二十四辐，然灯二十四盏，於灯后立二十四狱标榜。又以黄白相间，造小旛四十九首，随灯布之。忏灯毕，悉於灯上焚化旛
　　榜。
　　内围旛榜九
　　色欲门　元灵隐耀天尊
　　上尸道　威德宝际天尊
　　天徒界　普照幽明天尊
　　爱欲门　随机赴感天尊
　　中尸道　虚皇普济天尊
　　人徒界　大慈救苦天尊
　　贪欲门　慈悲救度天尊
　　下尸道　无边普度天尊
　　中围旛十五
　　人道　　　　　元洞玉晨天尊
　　色累苦心门　　普光弘济天尊
　　太山地狱苦道　弘慈广济天尊
　　神道　　　　　通光普照天尊
　　爱累苦神门　　法轮开化天尊
　　风刀地狱苦道　灵源普润天尊
　　鬼道　　　　　慈悲惠爱天尊
　　贪累苦形门　　神光广被天尊
　　摙山负石苦道　玄上玉华天尊
　　地狱道　　　　宝光通照天尊
　　华竞苦精门　　玉清玄上天尊
　　作江河苦道　　慈恩万善天尊
　　傍生门　　　　金华慈慧天尊
　　身累苦魂门　　玄明梵行天尊
　　吞火食炭苦道　玉真隐韵天尊
　　地徒界　　　　法力超升天尊
　　外围旛榜二十四
　　监天地狱　　广常慈爱天尊
　　玄沙地狱　　普垂妙泽天尊
　　无上地狱　　开度无量天尊
　　太真地狱　　光明宝华天尊
　　虚无地狱　　随劫救苦天尊
　　火庭地狱　　寻声救苦天尊
　　毒刃地狱　　无边普济天尊
　　寒夜地狱　　九幽拔苦天尊
　　律令地狱　　妙化无边天尊
　　风刀地狱　　广常覆护天尊
　　九幽地狱　　金华广耀天尊
　　刑正地狱　　圣力无边天尊
　　太平地狱　　广大慈悲天尊
　　清沼地狱　　无极快乐天尊
　　玄阴地狱　　轮转万变天尊
　　天玄地狱　　广度沉沦天尊
　　天一北狱　　高皇玉晨天尊
　　三十六天狱　高灵最妙天尊
　　元正地狱　　慈教广度天尊
　　河伯地狱　　普垂惠泽天尊
　　禁罚地狱　　广大无边天尊
　　黄天地狱　　大弘普济天尊
　　累劫地狱　　随念往生天尊
　　女青地狱　　开度宿障天尊
　　此五苦地狱名，与世科不同，说见度灵仪。
　　无上黄箓大斋立成仪卷之三十九竟
　　无上黄箓大斋立成仪卷之四十
　　三洞法师冲靖先生留用光传授太上执法仙士蒋叔舆编集
　　符命门
　　救苦真符一曰东华青宫九龙金箓
　　长生灵符一曰南昌上宫紫微炼真之箓
　　灵宝大法，告长生符简，关金龙驿吏，告救苦符简，关茭龙骑吏第符形多舛讹，又所传悉无咒诀，故中表形修书，不暇修入。然世师承用既久，恐不可废。今附见于后，乃林慧灵所修正者。
　　玄都茭龙骑吏符
　　玄都金龙驿吏符
　　好生韩君丈人，
　　度人不死之神，
　　南极长生之君，
　　度世司马大神。
　　太上救赦生天宝箓
　　太上生天宝箓
　　唵吽咤璃。上三寸书符，下六寸书告文，告文分五行。
　　玉清拔幽魂符
　　玉清破地狱真符
　　东极青宫九龙符
　　青宫大九龙符
　　青玄破丰都符
　　破九岳符
　　东方
　　南方
　　西方
　　北方
　　中央
　　东北
　　东南
　　西南
　　西北
　　酆都山真形
　　回光符
　　三晨慧光符
　　太乙混元玉札
　　阳札。子寅辰午申戌，六阳日告札用。
　　阴札。丑卯巳未酉亥，六阴日告札用。
　　神虎二大圣符
　　雄左玄伯
　　雌右主吏
　　神虎三部使者符一本书姓讳於符下
　　上部
　　中部
　　下部
　　太乙返真摄魂符
　　大魁总监召灵符
　　五方卫灵符
　　东方
　　南方
　　西方
　　北方
　　中央
　　五方镇坛符
　　东方
　　南方
　　西方
　　北方
　　中央
　　太皇黄曾天东方八天
　　太明玉完天
　　清明何童天
　　玄胎平育天
　　元明文举天
　　上明七曜摩夷天
　　虚无越衡天
　　太极蒙翳天
　　赤明和阳天南方八天
　　玄明恭华天
　　曜明宗飘天
　　竺落皇茄天
　　虚明堂曜天
　　观明端静天
　　玄明恭庆天
　　太焕极瑶天
　　元载孔升天西方八天
　　太安皇崖天
　　显定极风天
　　始皇孝芒天
　　太皇翁重浮容天
　　无思江由天
　　上揲阮乐天
　　无极昙担天
　　皓庭霄度天北方八天
　　渊通元洞天
　　太素秀乐禁上天
　　太文翰宠妙成天
　　太虚无上常融天
　　玉释玉隆腾胜天
　　龙变梵度天
　　太极平育贾奕天
　　无上黄录大斋立成仪卷之四十竟
　　无上黄录大斋立成仪卷之四十一
　　太上执法仙士蒋叔舆编集
　　符命门
　　五方真文玉字
　　东方真文
　　太上灵宝东方八天自然玉字青帝九炁天文。每一行分作八字书。
　　南方真文
　　太上灵宝南方八天自然玉字赤帝三炁天文。＇
　　西方真文
　　太上灵宝西方八天自然玉字白帝七炁天文。
　　北方真文
　　太上灵宝北方八天自然玉字黑帝五炁天文
　　中央真文
　　太上灵宝大罗之天自然玉字黄帝一炁天文。
　　升天四保举符
　　元始符命
　　历关诸天
　　普告三界
　　敕制地祇
　　右券符文
　　左券背文
　　洞玄灵宝长生度命黄箓
　　太上洞玄灵宝长生度命无上黄箓
　　维太岁某甲子某年某月某朔某日某辰乡贯某人，伏为亡亲某人同青词语至上谢天恩仍就黄箓斋坛，乞传授太上洞玄灵宝长生度命无上黄箓一阶，付某乙灵魂赍执，过度三界，超升九天。谨按经云，元始天尊昔在九清妙境、三元宫中，与诸天圣众，敷弘至妙，开化人天，标记善功，注名黄箓，金格玉简，陈列三清。一一地狱，皆见十方救苦天尊，入於九幽，拔度诸苦。天尊普告四众，汝等若能受持金箓白简、九真妙戒、长生灵符、救苦真符，当消九幽大罪，标名九宫。察命童子、护戒威神、五帝直符、六宫掾吏，自当随逐简文，覆护受戒。弟子今当为汝显说九真妙戒、金箓白简，受持功德，救难济苦，神力难思。众灵稽首，伏听教命。
　　天尊告曰：
　　一者敬让，孝养父母。
　　二者克勤，忠於君主。
　　三者不杀，慈救众生。
　　四者不淫，正身处物。
　　五者不盗，推义损己。
　　六者不嗔，凶怒浚人。
　　七者不诈，谄贼害善。
　　八者不骄，傲忽至真。
　　九者不二，奉戒专一。
　　护戒威神
　　察命童子
　　救苦真符
　　告文
　　元始符命、金箓白简、救苦真符告下，十方无极世界、三官九府、百二十曹、五帝考官、九幽地狱、巨天力士、执罚神兵、司命司录、司功司杀、牛头狱卒、三界大魔，拔度某乙灵魂，出离地狱，永辞长夜，睹见光明。万罪荡除，冤仇和释。乘此九真妙戒，拔度功德，上生天堂，一如告命。
　　某岁某年某月某朔某日某辰於黄箓斋坛告下
　　百二十曹官
　　长生灵符
　　告文
　　元始符命、金箓白简、长生灵符告下，南方丹天世界、朱陵火府、南昌上官、长生大君、韩君司马、司命司录、延寿益算、度厄尊神、回骸起死、监生大神，超度某乙亡魂，上登朱宫流火之庭，玉眸炼质，黄华荡形，书名紫策，受化更生，乘此金箓度命功德，上生天堂，一如告命。
　　某岁某年某月某朔某日某辰於黄箓斋坛告下
　　回骸起死尊神
　　监生大神
　　帝君品命
　　受度亡过某乙灵魂，即日恭诣
　　黄箓斋坛，拜受
　　太上洞玄灵宝长生度命无上黄箓一阶。如法受持，水充济拔。人间天上，敬信奉行。一如玄科律令。
　　某岁某年某月某朔某日某州县官观黄箓斋坛给
　　保举师具法位姓押
　　监度师具法位姓押
　　度师具扶妆姓押
　　太上洞玄灵宾长生度命无上黄箓
　　其长生度命黄箓，止正度亡魂用之，余不给造箓。用黄纸朱书玉堂本用青纸金书，彩色绘画人物了毕，方注亡灵名谓正度灵魂某乙六字。注讫，方作流火亭、火炼符。印押了毕，以青紫或黄红之属标背。用经带轴头。如今，宗坛箓檄，亭中人物，即火炼符也。并依散形书之。右出蔡致虚黄箓仪，玉堂谓之金箓，不如此备。紫英灵书有无上盟真玉匮南昌上宫黄箓。止有箓文，及南昌官吏，中间疑有缺误处，不修入。
　　上清度三涂符
　　上元灭欲斩尸变景流光玉符
　　中元灭欲斩尸变景流光玉符
　　下元灭欲斩尸变景流光玉符
　　上清度五苦符
　　解形逐变灭度五苦流景玉符
　　解形逐变灭度五苦流景玉符
　　解形逐变灭度五苦流景玉符
　　解形逐变灭度五苦流景玉符
　　解形逐变灭度五苦流景玉符
　　上清四季投简符
　　春季
　　夏季
　　秋季
　　冬季
　　无上黄箓大斋立成仪卷之四十一竟
　　无上黄箓大斋立成仪卷之四十二
　　太上执法仙士蒋叔与编集
　　符命门
　　玉清开通道路符
　　太乙飞符
　　如普度用，首名某等。设斛云，六道四生孤魂滞魄等。
　　灵宝召魂大将军符
　　凡摄召公牒及催牒，并帖一道。
　　玉清七道功曹符
　　天道功曹
　　地道功曹
　　人道功曹
　　仙道功曹
　　神道功曹
　　鬼道功曹
　　业道功曹
　　灵宝召五神混合符
　　脑符
　　目符
　　耳符
　　心符
　　肝符
　　脾符
　　肺符
　　肾符
　　阴符
　　胞符
　　胎符
　　结符
　　节符
　　血符
　　精符
　　气符
　　神符
　　命符
　　太上灵宝变食符
　　玉清真火合同符
　　玉清真水合同符
　　火府隐文
　　玉清火炼符
　　玉清水炼符
　　混元十二炁混神三景真符
　　十二符，各注将军姓讳，於符下，用之
　　一炁六元运阳化阴大将军符
　　生肾符
　　二炁七变混元三景大将军符
　　生心符
　　三炁八回合元大将军符
　　生肝符
　　四炁九光会灵大将军符
　　生肺符
　　五炁十合阴阳大将军符
　　生脾符
　　六炁十一变灵大将军符
　　生膀胱符
　　七炁十二运化大将军符
　　生小肠符
　　八炁十三阳光大将军符
　　生胆符
　　九炁十四运度大将军符
　　生大肠符
　　十炁十五成阴变阳大将军符
　　生胃符
　　十一炁十六三景混成大将军符
　　生三焦符
　　十二炁十七阴阳合灵大将军符
　　生心胞络符
　　无上黄箓大斋立成仪卷之四十二竟
　　无上黄箓大斋立成仪卷之四十三
　　太上执法仙士蒋叔舆编集
　　符命门
　　五帝玉司符
　　东方上元玄灵自然八道度仙符
　　南方下元天灵自然八微玉真符
　　西方中元皇灵九玄化生八炁紫金符
　　北方元皇灵都虚微八道金真玉符
　　中央三元灵微八王黄书真符
　　灵宝火炼成仙符
　　太乙元君炼身符
　　飞灵合炁召六甲六丁大将军符
　　符下注本旬将军姓讳
　　黄炁阳精洞明丹阳炼度灵符
　　飞元聚灵召神诸使者符
　　九使者符同此各书姓名於其下依诀用之
　　王清九阳真炁符
　　一阳混溟□瑝之炁
　　二阳泛华紫微之炁
　　三阳天娄凤车之炁
　　四阳中女辟邪之炁
　　五阳太皇微延之炁
　　六阳化真白灏之炁
　　七阳绛实子光之炁
　　八阳天真命仙之炁
　　九阳太皇寂玄之炁
　　灵宝九天生神宝符
　　胞命元第一天真炁通元宝符亦曰八生自然灵飞宝符
　　胎命元第二天真炁通生宝符亦曰玉真虚生混成灵符
　　魂命元第三天真炁通阳宝符亦曰三炁龙玉虚化生自然符
　　魄命元第四天真炁通阴宝符亦曰道真空玄九微素光符
　　脏腑命元第五天真炁通神宝符亦曰九虚玄生飞灵元精符
　　灵符命元第六天真炁通仙宝符亦曰王宝洞微左契理命保真符
　　元府命元第七天真炁通灵宝符亦曰虚明左契神化通神符
　　华府命元第八天真炁通真灵符亦曰空玄上元三炁化生自然符
　　岳府命元第九天真炁长生通玄宝符亦曰九炁生身三景清微飞生符
　　上清石景水母王精符
　　玉清炼身符
　　玉清金液炼形符
　　灵宝登真度命出离生死灵符
　　元光金真召六甲六丁金童符
　　符下书本旬童子姓名
　　灵华紫光召六甲六丁玉女符
　　符下书本旬玉女姓名
　　三简灵符
　　山简符
　　水简符
　　土简符
　　印文
　　灵宝大法师印
　　三炁飞玄玉章
　　通章印
　　三天太上之印
　　上清九老仙都之印
　　元始一炁混沌太极之印
　　青玄左府太一救苦回骸起死之印
　　大章皇四大明王鬼司主之印
　　神虎雌印
　　神虎雄印
　　北极驱邪院印
　　都天大法主印
　　神霄玉文宝玺
　　南昌上宫受炼司印
　　灵宝诸符箓，世本极多讹舛，今将所授秘文，参以太上玉章三洞符诀，稽考订证，稍合至理。修行之士，先须习熟咒诀，详玩符形。庶几书篆符合，施用感通。
　　无上黄箓大斋立成仪卷之四十三竟
　　无上黄箓大斋立成仪卷之四十四
　　三洞法师冲靖先生留用光传授太上执法仙士蒋叔舆编集
　　符告门
　　救苦符告文
　　柄简，阔二寸四分，长九寸，告文四行，年月一行。
　　元始符命、金箓白简、救苦真符告下，十方无极世界三官九府百二十曹、五帝考官、九幽地狱巨天力士、执罚神兵、司箓司命、司功司杀、牛头狱卒、三界大魔，拔度某乙等亡魂如善度，则一百拔度六道四生，孤魂滞魄，出离地狱，永辞长夜，睹见光明，万罪荡除，冤仇和释。乘此九真妙戒拔度功德，上坐天堂。一如告命。
　　某年某月某朔某日某简於黄箓斋坛告下
　　长生符告文
　　元始符命、金箓白简、长生灵符告下，南方丹天世界、朱陵火府、南昌上宫、长生大君韩君司马、司命司录、延寿益算度厄尊神、回骸起死监生大神，超度某乙等亡魂如普度，则云超度六道四生，孤魂滞魄，十方九幽，一切等众，上登朱宫流火之庭，玉眸炼质，黄华荡形，书名紫策，受化更生。乘此金箓度命功德，上生天堂。一如告命。
　　某年某月某朔某日某简於黄箓斋坛告下
　　救苦符外封青纸朱书，后同
　　正面
　　背面
　　拔度某乙亡魂等
　　长生符外封
　　正面
　　背面
　　超度某乙灵魂等
　　设斛夜别告符简二面。救苦符告云，拔度六道四生、孤魂滞魄。长生符告云，超度六道四生、孤魂滞魄。二符外封并题云，告下黄箓院。
　　玉清拔幽魂符告文
　　简阔三寸六分，厚三分，告文四行，年月、阶位二行。
　　玉清宝箓拔度幽魂真符告下，十方三界、无极神乡、泉曲之府、北都罗酆三官九署、十二河源，上解亡过某及祖考亿劫种亲，普及六道四生、孤魂滞魄、十方九幽、一切罪魂。疾除罪簿，落灭恶根，不得拘留，时刻升迁，万神护送，径诣人天。随品受化，更生福乡。一如告命，风火驿传。
　　太岁某年某月某朔某日某时告下
　　具法位臣姓某承诰奉行
　　外封青纸朱书
　　玉清破地狱真符告文
　　告下之式，一如拔幽魂符
　　玉清宝箓，照耀重泉。地狱摧毁，铁城开宣。元始符命，时刻升迁。北都寒池，部卫亡过某乙形魂，制魔保举，度品南宫。死魂受炼，仙化成人。生身受度，劫劫长存。随劫轮转，与道齐并。永度三涂五苦八难，超凌三界，逍遥上清。一如告命，风火驿传。
　　某年某岁某月某朔某日某甲子某时告下
　　具法位臣姓某承诰奉行
　　外封青纸朱书
　　又破狱符告文
　　用黄纸，高九寸或一尺，长二尺四寸或一尺八寸，朱书符文，墨书告文，临破地狱时告下。
　　玉清宝箓破地狱真符告下，北阴酆都、内外官洞、三千六狱、阿鼻地狱、九幽地狱、十二河源、泉曲水狱、大小铁围、十方狱庭、长夜阴关、冥司万神，咸听符命真文，焕发照耀阴冥。涂炭罢对，考掠俱停，炎火息焰，冰消雪扃，刀生玉树，剑化骞林，疾除罪簿，落灭恶根，不得拘留。亡过某乙等魂及一切囚苦罪魂，乘此真符救苦功德，速令出离，睹见光明，上升南宫，受化更生。一如告命，风火驿传。
　　某岁某年某月某日某时黄箓斋坛告下
　　具法位臣姓某承诰奉行
　　可漏黄纸墨书
　　玉清宝箓照破地狱救度苦魂　具法位臣姓某谨封
　　方函青纸朱书
　　生天宝箓
　　太上救赦生天宝箓告下，十方三界、九幽主者。
　　具法师阶位姓某，今据某乡贯入斋意至福佑见存，本司据词难抑，谨取某月某日为始，就某处建立灵坛，关行斋法，颁宣符命，开赦九幽，广集善功，总资超度。除已备奏上帝，乞降敕命施行，及奏诸天帝尊，请降睿旨，申三界真司，牒合属去处，根寻亡过某乙等魂，至期亲朝坛陛，忏雪罪垢，祗受斋功，尚虑所荐亡魂等众，业缘报对，拘留狱庭，莫诣斋坛、参真听法。乞宣降太上敕赦生天宝箓，开宥罪愆，超．离苦趣。今准敕命告下者。已上俱黄纸朱书。
　　此空，书符箓
　　右奉太上生天宝箓，敕赦亡故某乙等魂，暨六道四生、孤魂滞魄，冥司地狱，冥曹幽扃、囚苦罪爽。夙世已来，至于今日，元因三业六根，造诸罪恶，或手弒君父，不孝二亲。或诽谤大道，背真从伪。或伤残兄弟，谋害师尊。或六亲通同，淫犯骨肉。或为劫贼，杀害人命。或屠割众生，自饶一身。或以强汝弱，以贵虐贱。或浮好三宝，执心不专。或轻慢法师，秽贱灵文。或心怀阴贼，安忍嫉拓。或恶口两舌，斗乱善人。或杀生淫祀，裸露三光。或心生，或口语，或自作，或教他作，积劫以来，所有诸罪，并与疾除罪簿，落灭恶根。不得拘留，时刻升迁。即使亡过某乙及一切罪魂，七炁成真，六仪运虚，五灵续绝，二曜扶衰，旋罡跃空，飞步云宫。胚胎有始，尘劫无终。金城孕质，玉洞凝神。真炁内养，以成真人。上入太虚，下洞幽泉。云宫宝阙，中有真魂。出入福乡，周旋生门。咀嚼灵芝，灌漱金泉。甘露川流，悬澍丹田。紫霞朝映，三炁凝烟。琼室化仙，安座金莲。真仪掩日，尘劫为年。一如告命，风火驿传。
　　太岁某年某月某日某时告下
　　具法位臣姓某承诰奉行
　　天枢使相，
　　天机内相，
　　天机上相，
　　泰玄上相，
　　东极宫中太一寻声救苦天尊，
　　万劫应化真元教主太上老君。
　　已上系白纸墨书。
　　可漏青纸朱书
　　太上生天宝箓救赦亡过某乙等魂具法位臣姓某承址阁奉行谨封
　　方函青纸朱书
　　生天宝箓告文
　　用黄纸，阔三寸，长九寸，上留三寸书宝箓，下六寸书告文。告文分五行，墨书，度六道四生孤魂滞魄等众用。
　　太上生天宝箓，超度六道四生、孤魂滞魄，出离幽夜，随果往生。主者恭依符命施行。
　　岁次某年某月某日具位臣姓某承诰奉行
　　外封皮正面
　　背文
　　超度六道四生、孤魂滞魄等众
　　九龙符命告文高九寸，黄素朱书
　　东极青玄救苦九龙符命告下，三官九署、五岳九州、酆都六洞、十宫九幽、河源泉苦、五道都府、九州社令、冥关幽扃、一切主者，咸领符命，拔度亡过某乙等魂，及十方九野、病死横亡、沉魂滞魄、囚苦罪魂，径出阴翳，永离幽冥。地狱消苦，开泰泉扃。火翳灭焰，刃毒摧倾，下明黑暗，上生朱陵，超度三涂，宿对停轮。一如告命，风火驿传。
　　太岁某年某月某日某时告下
　　具法位臣姓某承诰奉行
　　可漏黄素丹书
　　东极青玄救苦九龙符命拔度亡魂某等魂　具位臣姓某承诰奉行谨封
　　方函
　　茭龙驿吏关
　　灵宝大法司
　　当司今据乡贯某乙乞就某处，崇建无上黄箓大斋正荐亡某　普荐亡某，旁及六道四生、苦魂罪魄、迁升福境。今准元始符命宝箓真符告下，十方无极世界、一切冥司幽狱，开赦所荐亡魂等众，出离地狱者。
　　一元始符命、金箓白简、救苦真符二面，告下十方无极世界。
　　一玉清宝箓、拔幽魂真符一道，告下三界十方、冥曹主者。
　　一玉清宝箓、破地狱真符一道，告下九幽酆都、天牢地狱主者。
　　一太上敕赦生天宝箓一道，告下十方三界、九幽主者。
　　一东极青玄救苦九龙符命一道，告下三元十方、九野地司、阴曹万神。
　　右关玄都茭龙驿吏、青宫九龙符命使者、地府赍简童子、地道功曹，请疾速赍管，前去速诣，十方无极世界、一切冥司幽狱去处告下，一依元始符命施行。故关。
　　年　月　日时关
　　金龙驿吏关
　　无上黄箓大斋坛
　　本坛今月某月准元始符命、金箓白简、长生灵符，告下南方丹天世界，超度亡过某乙等魂，上登朱宫者。
　　右关玄都金龙驿吏、火府赍简童子，请交管元始符简若干面，疾速径诣南方丹天世界告下，一依元始符命施行。故关。
　　太岁某年　月　日　时关
　　地道功曹关
　　无上黄箓大斋坛
　　本坛今准玉清宝箓、破地狱真符，告下九幽酆都、天牢地狱、一切去处，开赦罪魂者。
　　右关地道功曹，疾速赍管，前件宝箓一函，径诣九幽酆都、天牢地狱主者告下，一依玉清符命施行。故关。
　　岁　年　月　日　时关
　　献驿吏功曹等钱马状，并依常式
　　混元玉札告文
　　用白绢三尺六寸或七尺，以白纸背，过高一尺二寸。朱书玉札於前，墨书告文於玉札后。玉札见符命门。
　　天一北祚符命、太一紫元神文、玄冥混元神虎玉札告下，无极神乡、上元天界，泉曲之府、下元水界，北都罗酆、中元地界，九州分野、十方世界，仙宫星府，地狱冥司，天牢幽扃。追取上件亡过某乙等魂魄精神，速离所部，来赴黄箓灵坛，朝礼上帝，领受殊恩。神虎奉行，万神咸听。
　　太岁某年某月某朔某日某时某告下
　　具法位奉行神虎摄召告命臣姓某承诰奉行
　　可漏青纸朱书
　　神虎玉札追取亡过某乙等魂具法位臣姓某承诰奉行谨封
　　方函青纸朱书
　　右书篆玉札讫，墨书亡人姓名，於所属星下。人数多者具甲状，粘於前，止以首度一名入玉札下，添等字。
　　神虎关
　　黄箓大斋神虎摄魂坛一云北魁玄范府神虎追魂局
　　本坛据乡贯某人状，伏为荐拔亡过某乙，并合门一切先远，普及六道四生、孤魂滞魄等众，乞就某处开建黄箓大斋，三昼夜。今取某日夜，摄召亡灵，赴坛忏谢罪愆，依仪升度。及取某日夜，普设九泉六道、一切鬼魂，无碍夜斋。除己章奏，上达三天，告简敷落九地外，再开具所荐亡魂姓名，生死年月，殡葬去处，连粘在前。今准昆元玉札，告下须至关行者。
　　右关神虎提魂摄魄倒生玄司玉女蒋□□等七人，雄左玉曹主魂吏何□，雌右武鸾主魄吏乔□等，仰同追魂三使者，赍持混元玉札神虎符命一道，径往十方三界、千真万灵效职之所，追取前件亡魂，并及孤魂滞魄等众，至期来诣黄箓灵坛，昭显报应，领受殊恩，不违时刻。故关。
　　岁　年　月　日　时关
　　具法位奉行神虎摄召事姓　押
　　又神虎关
　　黄箓大斋神虎摄魂坛
　　本坛同前关，至须至关行者
　　右关神虎上部追魂使者侯□，中部追魂使者魏□，下部追魂使者张□，随从神虎大圣玉女，赍持混元玉札神虎符命一道，径往十方三界、千真万灵效职之所。余式同前关结。
　　甲状普荐甲状依正奏，门帐状式关具
　　黄箓大斋神虎摄魂坛
　　今具所荐亡人及祖先眷属、附坛追度等亡魂姓名、生死年月、殡葬去处下项：
　　一正荐
　　亡故某官某乙存日享年若干岁，於某年月日，在某处因患命过，葬某处。
　　一附荐
　　逐一开列，家庙姻亲等。
　　一附坛追度亡魂无外人附荐，则不用开此
　　逐一开列。
　　右具如前，仰神虎承行将吏玉女等，逐一子细追摄，不得违慢，旁及六道四生、孤魂滞魄、九幽长夜、一切苦魂，并要依时赴坛，明通报应，以凭依科升度。施行。
　　年　月　日　时具
　　无上黄箓大斋立成仪卷之四十四竟
　　无上黄箓大斋立成仪卷之四十五
　　三洞法师冲靖先生留用光传授太上执法仙士蒋叔舆编集
　　符告门
　　五方真文
　　太上灵宝东方八天自然玉字青帝九炁天文。真文六十四字，见符命门，出玉练生尸经。
　　维某年岁次某甲子某月某朔某日甲子具官某乙伏为正普荐某乙　众魂谨赍法信，诣灵宝大法司，乞请道士一坛，就某处，於今月某日启建无上黄箓大斋三昼夜，满散修设谢恩清醮，三百六十分位。谨以本方镇信，请法施行，东方八天自然玉字，安镇斋坛，明露天地。拔赎罪苦，开度超生。一如青帝太玄女青符命。
　　余四方真文，后文并同。东方，随方改换。
　　中间语内，中央真文，作中央大罗之天。
　　太上灵宝南方八天自然玉字赤帝三炁天文。真文六十四字
　　太上灵宝西方八天自然玉字白帝七炁天文。真文六十四字
　　太上灵宝北方八天自然玉字黑帝五炁真文。真文六十四字
　　太上灵宝中央大罗之天自然玉字黄帝一炁天文。真文一十六字。此五方真文，并用青纸朱书
　　四保举状
　　历关诸天此一状用青纸朱书
　　泰玄都省
　　谨奉道旨，为某乡贯某官，修建无上黄箓大斋，三昼夜，升度亡过某乙等灵魂，超升丹界。谨按灵宝本科，合行保举者。
　　右历关诸天，请灭亡过某乙等三恶，斩绝地根，飞度五户，名列太玄。魔王监举，无拘天门。一如告命，风火驿传。
　　岁次某甲子某年某月某日某时告下
　　具法位臣姓某奉行
　　三天扶教都天大法天师
　　普告三界
　　泰玄都省
　　谨奉道旨同前文。
　　右普告三界无极神乡、泉曲之府、北都罗酆、三官九署、十二河源，上解亡过某乙等祖考，亿劫种亲。疾除罪簿，落灭恶根。不得拘留，通合鬼群。一如诰命，风火驿传。
　　岁　年　月　日告下
　　具法位臣姓某奉行
　　三天扶教都天大法天师
　　敕制地只
　　泰玄都省
　　谨奉道旨同前文
　　右敕制地祇侍卫，送迎亡过某乙等，拔出地户，五苦八难，七祖升迁，永离鬼官。魂度朱陵，受炼更生。是谓无量，普度无穷。一如告命，风火驿传。
　　岁　年　月　日　告下
　　具法位臣姓某奉行
　　三天扶教都天大法天师
　　元始符命
　　泰玄都省
　　谨奉道旨同前文
　　右元始符命，时刻升迁，北都寒池，部卫亡过某乙等形魂，制魔保举，度品南宫。死魂受炼，仙化成人。生身受度，劫劫长存。随轮转，与天齐年。永度三涂，五苦八难。超凌三界，逍遥上清。一如告命，风火驿传。
　　岁　年　月　日　时告下
　　具法位臣姓某奉行
　　三天扶教都天大法天师
　　右三状，以黄纸墨书，并高一尺二寸，连前状，同用黄纸，作一封。
　　可漏四纸共作一封
　　升天保举文状　具法位姓某谨封
　　可漏背面
　　升天亡故某乙等魂
　　升天左右券
　　左券告文
　　灵宝升天左券告下　三界天门守卫诸神
　　具法位臣姓某奉行
　　岁　年　月　日　时告下
　　元始灵书、玉清中篇，太上撰次，降自三天，升度亡过某乙上登道境，魂神受度，更生自然。一如告命，风火驿传。
　　券文见符命门
　　背书三皇内文，六十八字。
　　元始灵书、玉清中篇，太上撰次，降自三天，升度亡过某乙，上登道境，魂神受度，更生自然。一如告命，风火驿传。
　　太岁某年某月朔日时告下
　　具法位臣姓某奉行
　　灵宝升天左#1券告下　三界天门守卫诸神
　　右券告文
　　灵宝升天右券告下　三界天门守卫诸神
　　具法位臣姓某奉行，太岁某年某月朔日时告下，无色之景，天帝玉真。梵行帝讳，三界天名。隐音隐韵，天中空洞。自然灵章，天中之尊。天中大魔，天中之灵。九和十合，变化上清。无量之奥，深不可详。敷落神真，普度天人。亡过某乙承兹功德，上登道境。一如告命，风火驿传。
　　券文见符命门
　　背书三皇内文，六十八字。
　　无色之景，天帝玉真。梵行帝讳，三界天名。隐音隐韵，天中空洞。自然灵章，天中之尊。天中大魔，天中之灵。九和十合，变化上清。无量之奥，深不可详。敷落神真，普度天人。亡过某乙承兹功德，上登道境。一如告命，风火驿传。
　　太岁某年某月朔日时告下
　　具法位臣姓某奉行
　　灵宝升天右券告下　三界天门守卫诸神
　　右二券，并青素丹书，高九寸，或一尺。长一尺六寸，或一尺八寸为则。度魂夜告讫，正中截断。右一半函付天门吏，左一半付亡入收执，结旛脚上。
　　发真券可漏以黄纸三寸腰封
　　具法位姓名谨封
　　方函
　　发券牒
　　无上黄箓大斋坛　牒上　三界天门守卫诸神
　　本坛今月某日，为某处某人崇建无上黄箓大斋，以某日夜，升度亡过某乙等魂，超升丹界。谨按灵宝大法，破升天左右契券，除将一分付亡过某乙收执外，一分入方函，封印全，牒上三界天门、守卫诸神，请行照会，须至专牒者。
　　牒前件券文，随牒见到。请照会交管，伺候已受亡故某乙等，赍执券文到来，即与验认合同，应时超度。魔王监举，无拘天门。牒准灵宝大法科令奉行。谨牒。
　　岁　年　月　日牒
　　发券关子
　　无上黄箓大斋坛
　　本坛今为斋主某，开建无上黄箓大斋，追荐亡亲某乙等，除已依科开度外，今告行灵宝升天大券文，升度亡过某乙等魂，上登道境。所有合同券文一函，须至关发前去者。
　　右关某日当直功曹使者，请疾速赍管前去，径请三界天门、守卫诸神告下，候亡过某乙，执券到日，依科放入天门，受生施行。
　　岁　年　月　日　时关
　　九天宝诰告文
　　中元金书九天宝诰
　　宝诰三十二字见符命门，分四行书
　　上帝符命宣告三官天牢地狱、主司大神，超度亡故某乙。咸领符命，部卫形魂。祗受宝诰，上朝帝庭。罪仇和释，与道合并。神登玉阙，受炼长存。一如告命，风火驿传。
　　太岁某年　月　日　时告下
　　具法位臣姓某承诰奉行，天师、三天扶教辅元大法天师、正一静应真君，圣师、东极宫中大慈仁者，寻声赴感太乙救苦天尊，祖师、万劫应化真元教主、太平金阙前圣虚皇大道君。
　　右宝诰丹书黄上。告文墨书纸素，皆可用，绫锦之属装背。如今世告敕样，度魂夜宣讫，给付亡灵。
　　洞玄灵宝长生度命黄箓
　　太上洞玄灵宝长生度命黄箓
　　惟太岁某甲子某年某月某朔某日某甲子，乡贯某人，伏为亡亲某，同青词语，至上谢天恩仍就黄箓斋坛，乞传授太上洞玄灵宝长生度命无上黄箓一阶，付某乙灵魂赍执，过度三界，超升九天。谨按经云：元始天尊，昔在九清妙境、三元宫中，与诸大圣众，敷弘至妙，开化人天，标记善功，注名黄箓，金格玉简，陈列三清。一一地狱，皆见十方救苦天尊，入於九幽，拔度诸苦。天尊普告四众，汝等若能受持金箓白简、九真妙戒、长生灵符、救苦真符，当消九幽大罪，标名九宫。察命童子，护戒威神。五帝直符、六宫掾吏，自当随逐。简文覆护，受戒弟子。今当为汝，显说九真妙戒、金箓白简，受持功德。救难济苦，神力难思。众灵稽首，伏听教命。
　　天尊告曰：一者敬让，孝养父母。二者克勤，忠於君主。三者不杀，慈救众生。四者不淫，正身处物。五者不盗，推义损己。六者不嗔，凶怒浚人。七者不诈，谄贼害善。八者不骄，傲忽至真。九者不二，奉戒专一。
　　救苦真符
　　元始符命、金箓白简、救苦真符告下，十方无极世界、三宫九府、百二十曹、五帝考官、九幽地狱、巨天力士、执罚神兵、司命司录、司功司杀、牛头狱卒、三界大魔，拔度某灵魂，出离地狱，永辞长夜，睹见光明。万罪荡除，冤仇和释。乘此九真妙戒，拔度功德，上生天堂。一如告命。
　　太岁某年某月朔某日某甲子於黄箓斋坛告下
　　百二十曹像
　　长生灵符
　　元始符命、金箓白简、长生灵符告下，南方丹天世界、朱陵火府、南昌上宫长生大君韩君司马，司命司录、延寿益算、度厄尊神、回骸起死监生大神，超度某灵魂，上登朱宫流火之庭，玉眸炼质，黄华务形。书名紫策，受化更生。乘此金箓度命功德，时刻升迁。一如告命。
　　太岁某年某月某朔某日某晨於黄箓斋坛告下
　　受度亡过某灵魂，即日恭诣黄箓斋坛，拜受太上洞玄灵宝长生度命无上黄箓一阶。如法受持，永充济拔。人间天上，敬信奉行。一如玄科律令。
　　太岁某年某月日某州县宫观黄箓斋坛给
　　保举师具法位姓押
　　监度师具法位姓押
　　度师具法位姓押
　　太上洞玄灵宝长生度命无上黄箓
　　右长生度命黄箓，止正度亡魂用之，余不给造。箓用黄纸朱书玉堂本用青纸金书，彩色绘画人物了毕，方注亡灵名谓正度亡魂某乙六字，注讫，方作流火亭。火炼符印，押了毕，以青紫或黄红之属标背，用经带轴头。
　　三涂诰告文
　　玉清开光宝符
　　符见符命门
　　右告下，落灭色根恶道灵官。奉为亡过某乙斩绝天徒界上，尸道色欲门。超度三界，逍遥上清。一如告命，风火驿传。
　　岁　年　月　日　告下
　　具法位臣姓某承诰奉行
　　玉清开明宝符
　　符
　　右告下，落灭爱根恶道灵官。奉为亡故某乙斩绝人徒界中，尸道爱欲门。超度三界，逍遥上清。一如告命，风火驿传。
　　岁　年　月　日　告下
　　具法位臣姓某承告奉行
　　玉清开苦宝符
　　符
　　右告下，落灭贪根恶道灵官。奉为亡故某乙斩绝地徒界下，尸道贪欲门。超度三界，逍遥上清。一如告命，风火驿传。
　　岁　年　月　日　告下
　　具法位臣姓某承诰奉行
　　五苦诰文
　　玉清流火#2
　　符见符命门
　　右告下，飞度色累户灵官。奉为亡故某乙解除色累苦心门，灭度泰山地狱苦。形神升度，谒帝天关。福智同生，参侍龙辕。一如告命，风火驿传。
　　岁　年　月　日　告下
　　具法位臣姓某承诰奉行
　　玉清流精宝符
　　符见符命门
　　右告下，飞度贪累户灵官。奉为亡故某解除贪累苦形门，灭度摙山负石苦。形神升度，谒帝天关。福智同生，参侍龙辕。一如告命，风火驿传。结尾同前
　　玉清流景宝符
　　符见符命门
　　右告下，飞度贪界户灵官。奉为亡过某解释贪界苦形门，灭度提石负山苦。形神升度，谒帝天关。福智同生，参侍龙辕。一如告命，风火驿传。结尾同前
　　玉清流霞宝符
　　符见符命门
　　右告下，飞度欲累户灵官。奉为亡故某解除华竞苦精门，灭度填作江河苦。形神升度，谒帝天关。福智同生，参侍龙辕。一如告命，风火驿传。
　　玉清流辉宝符
　　符
　　右告下，飞度形累户灵官。奉为亡故某解除身累苦魂门，灭度吞火食炭苦。形神升度，谒帝天关。福智同生，参侍龙辕。一如告命，风火驿传。
　　岁　年　月　日　告下
　　具法位臣姓某承诰奉行
　　可漏
　　玉清某宝符超度亡灵某
　　方函
　　玉清某宝符告下某灵官
　　具法位臣姓某谨封
　　三简告文
　　山简
　　本贯某乡某处，具官姓某，奉为亡亲某灵，於某处，修建黄箓大斋，三日三夜，满散祗设清醮若干分位，仰答恩光。斋坛解散，投简灵山。伏愿天官赐福，地府除愆。酆山削罪，幽狱停究。注名朱府，运度自然。见存得道，往逝生天。缯璧效信，金龙驿传，一如告命。
　　太岁某年某月某朔某日某辰具高功位某於某处山洞府告文
　　土简
　　杜仪云：投於坛上天井中，或埋月艮之上。
　　本贯某乡某处，具官姓某，奉为亡亲某灵，於某处，修建黄箓大斋，三日三夜，满散祗设清醮若干分位，仰答恩光。斋坛解散，投简坛中。伏愿地官赦罪，罢对罗酆。刀山断刃，剑树摧锋。中黄戊己，上奏苍穹。有情众类，普度南宫。见存得道，亿劫无终。效信缯璧，传驿金龙，一如告命。
　　太岁某年某月某朔日某辰具高功法位某於某处灵坛告文
　　水简
　　本贯某乡某处，具官姓某，奉为亡亲某灵，於某处，修建黄箓大斋，三日三夜，满散祗设清醮若干分位，仰答恩光。斋坛解散，投简灵渊。伏愿水官解厄，告命重泉。五湖四海，十二河源，疾除罪簿，息苦停冤。亡魂受炼，超度南天。功加一切，注籍金篇。缯璧效信，金龙驿传，一如告命。
　　太岁某年某月某朔某日某辰具高功法位某於某处灵泉水府告文
　　玉清大洞玉符告文
　　玉清大洞金玄羽章飞空秘符
　　符见符命门
　　右告下，脑神泥丸赤文混洞君，目神通光君、晨婴君，舌神腾阳君，心神玄珠君，肝神青帝君，脾神紫庭君，肺神皓洞君，肾神太渊君，阴神续命君，胞神元常君，胎神舍生君，结神九华君，节神杳浩君，血神中幽君，精神元徐君，炁神元央君，神神天生君，命神五中君，速降真炁炼化正荐某乙　普度在会众魂九幽男女，孤魂滞魄等众，委炁聚形，全神复性。一如玄科律令。
　　岁　年　月　日具法位姓某奉行
　　玉清火府隐文告文
　　玉清火府隐文
　　符见符命门
　　玉清王府、玉篆雷文，关告冥曹，开泰亡爽。炼度登真、火府灵官、南昌典主千五百神君，火帝火官，把箓当前。九炼死魂，疾便受形，玉文一下，不得久停，司命司马在左，司录司生奉行。一如告命。
　　岁次　月　日具法位姓某奉行
　　玉清混神三景真符告文
　　玉清一十二炁、混神三景、九阳摄炁、炼神飞仙真符
　　符见符命门
　　右告下，一炁生肾大将军杨元光，二炁生心大将军丁忠，三炁生肝大将军丁迁善，四炁生肺大将军陈志元，五炁生脾大将军王先之，六炁生膀胱大将军张同，七炁生小肠大将军李渊，八炁生胆大将军申孚，九炁生大肠大将军周自然，十炁生胃大将军章修，十一炁生三焦大将军三卓立，十二炁生胞络大将军郑明等，从官符吏，摄降真炁，炼度正荐，亡亲某乙　普荐在会某六道四生男女孤魂滞魄，混神合景，复形返生，一如玄科。律令。
　　岁　年　月　日具法位姓某奉行
　　灵宝五帝玉司宝符告文
　　灵宝自然五帝玉司宝符告文
　　符见符命门
　　右告下，青帝直符区更生，赤帝直符祝昌中，黄帝直符玉真，白帝直符辱曲正，黑帝直符尹丰，奉为正荐某乙，普荐在会某乙六道四生男女孤魂滞魄等，请降真炁，炼胎返生，一如玄科。律令。
　　岁　年　月　日具法位姓某奉行
　　玉清召合形变形成形大将军符告文
　　玉清飞灵合炁召大将军符
　　符
　　右告下，合形大将军凌□，变形大将军蒋□，成形大将军曰□□，从官符吏等，摄降真炁，炼度亡魂，一如玄科。律令。
　　岁　年　月　日具法位姓某奉行
　　玉清九阳真符告文
　　玉清九阳炁梵真符
　　符
　　右告下，飞元聚灵召神飞仙使者杨欣之，飞精使者王容，飞灵使者张起，飞魂使者富公弼，飞魄使者下逢，飞光使者陈普，直仙使者时申，直真使者黄简，直灵使者路显等，从官符吏，摄降真炁，炼度正荐某乙，普荐众魂六道四生孤魂滞魄等，荡形易质，仙化成人，一如玄科。律令。
　　岁　年　月　日具法位姓某奉行
　　灵宝九天生神宝符告文
　　灵宝自然九天生神宝符
　　符见符命门
　　右告下，疾除罪簿司，断地逮役司，度上南宫司，飞度五户司，受炼更生司，仙化成人司，过度三界司，飞升太空司，普度无穷司，灵官仙吏，奉为正荐某乙，普荐在会某乙六道四生孤魂滞魄等众，请降真炁，生神育质，度命登真，一如玄科。律令。
　　岁　年　月　日　时告下
　　具法位臣姓某奉行
　　玉清召分形炼形养形大将军符告文
　　玉清飞灵合炁召大将军符
　　符见符命门
　　右告下，分形大将军孙□，炼形大将军富□，养形大将军张□□，从官符吏，摄降真炁，炼度幽魂，一如玄科。律令。
　　岁　年　月　日　时告下
　　具法位臣姓某奉行
　　玉清召六甲六丁金童符告文
　　玉清元光金真召六甲六丁金童符逐旬换易
　　符见符命门
　　右告下，甲　金童，丁　金童，超度亡魂，上登道境，一如玄科#3。律令。
　　岁　年　月　日　时告下
　　具法位臣姓某奉行
　　玉清召六丁六甲玉女符告文
　　玉清灵华紫光召六丁六甲玉女符逐旬换易
　　符见符命门
　　右告下，丁　玉女，甲　玉女，超度亡魂，上登道境，一如玄科。律令。
　　岁　年　月　日　时告下
　　具法位臣姓某奉行
　　无上黄箓大斋立成仪卷之四十五竟
　　#1『左』原作门『右』，误，今改。
　　#2疑缺『宝符』两字。
　　#3『科』原作『利』，误，今改。
　　无上黄箓大斋立成仪卷之四十六
　　太上执法仙士蒋叔舆编集
　　白语次第门
　　初受投词祝文
　　斋主赍状并法信投坛拜请汰师。法师受诣讫，即引斋主诣大道前，再拜上香，执状自述修斋意讫。次再拜侧立，以投状授法师。师受状置简上，取信香爇以上奏云。
　　具法位臣某谨焚香，奏启玉清上帝元始天尊，上清大帝灵宝天尊，太清大帝道德天尊，昊天玉皇上帝，紫微天皇大帝，紫微北极大帝，太微南极长生大帝，东极太乙救苦天尊，十方灵宝天尊，五老上帝，三十二天帝君，灵宝经籍度师真君，玄中教主上清灵宝圣师真君，三天法主正一静应真君，三元天地水官帝君，北阴酆都玄天大帝，五岳圣帝，水府扶桑大帝，法箓治职灵官将吏，虚空监察，应感威灵。悉仗真香，普同供养。香乃玉华散景，九气凝烟，香云密罗，径冲九天。侍香金童，传盲玉女，上闻帝前，令臣启奏，咸乞如育。今据某乡贯读至斋主投状云，酿用物仪，具词投臣，乞为修奉。伏念臣幸因宿庆，叨佩灵章。职在宣扬，理难抑绝。谨当择日，建立灵坛，依式告盟，宣行斋事。伏乞天恩昭监，圣造证盟。俾弟子某障难不生，斋功克就。先亡受度，幽显蒙休。臣无任瞻天祷圣激切屏营之至，谨启以闻。
　　请牒文
　　檄文以素玄都省为额者同之。
　　具法位姓某上启三天大圣都天大法主天师正一静应真君。伏以人炁中流，受化者资於不化；天真下降，无为而入於有为。故三箓之明科，开九泉之生路。凡伸修奉，合具敷陈。今据具官某追荐某灵，乞就某处，开建无上黄箓大斋，满散修设谢恩清醮若干分位。仰凭道力，普济幽冥。以今请命诸天，告盟三界。恭依元范，开建灵坛。伏念某性质凡微，形神秽浊。虑莫期於通感，致有玷於斋功。恭请师尊，主盟法事。凡书檄命，悉假徽称。所冀三界万灵，恭承号召，十方大圣，洞达聪闻。仰渎高明，乞垂赐可。某无任祈圣俟恩之至。
　　关发文
　　法师存变步罡，飞神默奉关召诸司将吏，自如本科。
　　次法事　洒净
　　焚香供养某甲子年年直功曹使者，某甲子月月直功曹使者，某甲子日日直功曹使者，某甲子时时直功曹使者，上界直符使者，中界直符使者，下界直符使者，法箓治职、真仙将吏、灵官玉女，上奏功曹，里社城隍，监察土地，承受应感一切威灵。伏以大道无私，惟诚可格。至神如在，有感斯通。爰伸请召之仪，冀谅精虔之恳。以今奉为具官某追荐某灵，乞就某处，修奉无上黄箓大斋。今将依科崇建，如律关盟。匪仗神功，无由传达。用修菲供，肃迓神光。稽首皈依，一心奉请。
　　请将吏符使四直土地
　　一元布化，万范开张。三界分司，百灵受职。真官将吏、符使功曹、里社神只，承受土地，既符所请，来赴法筵。愿监精诚，受歆献礼。
　　初献
　　大梵之天，上无色景；重阴之府，下极风轮。念陟降之迥殊，匪声容之可接。飞行无得，惟示有神。三境十华，八冥九垒。体兹陈祝，速为通传。丕显威灵，立符彰感。用扬教法，以副倾祈。
　　亚献
　　苹蘩之荐，在物虽微。斋戒所将於诚为至敬，凭净供以启丹衷。请遵禀於元科，为通传於檄命。乘风驭炁，倒景升遐。上穷非想之天，下极纲维之境。邀迎真驭，降格坛场。全赖神麻，圆成斋事。
　　终献
　　洞章声阕，荐献礼周。曲延伫於威灵，祈奏闻於词悃。谨凭文翰，以达信诚。具载公文，敬当宣示。
　　读关牒，焚燎如仪
　　进章启正一祖师文
　　具法位某谨上启祖师三天大法师正一静应真君，正一女师真人，正一嗣师真人，系师真人。伏以度死济生，斋着洞玄之格；宣慈助化，章严正一之科。分千二百官君，总二十四治炁。某身充廉察，职在宣誊。况奉归投，理难抑绝。入词意恭取今辰，进拜天官某章，上诣某宫曹治。恭凭道力，普拔冥途。伏念某叨佩灵章，混同序俗。欲驰神於紫阙，以请命於清玄。非假恩光，莫期感彻。乞颁真旨，告召仙灵。扶卫章书，依文进御。斋诚上达，冀回洞鉴之聪；天泽下临，克济沉沦之苦。某下情无任虔祈祷恳之至。
　　进章醮灵官三献文
　　具法位姓某焚香，上启三元唐葛周真君，上章曹治引进仙寮，二十四治建节监功大将军，效功效杀驿庭令丞，监功谒者从事功曹使者驿吏，书佐童子官君将吏，天官某章中灵官典者，法箓治职，仙灵真官，直日直神，从官符吏，里域真官，社稷将吏，扶卫章书，一切威灵。伏以绛阙清都，上极虚无之境；神州赤县，下通冥漠之乡。虽陟降之迥殊，念精诚之可格。以今奉为某，资荐亡灵某魂。恭取今辰，进拜天官某章。欲仗威灵，进呈曹治。爰陈菲供，肃近灵聪。愿垂降鉴之私，允纳精诚之祷。斋官某无任仰望威光之至，稽首皈依，谨当奉请。
　　上香　请圣　初献法事
　　教阐玄元，着拜表上章之诀；科传正一，留飞神谒帝之仪。仰叩玄聪，俯伸丹祷。今斋官某责持法信，崇建宝斋。预拜章书，乞超逝爽。伏愿三元上宰，引进仙官，四部监章，赍呈从事，罗列卤簿，关启穹旻。庶彰旨教之宣流，以显神功之溥博。斋官某不胜虔祷之至。
　　上香　亚献法事
　　赤书御运，黄箓垂文。普拯护於幽明，用超凌於品汇。爰立通章之法，俾殚奏事之诚。非假威灵，孰彰神化。请者下而召者到，用副倾祈；济者度而求者通，密符愿望。仰希仁造，洞监微衷。斋官某无任恳祷之至。
　　上香　终献法事
　　礼周三献，词已备陈。宝章行奏於三天，玄泽祈颁於九地。速飞神驭，径过刚风。具案文书，通传情旨。散斋竣事，如律奏功。少驻威灵，以俟遣发。
　　进章谢祖师文
　　某槛充祭酒，冒进章书。念秽炁之未消，虑忱诚之难格。辄祈真驭，降盻来临。今按玄科，操伏已毕。惧不明於品则，必自速於过愆。恭乞慈恩，特赐原赦。尘寰亵渎，下土喧嚣。愿返旌轩，复还霄极。某与斋官某无任慕恋之至。
　　启告符师文
　　具法位臣姓某上启玉清上帝元始天尊，上清大帝灵宝天尊，太清大帝道德天尊，东极太一救苦天尊，十方大圣飞天上真，灵宝五师真君，三官大帝，三界应感一切威灵。臣闻，灵宝垂科，功高万法。真符赦罪，泽普九幽。敢祈上圣之恩光，用拯重泉之苦趣。臣今伏为某人资荐某灵，崇建无上黄箓大斋。尚虑所荐亡魂，名籍幽曹，罪违青律，不该超度，莫睹斋功。是用依按典仪，颁宣符命，普令赦宥，来赴灵坛。今当宣召玄都茭龙驿吏，青宫九龙符命使者，地府赍简童子，地道功曹，恭对道前，承领符命，告下幽狱，开赦亡魂。伏乞上圣垂光，诸天洞鉴。允臣奏告，许以颁行。庶使亡故某沐慧泽以停酸，永辞长夜；沾天恩而受度，径陟南宫。臣无任激切俟命之至。
　　请师开坛词文
　　维年号某月某朔某日某甲子，某乡贯某处居住，奉大道弟子、具位姓某同家眷等，谨斋沐虔诚，稽首再拜，上启上清三洞法师某君门下。窃以祖炁肇分，有物咸归於覆育；道元始判，承流代出於真宗。必属至人，克扬大教。辄伸悃愊，仰冒聪明。切念某等，伏为亡过某灵，夙契真休，生居人道。久处六尘之妄，未清三业之缘。惧冥责之难逃，及人非之稔积。既沦夜壑，永隔阳光。非凭微妙之科，曷济湮沉之苦。旁求上士，式建灵坛。恭惟度师、真士先生，体道粹纯，潜心虚寂。悟三洞四辅之旨，为十方三界之师。开户牖於玄门，作舟航於苦海。天人仰德，幽显蒙恩。伏望曲轸弘慈，俯从丹祷。飞神总辔，冥通三境之天；锡命颁符，下拔九泉之魄。庆云垂而生意无尽，灵风聚而死骸发烟。俾兹受对之魂，证彼登真之果。更冀九玄滞识，六道幽灵，咸登解脱之乡，共达希夷之岸。依归至切，敷述奚殚，干冒威尊。某下情无任恳祷激切之至。
　　开坛请答文
　　斋官度词毕，监斋致词云：黄箓大斋，紫清秘范。功高万法，泽普九幽。伏请师慈，升坛演法。师答云：宝斋妙重，玄范幽探。非洞贯於威仪，莫宣扬於科典。揣材非称，受请是难当。
　　监斋又致词云：玉宸下化，三洞宣行。黄箓成仪，九幽开泰。岂独一心之恳愿，抑惟四辈之倾瞻。冀体天恩，俯从人欲，倘亡灵之获度，实师宝之垂慈。师答云：济死度生，实凭妙范。代天行化，必属至人。自愧凡庸，敢当大请。
　　监斋又致词云：幽灵逝爽，齐到玄坛。色节华旛，共临法席。伏望宣流法教，广济幽沉。岂惟大道之慈悲，抑实群迷之幸会。斋官某等无任虔祈恳切之至。法师答云：真心易昧，至道难知，以六尘染着之身，居五浊浮华之世。业缘报对，神爽沉沦。非我法门，无由超度。过承大请，敢废关行。科有彝章，吾当宣演。
　　斋官同坛众欲拜谢法师。法师以手止之，赞引法师升座，祝香启盟。
　　启盟文
　　高功升座，法众序立。启堂法事，候监斋跪读弟子词毕；高功捧香祝曰。
　　浮黎国内，玉京山中，亿万年结炁凝烟，百千众通诚达信。根盘骞木下，叶满栴檀林。宝香一炷爇炉中，三界十方咸稽首。毕，以香爇炉中。
　　焚香上启三清三境，十极十华，无上至真，道经师宝，十方三界，千真万灵，黄箓大斋，感应真宰。伏愿骖龙驾凤，飞空步虚。降临道场，证盟功德。次就座，启盟微妙同元，盖一真之未布；机祥有统，由三炁之初分。寂寂至无之宗，荡荡自然之化。生於象帝之始，隐乎空洞之中。元始开图，敷五文於碧落；洞玄启秘，回十转於本章。生生之义，难终难穷；化化之原，莫明莫测。运两仪之开辟，使万品以化成。德本好生，独立长生之道；功惟不宰，孰知真宰之荃。非常道而非常名，无奔人而无奔物。粤自三皇之始，道全乎人；迄于五帝之终，人远乎道。私伪胜而天理灭，幻境迷而觉性昏。不能保命而爱神，益见背真而就伪。生由是而死由是，出於机而入於机。汩正念於喜怒贪嗔，弃真常如梦幻泡影。自取死坏，离其本根。人非鬼责以兼攻，雪刃霜锋之交至。炎炎烈火狱，峨峨丘寒池。皆由一念之邪，自致九幽之苦。举声悲叫，徒知宿命之非；救苦化身，未遇霈恩之及。繁众罪流吹不息，惟太上拔领无边。宏敷黄箓之文，茂着盟真之典。控九凤八鸾之驾，寻救十方；宣九龙二虎之符，开度六趣。变热恼以云腴之醴，灿火翳以灵宝之光。剑树摧锋，镬汤息浪。普召既终，而丽华得度；一人无畏，而北帝请陈。是为无上之缘，兹实难量之果。盖以元皇敷化，列圣流通。经分三十六部，而度人莫先；斋列二十七等，而黄箓为首。葛仙公授大洞之旨，张靖应校正一之文。仙源流泒，而浩浩无涯；真系传宗，而绵绵不绝。弗惟功德之普博，抑亦禁戒之威严。非丹诚惟一惟精，岂大范可闻可见。今黄箓大斋官某归诚十极，请命三天。奉先思孝，而远度亿曾；修善建功，而普资群爽。投诚沥款，赍信效盟。广邀清静之流，祗建盟真之会。宜得上士，与之宣行。如某者法海陈人，玄门末学。滥处冠裳之列，叨承师匠之传。体未洞真，岂足致形神俱妙；德惟谫薄，安能使天地同归。所当堕肢体而黜聪明，处山林而就薮泽。夫何尘迹，误辱藻词。顾惟皇灼之余，益认精虔之至。所幸夤缘有自，翊赞得人。期共结於誓盟，庶克圆於斋事。况以科条具载，功过悉分。三官五帝之书，九府四司之录，毫分无失，纤芥不遗。弗萌简慢之心，恐坠荐修之福。必也，告盟天地，质誓鬼神，各罄丹心，不生异念。当使功标青简，超七祖以生天；无令罪结黑书，致九玄之堕地。登坛之际，受职之初，咸秉誓言，共扬大教。今则斋庄既肃，盟告云周。佩玉锵锵，见十方之振响；威仪济济，仰万圣之监观。同运诚心，举扬胜事。以立清众，伏惟珍重。
　　请监临将吏文
　　焚香上请法箓治职、灵官仙吏，诸司法院、官将吏兵，虚空监察、应感灵司，直符功曹、香官骑吏，本府城隍大王、监卫斋坛某神，当境土地、里域真官，一切神祇。伏以天地开张，万灵受职。圣真降监，百神骏奔。迎奉飙舆，关盟斋法。今将蒇事，合具告闻。以今奉为某官，追荐某灵，请修无上黄箓大斋，将启灵坛，恭宣宝范。伏请合盟布誓，共建斋功。扫秽除氛，祗迎真驭。通传词悃，延伫灵光。宜整肃於威仪，以导迎於景贶。各遵坛禁，母紊斋盟。依准玄科玉律，疾速施行。
　　次宣誓言膀
　　请玄师文
　　具法位姓某，上启三天化主玄中大法师真君。伏以位尊三界，仰师宝之隆名；教演重玄，赖慈光之接物。四十二坛醮法，七十二等斋科，总为群生，普济诸苦。凡伸修奉，合具敷陈。某今奉为某人，追荐某灵，请修无上黄箓大斋。今将依按玄科，关行斋法。仰祈恩霈，普济幽明。恭乞祥光，下临坛度。却诸魔恼，锡正炁於灵关；鉴此斋恍，拯沉魂於幽夜。庆覃家国，泽被存亡。某等不胜虔切恳祷之至，稽首皈依，修斋奉请。
　　请五帝文
　　具法位姓某，上启东方安宝华林青灵始老青帝九炁天君，南方梵宝昌阳丹灵真老赤帝三炁天君，西方七宝金门皓灵皇老白帝七炁天君，北方洞阴朔单郁绝五灵玄老黑帝五炁天君，中央玉宝元灵元老黄帝一炁天君。臣闻元始开图，真文现世，三元奠位，五帝司方。运阴阳生杀之机，主人天功过之录。凡伸修奉，合具奏陈。臣今奉为某人，追荐某灵，请修无上黄箓大斋。今将依按玄科，关行斋法。仰祈恩霈，普济幽明。恭乞祥光，下临坛席。降飙轮於下土，如会浮黎；悯幽夜之沉魂，俾蒙道荫。普令家国，均被恩休。臣等不胜虔切恳祷之至，稽首皈依，修斋奉请。
　　请天师文
　　具法位姓某，上启三天法主都天大法天师正一静应真君。伏以天道无名，因文立教。至神育物，惟圣能成。必有师资，而为规范。将伸修奉，敢后皈投。某今奉为某人，追荐某灵，请修无上黄箓大斋。今将依按玄科，关行斋法。仰祈恩霈，普济幽明。恭乞祥光，下临坛席。度生死有情之苦，咸沐斋功；洗宇宙旷劫之辜，肇新元化。普令品物，永享天休。某等不胜虔切恳祷之至，稽首皈依，修斋奉请。
　　请三师文
　　具法位姓某，上启灵宝经师真君，灵宝籍师真君，灵宝度师真君。伏以结炁成文，爰蒇重玄之妙；先天立教，独隆上古之名。必有真师，总兹具典。将伸修奉，敢后归投。某今奉为某人，追荐某灵，请修无上黄箓大斋。今将依按玄科，关行斋法。仰祈恩霈，普济幽明。恭乞祥光，下临坛席。圆成妙果，开度沉迷。九夜重泉，仗威神而通济；三涂六趣，祈慧泽以昭融。国保安宁，民跻仁寿。某等不胜虔切恳祷之至，稽首皈依，修斋奉请。
　　请三官文
　　具法位姓某，上启上元一品赐福天官紫微大帝，中元二品赦罪地官清虚大帝，下元三品解厄水官洞阴大帝。伏以玄元始青之炁，开判阴阳；水火考对之官，分司罪福。定死生於九府，总图箓於三元。将启斋修，敢忘扣请。某今奉为某人，追荐某灵，请修无上黄箓大斋。今将依按玄科，关行斋法。仰祈恩霈，普济幽明。恭乞祥光，下临坛席。启明证誓，监真度生。落灭恶根，削女青之罪簿；增添善果，纪南上之仙名。全藉真休，克圆斋事。某等不胜虔切恳祷之至，稽首皈依，修斋奉请。
　　请监斋法师文
　　具法位姓某，上启灵宝监斋大法师真君。伏以赤书御运，敷灵宝之本章；黄箓度生，着盟真之具典。将关盟於斋法，敢请命於师尊。某今奉为某，追荐某灵，请修无上黄箓大斋。今将依按玄科，关行斋法。仰祈恩霈，普济幽明。恭乞祥光，下临坛席。证盟斋事，开济沉魂。八冥细微之中，俱蒙道荫；九幽罗酆之内，咸沐天休。冀师宝之携提，俾法轮之常转。某等不胜恳祷之至，稽首皈依，修斋奉请。
　　无上黄箓大斋立成仪卷之四十六竟
　　无上黄箓大斋立成仪卷之四十七
　　太上执法仙士蒋叔与编集
　　白语次第门
　　开启斋坛文
　　具法位臣姓某焚香，上启太上无极大道元始天尊，太上大道君，太上老君，无上玄老，十方寻声救苦天尊，已得道大圣众，至真诸君丈人，三十六天帝君，玉虚上帝，玉帝大帝，东华南极、西灵北真、玄都玉京、金阙七宝、玄台紫微上宫灵宝至真明皇道君，三十六部尊经，玄中大法师天师君，上相上宰，上保上傅，四司五帝，经籍度师，三元帝君，灵宝监斋大法师真君，三界官属，一切真灵。臣闻赤书御运，开斋谢之门庭；黄箓度生，着灵仙之品格。凡伸修奉，合具奏陈。臣今为某处某官，资荐某灵，乞就某处，崇建无上黄箓大斋，三日三夜。仰祈睿泽，普济幽明。谨为励率法流，关盟斋法。恭依玄范，宿启黄坛。伏愿上圣回光，众真监度。俯垂降鉴，同赐证盟。臣无任瞻天望圣激切屏营之至，启坛文疏，谨用奏闻。
　　三日正斋六上启经叹经文
　　存思转经之法，并见升坛转经仪。止随时换易前后白语耳。
　　第一日早上叹经文启经用旧文
　　紫府玉文，周十方而惠庶品；玄都琼札，总百魔以济群生。上可致飞天下观、下可使死魂受炼。殊因溥博，称叹莫穷。以今奉为具官某，资荐某灵，修建无上黄箓大斋。谨集见前清众，看诵《太上洞玄灵宝无量度人上品妙经》各一过，并已周圆。以兹功德，回献无上大罗天玉京金阙七宝紫微宫元始天尊，虚皇大道君，太上老君，道德众尊，三洞灵文、琼章玉字、十方众圣，历劫师尊，扶教真人，玄中法主，斋坛合会，一切真灵。集此胜因，先用装严诸天诸地、日月星辰、岳渎灵祇，风云主宰，宗祧先圣，帝后储王，文武官僚，华戎黎庶。伏愿二仪长永，三景着明。六炁均而寒暑平，八节和而雨旸若。瑶图巩固，宝历延洪。寰宇昭朋，兵戎戢息。九围共轨，四海同文。亡过某灵魂，黑簿除名，朱宫度品。真心不昧，觉性圆明。建斋弟子某厄难移迁，凶灾殄灭。一门康泰，咸跻仁寿之乡；七祖升迁，径陟逍遥之境。含灵受赐，幽夜开光。稽首皈依，虔诚赞咏。
　　右叹经文，升坛转经仪已载矣。今复撰此，正以转经仪一卷，悉是杜广成先生撰集，不欲改动古仪，又虑今人以为习熟，故再立此。
　　晚上启经文
　　元始本章，植神灵而开三景；诸天隐韵，禳毒害以度兆民。悟之者，道成真；听之者，消灾灭罪。巍巍大梵，荡荡难名。以今奉为某资荐某灵，崇建无上黄箓大斋。谨集见前清众，看诵《太上洞玄灵宾无量度人上品妙经》，愿仗真乘，消除罪垢。福田增长，保身眷以安宁；慧泽沾濡，使幽明而开泰。恩均家国，泽被存亡。
　　叹经文
　　经传元始，教阐虚皇。俾拯护於群迷，用生成於万汇。恩光普被，惠力难名。以今奉为具官某，正荐亡亲某乙普荐在会众魂崇建无上黄箓大斋。谨集见前清众，看诵《太上洞玄灵宝无量度人上品妙经》各一过，并已周圆。以兹功德，回献高皇九土四司五帝十二仙君，九宫真人，洞天福地储副正职，五岳佐命治化仙官，北都罗酆内外宫洞三官九府百二十曹，一切冥司考官掾吏。集此胜因，先用资福，四生六道，十地九幽，一切穷魂，无边罪魄，亡过某灵，斋主某家，亿曾万祖，历劫种亲，宅舍方隅，沉埋滞识。伏愿克超生界，咸出苦源。听法闻经，径到无为之境；参真悟道，永离有漏之尘。斋主某禄算增延，灾殃殄灭。金真散结，元道遏死户之根；玉简注名，天机乞延生之箓。姻亲康泰，幽显苏荣。
　　第二日早上启经文
　　赤明开图，真文现世。集诸天之隐韵，成八会之灵章。俾拯护於群迷，用超凌於万汇。以今奉为具官某，正普荐亡亲某乙　在会众魂崇修无上黄箓大斋。今集见前清众，看诵《太上洞玄灵宝无量度人上品妙经》。愿仗真猷，消除业累。九宫八卦，不为身命之灾；六趣三涂，俱证真常之果。姻亲康健，逝爽迁升。普及群生，同沾上善。
　　叹经文
　　至真经宝，最上福田。凡所皈依，随愿护果。惟度人之上品，实万道之根宗。无量胜因，非叹能尽。以今奉为具官某，正普荐亡亲某乙　在会众魂修建无上黄箓大斋。谨集见前清众，看诵《太上洞玄灵宝无量度人上品妙经》各一过，并已周圆。以兹功德，回献扶桑大帝，旸谷神王，三河四海、九江水帝，八溟四渎、十二河源、川泽神祇，龙神主宰。集此胜因，先用资福，遍十方际，尽玄虚界，有形有象，有识有情，蠢动飞行，胎卵湿化，日月照临之土，风云润泽之乡。一切含灵，无穷品类。伏愿飞潜遂性，饮啄随心。咸出苦源，同臻道果。斋主某灾殃不染，福庆来并。早入慧源，悟无生之法相；克成仙道，断有欲之根尘。见在利安，先亡超化。恩流家国，福被寰瀛。
　　晚上启经文
　　大道无名，元炁潜太空之始；至真垂象，灵文开大有之先。有祷悉符，无文不度。以今奉为具官某，正普荐亡亲某乙　在会众魂崇建无上黄箓大斋。今集见前清众，看诵《太上洞玄灵宝无量度人上品妙经》。愿仗真诠，普资洪福。慈云广覆，除十方世界障业之根；慧露遐覃，息九幽长夜焦劳之苦。亡魂超化，疫疠消亡。普及含灵，俱登寿域。
　　叹经文
　　宝珠悬空，纳十方无鞅之众；真经洞焕，作五色郁勃之祥。是为微妙之文，普度沦胥之苦。以今奉为某，正普荐亡亲某乙　在会众魂崇建无上黄箓大斋。谨集见前清众，看诵《太上洞玄灵宝无量度人上品妙经》各一过，并已周圆。以兹功德，回献某甲子太岁尊神，九州十道，庙貌神祇，府县城隍之神，司命土地，行年部分，一切众神。集此胜因，先用装严弟子某家，奉事香火，内外众灵，太岁部下，游年神煞，住居里域，禁将等神。伏愿安镇其方，各居所部。斥凶衰於四境，除灾殄於八方。火盗消除，门庭清吉。斋主某疾疫不作，福禄惟新。虚耗潜亡，精灵伏匿。姻亲康泰，上南斗之生名；逝爽迁升，除北阴之鬼录。含灵受赐，家国蒙休。
　　第三日早上启经文
　　大道分光，初演不言之教；天尊布化，渐垂有作之文。结炁成章，凝云作篆。总包万法，普度群生。以今伏为某，正普荐亡亲某乙　在会众魂崇修无上黄箓大斋。今集见前清众，看诵《太上洞玄灵宝无量度人上品妙经》。愿仗真乘，解除罪垢，法乘接引，俱消尘漏之缘；圣智圆通，齐契正真之果。亡灵受度，率土蒙恩。
　　叹经文
　　元始灵书，度人上品。落三灾，度九厄。理五炁，混百神。宝之上天，不传下世。是谓玄奥，难可寻详。以今奉为某官某，正普荐亡亲某乙　在会众魂崇建无上黄箓大斋。谨集见前清众，看诵《太上洞玄灵宝无量度人上品妙经》各一过，并已周圆。以兹功德，回献南极长生大帝，日月九曜星君，太一十神，南辰北斗、二十八宿、十二宫神，建斋弟子某建生星斗，本命元辰，真官神将。身命运限，旁临正照，威星暗曜，九宫八卦，阴阳支干，游年太岁，一切神煞。集此胜因，先用忏涤斋主某家。先从往劫，洎受此身。染着妄缘，因成障难。六根三业、五欲十缠，宿对重愆，阳非阴过，并祈蠲宥，咸与荡除。伏愿惠泽遐覃，天光下烛。永度水火风灾之苦，不逢魑魅魍魉之妖。族属平安，亡灵超济。邦家受福，品汇蒙恩。
　　晚上启经文
　　元始开图，真经设教。上以和天安地，下以保国宁家。普度无穷，故曰无量。以今奉为某官某，正普荐亡亲某乙　在会众魂崇建无上黄箓大斋。谨集见前清众，看诵《太上洞玄灵宝无量度人上品妙经》。愿仗真功，普流洪福。六尘幻妄，咸除六欲之根；三洞流行，俱究三便之果。寰区静谧，泉夜清夷。上极万天，下覃九垒。普承惠泽，同契无为。
　　叹经文
　　上品妙经，诸天胜梵。结三洞飞玄之炁，成八会云篆之章。秘於玄都玉京、紫微上宫，授以碧落空歌、大浮黎土。亿兆世而五译，四万劫而一传。为群品之津梁，作众真之户牖。无文不度，有祷悉符。如上圣功，非资能尽。以今奉为某，正普荐亡亲某乙　在会众魂崇建无上黄箓大斋。谨集见前清众，看诵《太上洞玄灵宝无量度人上品妙经》各一过，并已周圆。以兹功德，回献三洞四辅、侍经真官、灵宝官属，领仙监斋、诸君将吏，虚空监察、直符直事、功曹使者，金童玉女、法箓治职、灵官将吏，四司五帝、应感威灵，斋坛翊卫，一切神明。集此胜因，总为修斋弟子某等，增长善芽，导迎景贶。覃恩幽显，资福邦家。伏愿觉性圆明，真心空寂。积生过咎，凭慧力以蠲除；未兆灾殃，仗胜因而消荡。添龄益算，保命生根。集瑞庆於门庭，介休祥於姻族。上冀星辰顺轨，风雨应时。凤历延洪，龙仪巩固。兵戈疾疫，不挠於黎元；水火旱蝗，无侵於境邑。幽途罢对，夜府开光。品汇沾恩，含灵蒙福。齐契正真之果，俱登快乐之乡。
　　请灵朝坛文
　　亡灵沐浴毕，隐语赞引执旛者至坛下，南向面北立赞云。
　　业缘飘荡，觉性昏迷。一堕幽途，莫超生界。今凭道力，获诣灵坛。所宜洁己，正身倾心。静念皈依，三宝礼谢。众真恭届道前，祗受开度。
　　赞云：亡故某甲，志心朝礼，太上无极大道。
　　赞云：亡故某甲，志心朝礼，无上至真三十六部尊经。
　　赞云：亡故某甲，志心朝礼，太上三尊十方众圣玄中大法师。毕，引旛复位
　　正斋第一日献斋文
　　罔极之尊物，无可称；荐诚之尽敬，至不文。臣祗奉宝斋，肃陈嘉飨。聿修豺獭之报，仰效苹蘩之羞。冒犯明威，实深殒越。某等无任俯伏，待罪之至。
　　第二日献斋文
　　祗修玄范，恭启黄坛。请命师尊，祈恩光之昭格；荐诚苹藻，冀肸蠁之来临。仰赖至仁，俯矜微素。某无任俯伏，待罪之至。
　　第三日献斋文
　　九龙垂御，焕光景之昭回；三炁凝姿，凛威颜於咫尺。辄备洁馨之荐，少殚夤奉之心。礼渎神天，罪甘斧钺。某无任俯伏，待罪之至。
　　请灵受度文
　　九朝毕，至度魂夜。令斋官及家眷等，诣灵坛前，上香辞灵讫。
　　请灵法师白云：生死异途、生者未尝忘死；仙凡殊致，仙道可以超凡。惟灵涉世缘，深栖真路。邈自沦幽，夜未证生。方今者，开建黄箓，宣扬紫范。克除业累，已释苦根。所宜端己静心，思真念道。恭受炼度，祗伺升迁。瞻三炁之宝华，听九真之妙戒。参传白简，超度朱宫。法众虔诚，隐语迎导。
　　送灵祝文
　　道本强名，四大当知假合；身非我有，六亲孰谓姻萝。况梦境之虚浮，有劫尘之秽浊。不堪爱乐，但可奔捐。今财斋事已竣，朝真在即。飘扬羽袂，飞步云衢。炼魂三炁之天，稽首十华之界。常闻正法，永侍慈尊。深悟真空，无深依恋。好去。好去。
　　送五帝文
　　具法位姓某上启，东方安宝华林青灵始老青帝九炁天君，南方梵宝昌阳丹灵真老赤帝三炁天君，西方七宝金门皓灵皇老白帝七炁天君，北方洞阴朔单郁绝五灵玄老黑帝五炁天君，中央玉宝元灵元老黄帝一炁天君。太始既分，五老为生化之祖；玄功莫测，三天总校录之司。已散宝斋，难稽天步。虽举斋谢修崇之典，实罹尸秽触冒之愆。祝进止之乖仪，及朝奏之失节，总为罪咎，乞赐矜原。冀资福於存亡，普覃恩於家国。瑶坛彻席，玉驾登舆。九凤唱而八鸾鸣，万真会而诸天悦。倾瞻探切，攀恋无从。某等不胜仰望恩光之至。谨再拜，奉辞。
　　送三师文
　　具法位姓某上启灵宝经师真君，灵宝籍师真君，灵宝度师真君。朱表奏功，已上闻於十极；金龙腾景，行投奠於三元。仰籍师尊昭佑之恩，克终斋事圆成之果。幽明开泰，喜庆难言。荷肸蠁之来临，及光灵之昭格。参侍云阙，复返琅舆。回仙仗以上征，注彤霄而遐想。更祈慈造，普锡鸿恩。某等无任攀恋激切之至，谨稽首再拜，奉辞。
　　送监斋法师文
　　具法位姓某上启灵宝监斋大法师真君。明真品格，昭垂拔度之文；黄箓简章，备着威仪之诀。依科修奉，冒禁宣行。恐诸天无纪善之书，则五帝有执愆之录。曷超逝魄，有玷殊因。仰望洪慈，特开大宥，旦告三界，关闻十天。共证斋功，旁流惠泽。苏腐骸而更肉，起枯骨以成人。斋散瑶坛，炉残宝篆。回瞻风驭，已返琼霄。某等无任攀恋激切之至，谨稽首再拜，奉辞。
　　送三官文
　　具法位姓某上启，上元一品赐福天官、紫微大帝，中元二品赦罪地官、清虚大帝，下元三品解厄水官、洞阴大帝。建梵炁之灵坛，聿严斋谢；屈三元之景驭，俯赐证盟。幸道典之圆成，荷恩光之昭格。重虞亵渎，有犯科条。箓考罚於四司，书愆尤於九府。难逃玄宪，或误幽阴。乞垂大宥之慈，曲赦不蠲之咎。断地简对，绝水盟言。普令法界之含灵，均沐重玄之慧泽。某等无任攀恋激切之至，谨稽首再拜，奉辞。
　　送天师文
　　具法位姓某上启三天扶教、都天大法天师、正一静应真君。元皇设教，着三箓之简文；师宝垂慈，作重玄之法主。启黄坛而告誓，屈丹驭以遐临。胜果克圆，真功着炳。伏念某学法未备，禁戒多违。冒举洪仪，摄行斋事。颁行符命，召役神灵。存念不专，修崇有怠。悉为罪目，难逭冥诛。愿赐哀怜，悉从贳宥。俾阐扬於皇化，益推广於帝慈。仰望层霄，已严真驭。莫陪景从，徒切神驰。某等无任攀恋激切之至，谨稽首再拜，奉辞。
　　送玄师文
　　具法位姓某上启三天化主玄中大法师真君。黄坛竣事，幸粗举於鸿仪；白简上生，谅潜符於景贶。迂回霄驭，证质斋盟。徒殚衷赤之私，莫答重泉之施。伏念某等识不闻道，体未洞真。滥佩奉於灵章，乃混同於魔俗。身司济度，职在宣誊。不量尸秽之微躯，冒举明真之具典。颁宣符命，操露章书。五日告祈，九朝请谢。驱驰将吏，劳役神灵。学法未备而戒行弗充，存念不专而威仪多缺。凡诸亵渎，皆是罪缘。虑从不赦之诛，致堕见修之果。惟希大宥，普赐洪慈。箓斋主向道之诚，宥法众违科之咎。覃恩幽显，资福邦家。庶大振於慈风，永恢扬於教法。实斋已散，鹤驾难留。拜手天衢，驰神霄极。某等无任攀恋激切之至，谨稽首再拜，奉辞。
　　送监临将吏文
　　宝斋竣事，坛席成仪。功奏三天，恩流十极。请回神驭，各返灵司。斋官虔诚，稽首拜送。
　　设斋文道众赴堂序立
　　唱人各恭信　三礼
　　平坐如法
　　初行食，高功念施食咒曰
　　一切福田，施食为先。见存快乐，已往生天。当来净土，衣食自然。是故供养，普献诸天。
　　香厨妙供，上献天尊，中献真圣，下及含生，普同供养。福流存亡，如水归海。
　　斋毕，收出生饭，念施众生文
　　勤修大道法，精心感太冥。真降魔魅散，众妖皆灭形。七祖生天堂，超升飞上清。福既无不遍，此食施众生。
　　次唱，为诸来生，作善因缘
　　回向
　　至慈善贷，无愿不从。大道集虚，有求皆应。设斋功德，无限胜因。甩祝斋官，七祖父母，所荐亡灵，得出长夜，身入光明。灾消福降，生死升仙。念大圣元始天尊，太上大道君，太上老君，十方灵宝天尊。不可思议功德。
　　无上黄箓大斋立成仪卷之四十七竟
　　无上黄箓大斋立成仪卷之四十八
　　太上执法仙士将叔舆编集
　　附坛追度门
　　投坛附荐状式
　　乡贯某州某处居住姓某，伏睹无上黄箓大斋，普度三界，一切有情。功高万法，惠覃于方。窃念亡亲某，粤自沦亡，俄历岁月。欲伸荐悼，力乏修崇。伏见某为某亡灵，开建黄箓大斋，普度三界，一切有情。欲乞附荐魂仪，迁升福境。今开具生死年月，下项：
　　亡亲某，命系某年某月某日某时生，於某年某月某日某时在某处命过，享年若干岁如所荐名数多，逐一依前开具
　　右谨具状，申灵宝大法司。伏乞依科，开度施行、伏候法旨。
　　太岁某年　月　日乡贯姓某状
　　可漏
　　状申　三洞法师门下　具乡贯某处姓某谨封
　　如见大斋，外人欲入会附荐者，法难拒绝。今依前式，具投状四纸，携诣投坛，法师受词，备奏三天。申灵宝五师、酆都大帝，牒神虎直符，追摄赴坛，依科开度。其投坛状四纸，一纸缴申三天门下，一纸缴申地府，一纸付三界直符神虎使者，一纸留本司照应。状纸裁高一尺四寸，真楷书之。申发时连粘为一，合缝用印，此为正荐一人建斋者立文，众会不用。
　　三清玉帝奏状
　　具法位臣姓某
　　右臣先异奏闻，为某人正荐亡亲某，乞取某月某日就某处开建黄箓大斋，用资超度。今据某处某人等状称，伏睹无上黄箓大斋、普度三界，一切有情。窃念某等，各家先远，粤自沦亡，无力修崇，莫伸荐拔。乞於斋次，附度魂仪。忏谢宿愆，迁升福境。臣据词难抑，谨为附坛，依科开度。除已备申灵宝五师真君、北阴酆都大帝，牒本处城隍司，各乞照会。今缴连某等，所荐亡魂姓名、生死年月帐状，申三天门下上清天枢院，伺候敕旨。乞与颁行外，谨昧死具状飞奏，欲望天慈，允臣所奏。特降敕命，下三界十方、地水职司、冥曹幽狱、一切去处，照应赦拔，亡过某等魂，宿对恶根，深愆重罪。俾出幽夜，睹见光明。克诣灵坛，普沾斋法。冒犯天威，臣诚惶诚恐，稽首顿首，死罪谨具奏闻，伏候敕旨。
　　岁次某年　月　日具法位臣姓名状奏
　　贴黄奏为某人等，乞附坛荐，拔亡亲某等超升，乞降敕命施行事
　　倚黄乞降付三界十方真司
　　可漏
　　三清玉帝至尊陛下　具法位臣姓名状奏谨封
　　方函
　　五师状
　　具法位姓某，今据某乡贯某人状称，伏睹同前状式至，迁升福境。某据词难抑，谨为附坛，依科开度。除已备录事由，飞奏上帝，缴连某人等，所荐亡魂姓名、生死年月帐状，申三天门下上清天枢院，伺候敕旨，乞与施行，及申北阴酆都大帝，牒本处城隍者外，须至申闻者。
　　右谨具申灵宝经师真君，灵宝籍师真君，灵宝度师真君，玄中教主上清灵宝圣师真君，三天大法天师正一静应真君圣前。伏望圣慈，特降圣旨，下三界十方、地水冥曹一切去处，照应根刷，附荐亡过某等魂，不以罪业轻重，拘留执对。特与赦除冤业，解释苦根。俾离重冥，普沾斋法。干冒圣威，某下情无任惶惧之至，谨具状申闻。谨状。
　　岁　年　月　日具法位姓某状
　　天枢院状如帐状多各函发
　　灵宝大法司
　　今据某乡贯某人状称同五师状至，备奏上帝，请降敕命，及申灵宝五师真君、北阴酆都大帝，牒本属城隍主者，各乞照会外。谨缴连某人等所荐亡魂姓名、生死年月帐状在前。今发奏状一函，重封印全，须至申闻者。
　　右谨具状，申三天门下上清天枢院。伏乞径为通奏，恭请敕旨，早与颁降施行。谨具申闻，伏候昭报。谨状。
　　岁　年　月　日具法位姓某状
　　地府状
　　具法位姓某，今据某乡贯某人状称同五师状至，乞与颁行，申灵宝五师真君，牒本处城隍主者，合乞照会，及备牒三界直符神虎追摄亡魂使者，前去十方三界、地水幽阴，根寻所荐亡过某魂，请领赴坛，祗承功德外，今缴连所荐亡魂姓名，帐状在前，须至申闻者。
　　右谨具状，申北阴玄天酆都大帝圣前。伏乞圣慈，特降圣旨，下十宫五岳、九地幽阴、冥曹幽狱、合属去处，根刷附荐亡过某等魂，或有宿债深愆、拘留执对之者，并请指挥放释，交付三界直符、神虎使者管领，赴坛伺候，依科开度施行。冒犯圣威、某下情无任惶惧之至，谨具状申闻。谨状。
　　岁　年　月　日具位姓某状
　　城隍牒
　　灵宝大法司　牒上　某处城隍主者某
　　侯王
　　今据乡贯某人状称同五师状，改作当司，至伺候敕旨，乞与施行，及申灵宝五师真君、酆都大帝外、须至专牒者。
　　牒请详前项事理，疾速移文，关报某府州管下，诸县城隍管内，祀典正神，各令知委照应，直符备去，姓名及附坛所荐亡魂，来诣灵坛，伺候开度。一依盟真科品施行。谨牒。
　　岁　年　月　日牒
　　直符神虎牒
　　灵宝大法司　牒　三界直符神虎追魂使者当司。今据乡贯某人状称同城隍牒云云，至申酆都大帝，牒某处城隍主者外，今来合要上件亡魂，赴坛受度，已缴连所荐亡魂姓名、生死年月帐状在前。所有申状公牒，开具通落去处，下项：
　　一申状一函，诣地府北阴酆都大帝圣前，申上。
　　一牒一道，某处城隍主者，通下。
　　牒请照照会赍管，前去根寻所荐亡魂去处，并要请领赴坛，伺候开度。如或阴关有阻，冥路为难，示以公文，庶为照证。一准玄科玉律施行。故牒。
　　岁　年　月　日牒
　　功曹关
　　灵宝大法司
　　今月某日发紧急文字，为某处某人乞附黄箓斋坛，追度亡魂事。须至关者：
　　一奏状一函、申状一函，上诣三天门下、上清天枢院。
　　一申状一函，上诣灵宝五位圣师门下。
　　已上，逐处请进，申上。
　　右关某年年直功曹使者并同前正奏关式
　　钱马单状等格式，并同正奏式行用。右附坛所荐亡魂，至建斋宿启三礼后，师为总告救苦符一面。如结局在拜酆都章前，则并附正荐亡魂，告去尤妙。师仍将斋意为穿入神虎关中。至炼度夜，却为总告长生符一面。所有附荐亡位，饮食各令附荐入，自就家庙供养。大道神化，应变无方，不分彼此。至如经旛、冥钱一项，入会者多则易冗杂，反累斋家。各令附荐之人，随意自备，经旛纸陌，不拘多少。具状诣坛师，为粘於功德牒前，至度魂夜，自行焚化，或携归家庙，焚化亦可。立式如后。
　　附荐功德状式
　　乡贯孝孙某，
　　今於修奉大斋之次，附荐魂仪，超升福境，所有功德品目，具列如后：
　　一看诵
　　某经若干。逐一开列
　　一备化
　　某经旛若干，钱财若干
　　右谨献上
　　亡亲某灵逐一开列。伏乞大道证明，清魂昭鉴。谨状。
　　岁　年　月　日具位姓名状
　　功德坛牒
　　无上黄箓大斋坛
　　本坛先据乡贯某人状称，伏睹某人开建无上黄箓大斋，普度三界，一切有情。乞为附荐亡亲某灵，超升福境。本坛除已备奏三天，关誊三界，颁宣符命，召摄魂仪，来赴灵坛，普沾斋法。今来功德圆满，及据某人别置到真经钱财，总伸资荐，头连状子在前，合行给付，以为迁升之据。开具下项：
　　一告下，元始符命救苦真符，已付茭龙驿吏送讫。
　　一告下，元始符命长生灵符，巳付金龙驿吏送讫。
　　一给付，太上洞玄灵宝九真妙戒长生度命金箓宝符一阶。
　　牒玉符赦罪，已落灭於恶根；黄箓度生，复增添於善果。仗此荐修之力，径登快乐之乡。永断轮回，常依元妙。故牒。
　　岁　年　月　日牒
　　无上黄箓大斋立成仪卷之四十八竟
　　无上黄箓大斋立成仪卷之四十九
　　太上执法仙士蒋叔舆编集
　　斋直须知门
　　修奉规格
　　应开建大斋，要在洞天福地宫观为上。立坛须是方位端正，坐北，面南，如宫观元有坛处坐向方位。或偏别就宇下，依式立坛。坛位既正，屋宇坐向虽偏，不妨行事。
　　应斋主建斋，当竭诚恪。营办龙缯璧钮，务在精好。香花油烛，一一所需，并要洁净，不使秽触及临用有缺。科云，修设大斋，以精专为先，龙缯为上。香烛虔洁，抑又次之。苟有一阙，亦斋之瑕玷也。修奉之士，所当谨守。
　　应凡建斋，须是量力所及。富则备物，贫则随宜。所市斋需，不得用非义之财，及与人争较价直。力有余而苟且营办，力不及而勉强经营，皆为不诚，难期感格。如斋主系忠孝之家，诚殚力乏，师为代出龙缯之属，凡事从省。应干文字醮献等，以类相并，务在合宜。
　　应斋官上奏，有官位具官，无官称奉道弟子。若父母之丧，称孤子、哀子。
　　应停丧在室，屋宇探阔。丧在别处，亦可修奉。及生死厌秽、未经解除者，不得於家庭建立斋坛。
　　应斋仪中，修用存思诀法，并载斋法修用门。赞唱威仪，并载修奉应用门。更不於本仪中详注。
　　应文字行遣，帝尊用奏状，余并用申状，神司用公牒。
　　应奏状并称臣申，状称名天枢院，状称本司，前用司额。关帖牒等称当司。
　　应奏申状，前空一掌，后空两掌。纸高一尺四寸来许余，则用展札纸为佳。醮请献状，止用状纸。
　　应奏状内，圣位并用黄签，临时贴。
　　应奏状前，贴黄，高三寸二分，阔二寸四分，或高三寸六分，阔三寸为则。分单行写。贴黄后，合缝处，书臣名，用印，或依朝廷格式，贴黄亦可。
　　应奏申内，倚黄用小黄签，侧贴太岁下。
　　应奏申状，可漏，单圣位者，用黄签侧贴。两位、四位者，稍用阔黄签当中贴。三位五位，以中为尊。两位四位，以右为尊。圣中，写御前，及圣前字。或止写最前一位亦可。下界神祇状，用白签。
　　应奏申方函，面上并不用贴黄，亦不称臣。两头止书名章词表。外函同此。如申状内圣位多者，方函止题最前一位。如东方木德与东斗东方七宿同一状，止题东方木德岁星真君圣前之类。
　　应奏申状，上帝状称道慈勅旨，帝尊称圣慈睿旨。二后称宸慈圣旨。三清四帝，称陛下，二后称殿下。诸帝尊称御前，诸真称圣前，下界神只称神前。
　　应帝尊，并献龙车。地祇皇君献辇。
　　应牒关札，后并批朱。公牒书名押字。关札只押字。牒皮正面，上书谨字，中印法阶，书名押字，下书封字。用三印。背书司额牒上书主者，用二印。关札正面印法阶，只押字，下书封字，前用一印，后用二印。
　　应奏申状并半年用印合缝者，书臣名后，用一印。可漏下用一印。方函正面上下，通用三印。凡牒关帖榜等，押字并用印。公牒并榜，太岁一行，用四印，前用三印。关札半年用一印，凡用印，并从后起。
　　应符简告文，年月用一印。可漏正面用二印，后用一印。
　　应符文作方函发者，依方函式用印。
　　应奏状及上界申状，用三炁飞玄玉章，或用都天大法主印。方函两头一同或用通章印，正面用灵宝大法司印。中下界申状用灵宝大法司印。
　　应长生符用元始一炁印，救苦符用青玄救苦印，玉札用玉魁司主印。凡符文属玉清者，并用元始印。属东极者并用救苦印。属上清者并用三天太上印。此印诸符亦可通用
　　应章表并用九老仙都印。青词用三炁玉章。外函同奏状式，用印当中用三炁玉章，两头或用三天太上印，或通章印亦可。
　　应章书，每行十七字，相去二寸四分，乃为一行。纸高一尺二寸。书表每行二十四字为则，纸数及行数要合奇数为佳。前空两行，后空三行，依常式书。
　　应书青词与章表同格，不拘字数。前空一掌，后空两掌为则。可漏用黄纸三寸，套封外用方函。
　　应书奏申章表等，并各专辟一室，中设香案，毋令外人得入。书写人须令沐浴更衣入室。凡书章奏等，并用纸遮护两头，毋令以衣着上。
　　应写奏申文字，不得以人姓名为头，鬼字为首。不得垂生露死，抽破人姓名。
　　应烧香，不得用灶中灰火。焚燎钱币等，不得用油烛点发。
　　应斋馔，不得用乳酪。临斋不得饮酒。
　　应高功法师，须备受三五都功箓、正一盟威箓、灵宝中盟五法箓、灵宝十部妙经，及行灵宝大法，方可依科修建。如止受都功盟威二箓，灵宝众经及行天枢天心追摄炼度等法，亦许摄行。奏申仪中称灵宝大法司去处，及斋科称盟受三洞宝文玉字金书等处，皆合随文换易。
　　应法师止受都功职箓及升玄、阳光、洞渊等箓，却不受盟威箓；或止受都功职箓及中盟五法箓，不受盟威箓；或止受都功箓及上清箓，不受盟威箓；或止受都功箓，不受盟威箓；或止受盟威箓，却不受都功箓。并不许开建。灵宝斋科，盖出三五正一官吏，二箓不备受，则出官有碍，皆不可行斋事。
　　应都讲以下五职，亦须备受三五、正一、灵宝、阳光等箓，方可使预坛席。
　　应请同斋道众，须是平时耐於拜跪，甘於淡泊，专修香火，不贪货财，方可结立誓盟。俾登坛席，要与斋官，各殚诚悫，祈叩穹旻，以招感格。若只务声音韵美，注念不专，非惟枉役精神，虚费财宝，切恐反遭咎责，劳而无功。修建之法，全在择人，不可不谨。
　　应执威仪道童十二人，须要先习步虚经、大步虚十首令熟。正斋旋绕时随声赞咏。
　　应写文字书生，到局日，便令沐浴，浣濯衣服，务在清洁，方可立局，下手缮写。书生并干局人先与断约，不许归家宿食。别委一人与之，供备饮食，宿卧去处。仍专委一人，收掌纸札，照数出给。如有错误，不许剔补。并要写换一幅，则别给纸一幅与之，却与收下误写之纸，庶可稽考纸数结局。又可见其写字错误多寡。
　　应经费门所料纸札数，乃是确定之数。买纸札时，当於数外别买数十幅，以备错误换易。
　　无上黄箓大斋立成仪卷之四十九竟
　　无上黄箓大斋立成仪卷之五十
　　太上执法仙士蒋叔舆编集
　　杂门
　　经费帐状
　　一斋坛
　　上层方广二丈浙尺淮尺一丈六尺，中层方广三丈二尺淮尺二丈六尺，下层方广四丈淮尺三丈二尺。每层高一尺二寸，或一尺五寸为则。
　　梵炁牌八横造，各阔九寸，高五寸为则
　　青一，赤一，白一，黑一，黄一。装彩如法。
　　门牌十四
　　青三，赤二，白三，黑二，黄四。装彩如法。
　　门楣三十条随坛门阔狭为则。日月云板三十片门楣上两旁用之。坛纂八十一枚长纂三十五枚，长一丈。短纂四十六枚，长七尺。莲花头八十一个纂头上用。绛绳五百尺，三十二天旛三十二首，五方旛五首，小杂色旛一百二十首，间旛小花二百枝，莲花灯五十笼灯盏，油心烛。副之坛四围三十六笼，余於坛外悬之，莲花灯纂六十六灯盏，油心炷副之。施於外坛，上层十八，中层二十二，下层二十四。门纂用之。班序牌十四座依位安之，上书都讲监斋之类，周天灯座一百六十以木车成，高三寸为则，灯盏油心炷副之，周天灯牌八十一座木造，黄纸上书灯名位。
　　三宝位
　　御案一卓衣副之，三宝牌三座上施盖，宝盖一座结彩为之，四围皆垂小旛，香炉一，香合二，花瓶二，荼汤盏橐果盘三副，汤瓶一副，烛台二。
　　十方天尊位
　　香案十卓衣副之，香炉十，香盘十，花瓶十，茶汤盏橐果楪十副，汤瓶一副，烛台十，五方真文案五双，九时散花九盘。
　　高功位
　　香案一卓衣副之，烛台二。
　　都门外
　　香案一卓衣副之，花瓶二，香炉一，香盘二，烛台二。
　　六幕
　　位牌十四座，香案六卓衣副之，花瓶六，香炉六，香盘六，烛台六，灯六座，茶汤盏弃果梁十四副，汤瓶副之。
　　监临所
　　位牌五座，香炉二，香案二卓衣副之，香盘二，花瓶二，烛台二，灯二座。
　　斋坛镇信
　　彩一百三十六尺青缯九，红缯三，白缯七，黑缯五，碧缯三十二，黄缯八十，命缯各随本命之色，一尺，公侯以紫金龙十条公侯以银为之，士庶以铜涂金，玉璧十片，米一斛二斗或二斛四斗，钱二贯四百或一贯一百，公侯二十四贯或十二贯，油二斗四升或一斗二升，炭二十四斤或十二束，龙头银刀一柄，木砚十个，墨十片，笔十管，纸十轴每轴十二幅。
　　投简
　　金龙三条，玉璧三片青一圆造，黄一圆造，黑一六花、中皆通窍，径三寸六分或二寸四分，金钮二十七只钮铜皆可，径一寸二分，中空，青丝一两二钱以系金钮，白槿木简三片各长一尺二寸，阔二寸四分，厚二分，封简袋三枚青一，黄一，黑一。或罗，或绢，或纱，皆可为之。
　　静默堂
　　位牌三座，香案一卓衣副之，烛台二，茶汤盏橐果楪三副，灯二座，花瓶二，香炉一，香合一，讲座一，座椅十四只，长案二，水盆二，茶汤盏橐十四副，香汤逐日升坛，盥漱用之，最不可缺，手巾二。
　　一造诸旛
　　告盟旛黄绢造，长四十九尺，上垂宝盖木老鸦，旛竿绳木副之，迁神旛黄绢造，长四十九尺，太一旛黄绢造，长四十九尺，命灵旛黄绢造，长一丈二尺，超度旛黄绢造，长一丈二尺，回耀旛红绢造，长九尺。若寒栖之士，力不及者，止造告盟迁神回耀旛亦可，五方旛五首五色缯夹为之，长五尺。法师当自备，不可重费斋家。三十二天小旛同此，三十二天旛三十二首东青，南赤，西白，北黑，各入以缯夹之长，二尺二寸或随天色为九色，九狱灯旛九首青纸造，长四尺九寸，破狱九天旛九首黄纸造，长四尺九寸，回耀灯小旛四十九首纸为之，黄白相间，召摄旛二首白绢十尺二寸，中分为之，长三尺六寸夹造。正度普度各一旛。
　　一章信　启告玄穹章
　　纸一张，笔墨砚一副，书刀一口，金鱼一枚以银为之，重半两或三钱、二钱玉雁一只，香五两，柴五十斤，炭五十斤，盐一斤，豉一斤无豉，以豆代，油一斗二升，米一石二斗，钱一贯二百文，净巾二条，命信若干尺。
　　自余每章一通，米五斗、钱一贯二佰文，纸笔墨砚如仪，余悉免。或力乏不能备，师为代出鱼雁书刀，止输命信或米、或钱皆可。
　　一拜章每通合用
　　写章札纸二十幅，副章纸十幅，章函一只□木或梓木造，长一尺二寸八分，阔二寸八分，浙尺。正中上下，开三印，月池，章案一只豹脚造，长二尺四寸，高八寸，□梓楠木为之。黄罗卓衣一副，裹章黄罗帕子一条，校章银龙头书刀一柄，金鱼玉雁各一只余章通同，力乏之者，师为代出，写章笔一管，净墨一片，衬章彩一疋，入章脑子随意，写章信钱三贯小章二贯，护章香一斤降真香，从章醮三十六分，金钱三十六贴，云马三十六疋，茶酒果各三十九分三清三分，从章三十六分，青丝系章函用，黄蜡二两封章用，章炉。
　　一外造
　　拜言功表，表函一，及几一只同章式，写表黄绢一丈四尺一丈二尺写表，二尺为可漏。外备青丝黄蜡封表，升天法桥朱陵火府、炼度水火池、五苦门，龙童驿吏茭龙一角，青色装。金龙两用，黄色装。童子二员，一青一黄。驿吏二人，直符装束，一执斧、一执剑，狱名牌九座，回耀灯牌套四群九座，铺灯细沙一石，悬旛小竹一束。
　　一幽魂
　　斛食随力设之，或七，或五，或三，茭郭一所暗门，六道前斋食六分，多则尤妙，香案灯烛随宜改之，六道六，浴室二所盆杓凳巾澡豆浴具之类副之，冥衣，冥财，驼马，经旛，符简，金银彩缯。
　　一正荐亡位
　　符简二面，符诰箓券黄绢二丈，黄纸十幅，黄绫一尺诰箓表首用之，经带青绫签，浴具，冥衣，云厨法食，冥财，驼轿，金银彩缯，经旛自余亡位及经转等，并随斋主意满。
　　一供养
　　关发预告茶酒果子二十四分，金钱二十四贴，役马二十四疋，金银钱二贴，马三疋。关发正奏茶酒果子三十六分，金钱三十六贴，从马三十六疋，金银钱五贴，马五疋。告符命金钱十二贴，马十二疋。发玉札茶酒果子十二分，金钱十三贴，从马十二疋。发开启疏及六幕疏金钱十五贴，从马十五疋。静默师堂前茶汤二分，果子九楪。监临所茶汤五分，果子十五楪。六幕茶汤十四分，果子四十二楪。三日正斋九时行道每朝茶汤三十二分，果子九十六楪，三宝三十，方十六，幕十四，监临五，茶汤每朝一换，果子每日一换。关发谢恩清醮茶酒果子三十六分，金钱从马三十六分。投山水简每处茶酒各二十四分，金钱从马二十四分。炼度每次茶酒果子三十六分，金钱三十六贴，从马三十六疋。符命符简以□木为之，梓木亦可。符简四面二面，长九寸，阔二寸四分。二面长九寸，阔三寸六分，厚二分一。黄经纸二幅书生天宝镰九龙符用。青纸八幅五方真文五幅，历关诸天状一幅，左右券二幅，皆用青词纸。白熟纸三寸六分薄纸背过书玉丸用。符命可漏青纸三幅。玉札生天箓可漏方函黄纸一幅。保举状黄纸四幅内一幅作可漏。九狱灯旛青纸三十幅，黄纸十五幅。三涂五苦诰黄纸十二辐内四幅，作方函可漏用。书印开度符命黄纸五十幅，青纸二幅。宝诰长生度命箓黄绢一丈一尺。黄绫一尺五寸。朱砂一两。银朱四两。
　　一诸色旛绢等数
　　告盟迁神太一命灵超度旛五首，总用黄绢十七丈一尺。如不立太一命灵超度三旛，止用黄绢九丈八尺。回耀旛一首，绯九尺。召摄旛二首，白熟绢七尺二寸。玉札白熟绢，三尺六寸。黄罗五丈章几衣及袱用。黄道绢一疋。表箓黄绢，二丈六尺。
　　一文字纸数
　　预告
　　奏状五通，申状六通，牒三道，关二纸，引二纸，钱马单状三纸，札子纸十三幅每一幅，作可漏六个，大状纸六幅方函用，截半为之，黄纸半幅贴黄及黄签用，状纸十八幅关牒一道，甩纸一幅，封皮可漏用纸半幅。
　　正奏
　　奏状二十四通，申状四十六通，帐状四通，牒四十三道，关札引十道，钱马单状三纸，札纸九十幅，大状纸三十五幅，状纸一百三十幅；黄纸三幅。
　　开启
　　疏九通，结盟三纸，职状一纸，榜九道，札纸三十幅，大状纸六幅方函用之，状纸一百张榜用，黄纸半幅。
　　开度满散
　　炼度表一通，疏二通，斛疏一通，荐亡疏三通，功德都疏一通，发词疏引进状二通，破狱关子一道，神虎甲状发券关牒三道，普召牒一道，追取防送关子二道，发玉札关子二道，戒牒功德牒二道，发青词关子二道，发词疏关子二道，札纸二十幅，大状纸二幅，状纸二十幅。
　　投简奏谢
　　青词一通，引进状一通，奏状二通，申状四通，谢疏二通，牒五道，照札四纸，关子平纸，单状三纸，青词纸二幅，札纸十二幅，大状纸四幅方函用，状纸二十幅。
　　已上奏申展札，共一百六十五幅。预告十三幅，正奏九十幅，开启六幕三十幅，炼度设斛度亡二十幅，投简奏谢十二幅。
　　方函大状纸共五十三幅
　　预告六幅，正奏三十五幅，开启六幅，开度满散二幅，投简奏谢四幅。
　　关牒状纸共三百幅
　　预告十八幅，正奏一百三十幅，开启百幅，开度满散三十二幅，投简奏谢二十幅。
　　黄纸九十幅内上等厚黄纸二十四幅，书符命签黄用。
　　预告半幅，正奏三幅，开启半幅，符命二十幅又五十幅，灯旛纸十六幅。
　　青词纸四幅
　　正斋二幅，升天券二幅。
　　福州青纸三十八幅
　　符命八幅，狱灯旛三十幅。书章纸一百二十幅百幅亦可用，副章纸六十幅，安镇纸一百二十幅。
　　一醮筵纸数三百六十分料
　　大奏请状十通，奏请状三十四通，申请状二百五十四通，上请状六十二通，关子二道，青词四通，引进状一通，关子一道，进状十通，引进状一通，奏献状三十四通，献状二百五十四通，上献状六十二通，关子二道。
　　已上上等状纸三十幅，大状纸五幅，次等状纸八十幅，中等状纸六百一十幅，次中等状纸一百五十幅，青词纸八幅，关子纸三十幅，黄纸五幅黄签用。
　　一炼度堂、神虎堂、受度堂及醮筵内外，除醮具钱马有定数外，自余几案之属，量屋宇阔狭设之。
　　卓子约用一百只卓衣副之，烛台六十只，灯五十椀，香炉三十只，醮器三百六十副，汤瓶二十只，酒注二十只。
　　一斋坛油烛数
　　斋坛六幕，监临靖室，每夜用烛三十条。宿启正斋通四夜，合用大烛一百二十条小烛倍用。召灵忏灯，设斛炼度，传戒度灵，共用大烛六十条。
　　周天灯一百六十盏，每盏用油八文重，一夜用油八斤，四夜合用油三十二斤。
　　莲花灯纂百六十盏，诸幕内外二十四盏，共一百四十盏，一夜用油七斤，四夜合用油二十八斤。
　　斋坛香数斋主有力者，好香多尤妙
　　降真香二十五斤，檀香五斤，笺香三斤，速香，沉香，和香须自合者可用，转经忏灯摄召开度降真香五斤，笺香一斤，护章降真香五斤。
　　一醮筵香烛
　　大烛一百二十条，油五斤，散花一盘，降真香五斤，檀香三斤，笺香三斤，速香一斤，沉香，印香须自合为净
　　一诸色钱马数醮在外
　　金钱四百七十四分，金银钱十分，云马四百七十四疋，步马七疋，预告二十六分，正奏四十一分，告符十二分，发玉札十二分，发开启疏十五分，谢恩清醮三十六分，投山水简四十八分，炼度二次七十二分，破狱告符三分，拜章六通共二百一十六分。
　　一醮筵车辇钱马数
　　上帝龙车九乘，凤辇二乘后土，金母，帝尊散位龙车三十三乘，金钱三百六十分，云马二百八十六疋，步马三十疋冥官用。
　　一斋坛内外诸色供养总计荼四十四两，枣三百一十个，酒六斗，时果八百十六楪。
　　启斋立幕，荼汤二十二分，果子六十六楪。正斋诸幕，每朝茶汤三十二分，每日果子九十六楪。总用细茶枣汤三百一十分，果子三百五十四楪。茶十六两，肥枣三百一十个，时果三百五十四楪。
　　一关发投简供养，茶酒果子二百二十八分。
　　预告二十四分，正奏三十六分，发玉札十二分，清醮三十六分，山水简四十八分，炼度七十二分。茶十二两，酒三斗，果子二百二十八楪。
　　拜章供养，茶酒果子二百三十四分斋坛章六通，每章一通，供养三十九分，荼十二两，酒三斗，果子二百七十楪，金钱二百一十六分，云马二百一十六疋。如法师或并合上章，则供钱马等件，亦可从省。
　　一醮筵三百六十分料
　　茶二十两，酒五斗，果子四百八十楪。
　　总数
　　斋坛
　　门牌十四，梵炁牌八，门楣三十条，日月云版三十片，坛纂八十一枚，莲花头八十一个，绛绳五百尺，花二百朵，莲花灯五十笼，莲花灯纂六十六，斑序牌十四座，灯座一百六十个，灯牌八十一座，三宝御案一只，十方香案十只，五方真文案五只，都门香案一只，六幕监临香案八只，卓衣二十五条，香炉香盘二十具，花瓶二十三只，灯八座，烛台三十只，净水盂二口，镇信彩十三丈六尺，命缯一疋，金龙十三条，玉璧十三斤，槿木简三片，金钮二十七只，青丝一两二钱，封简袋三个，米一斛二斗，钱二贯四佰，油二斗四升，炭二十四斤，龙头书刀一柄，木砚十个，墨十片，笔十管，纸一百二十幅，醮器三十二副，章函一，章几一连衣，朱砂一两，朱笔银朱四两。
　　静默堂、炼度堂、神虎堂、设斛所
　　位牌五十座，花瓶十二只，香炉合十副，烛台十只，灯十座，醮器五十一副，卓子十五只，卓衣十五只，坐椅十四只，讲座一，茶汤盏橐十四，水盆二，手巾二。
　　拜章
　　御牌三座，位牌三十六座，香炉合八副，花瓶十只，烛台十只，灯八座，醮器三十九副，章函六，章几六衣副之，章袱六，书刀一口，金鱼玉雁各一，写章笔五管，净墨一片，衬章彩一疋，章信纸百张，笔墨砚六副，信香五两，柴五十斤，炭五十斤，盐一斤，豉一斤，油一斗二升，米一石二斗，钱一贯二百文，净巾二条，命信一疋，写章钱，黄蜡二两，青丝，脑子。余章五通，随力备之。
　　醮筵内外
　　卓子一百只，卓衣一百条，烛台六十只，灯五十婉，香炉合三十副，汤瓶二十只，酒注二十只斋中通用
　　旛札诰录合用
　　大黄绢十九丈七尺不立太乙命灵超度旛，用十二丈四尺，绯绢九丈，白熟绢一丈一尺，黄罗五丈章几衣及袱用，黄绫一尺五寸，黄道绢一疋。
　　香
　　降真香四十斤，檀香十斤，笺香七斤，速香，沉香，和香印香。
　　降真香，按仙传云，降醮星辰烧此香，甚为第一。和诸杂香，烧之，烟直上天，可以召鹤及辟天行时气。出蕃国者为上。
　　烛
　　大烛三百条，油六十五斤。
　　纸
　　奏申展札纸一百六十六幅，方函大状纸六十幅，青词纸十二幅，关牒状纸三百三十幅，黄纸一百幅内将三十幅书符签黄用，须极厚者，书章展札一百幅，副章纸六十幅，上等状纸三十幅，次等状纸八十幅，中等状纸六百二十幅，次中等状纸一百五十幅并是纸札实数。每样各增数十副，备错误改换。
　　钱马车辇
　　金钱共七百九十分，金银钱七分，龙车四十二乘，凤辇二乘，云马七百六十疋，步马三十七疋，斋中金钱四百七十四分，金银钱七分，云马四百七十四疋，步马七疋，醮中上帝龙车九乘，凤辇二乘，帝尊龙车三十三乘，金钱三百六十分，云马二百八十六疋，步马三十疋。
　　供养
　　茶六十四两，枣三百二十个，酒一石□斗，时果一千二百一十六楪。
　　斋坛内外
　　茶四十四两，大枣三百二十个，酒六斗。时果八百十六楪。
　　醮筵三百六十分
　　荼二十两，酒五斗，时果四百楪。
　　外备
　　升天法桥，龙童驿吏，九幽回耀灯牌，炼度水火池，旛竿，章炉，细沙一石，乾竹百把先洗令净，晒乾，炭一百斤，小竹一束，净水桶四只，涤醮具桶十只，熏笼二只，章奏文字匣十只，净巾四条。
　　右依本科计料，如前有未尽者，随宜置办。崇建大斋，礼物丰备，固为尽善，然施於强盛有力者则可。傥孝子慈孙志切，荐严诚深，修奉力或不及，师当量其所捐之财，将斋醮供献及镇信香烛章奏纸陌之类，归并从省与之，随力建功，不可责备，俾有一毫勉强之意。至如斋衬，经科无文。法师所得镇施，亦合分散同斋之人及贫乏者，是以不贪为宝也。今世反此，失其旨矣。
　　无上黄箓大斋立成仪卷之五十竟
　　无上黄箓大斋立成仪卷之五十一
　　神位门
　　左一班
　　虚无玉帝，
　　无上玉帝，
　　太微天帝，
　　清微天宝君，
　　禹余灵宝君，
　　太赤神宝君，
　　太真上象帝君，
　　大洞雌一五帝君，
　　苍光太华扶摇帝君，
　　玉清大慈天尊，
　　玉清后圣太平天尊，
　　中元月宫正一天尊。
　　东方无极太上灵宝天尊，
　　南方无极太上灵宝天尊，
　　西方无极太上灵宝天尊，
　　北方无极太上灵宝天尊，
　　东北方无极太上灵宝天尊，
　　东南方无极太上灵宝天尊，
　　西南方无极太上灵宝天尊，
　　西北方无极太上灵宝天尊，
　　上方无极太上灵宝天尊，
　　下方无极太上灵宝天尊。
　　大罗诸天天尊，
　　上清九老仙都君九炁丈人，
　　大罗玉天帝君，
　　大罗九天木帝君，
　　大罗九天火帝君，
　　大罗九天金帝君，
　　大罗九天水帝君，
　　大罗九天土帝君，
　　郁单无量天帝，
　　上上禅善无量寿天帝，
　　梵监须延天帝，
　　寂然兜术天帝，
　　波罗尼密不骄乐天帝，
　　洞元化应声天帝，
　　灵化梵辅天帝，
　　高虚清明天帝，
　　无想无结无爱天帝，
　　太玄上梵紫灵毓元快见天帝，
　　大梵九玄中元炁阿城给道德天帝，
　　极梵洞微九灵炁带阿那天帝，
　　灵梵玄天炁禅天诸惠天帝，
　　太极无厓紫虚洞幽梵迦摩夷天帝，
　　玄梵大行无量无所念惠天帝，
　　无色玄洞微波罗答和天帝，
　　玄上录梵灭然天帝。
　　玉清昌阳运机虚皇高元道君，
　　玉清皇老三天丈人道君，
　　玉清无上三天玉童道君，
　　玉清高上三天虚皇道君，
　　玉清上皇玉虚道君，
　　玉清洞虚三元太明皇上道君，
　　玉清皇上玉帝玄君，
　　玉清太素高虚上极紫微道君，
　　玉清中元高上嵉秀玉皇道君，
　　玉清好生道君，
　　玉清易形道君，
　　太清紫元三炁法师长生君，
　　太清中宫青真玉童君，
　　太清三华建元玄微元君，
　　太清青虚紫微元君，
　　太清玄虚金素上真元君，
　　太清玄宫南真上圣元君，
　　太清九微上宫真妃元君，
　　太清中元三光玄虚元君，
　　太清真皇通灵元君，
　　紫清太微高虚洞跃三元道君，
　　紫清太明灵曜中真无上道君，
　　高清玄上虚皇道君，
　　高清三元玉真元胎道君，
　　高清玄微上真太清大道君，
　　高清皇初紫元道君，
　　高清玄虚太真洞景道君，
　　玉虚太阳九炁玉宝玄元道君，
　　玉虚太初九素金华景元道君，
　　玉虚九皇上真司命道君，
　　玉清天皇上真玉华三元道君，
　　玉虚太一南极上元司禁道君，
　　玉虚元虚黄房真晨道君，
　　玉虚太极总主四真元君，
　　玉虚中和上真玉晨散华道君，
　　玄清紫元太微八景三素元晨道君，
　　玄清洞元青帝玉司道君，
　　玄清洞元赤帝玉司道君，
　　玄清洞元白帝玉司道君，
　　玄清洞元黑帝玉司道君，
　　玄清洞元黄帝玉司道君，
　　洞清太虚后圣元晨彭室上真道君，
　　洞清八极灵都九元道君，
　　太阳府紫微宫虚景太尉元光道君，
　　太阴府精微兑宫明晨太和道君，
　　除精府道微宫谏议玄和道君，
　　清微府育阳宫元景司空司录道君，
　　始阳府太微宫玄景玉光无极道君，
　　少阳府虚微宫元景太一炎天道君，
　　阴晖府清微宫洞景司录太阳道君，
　　玉清无上金真元皇道君，
　　高上天宝元皇道君，
　　玉清神母元君。
　　九灵太真万炁金母元君，
　　高上虚无玄元混化初真圣母，
　　朱光洞阴二景圣母，
　　大有空诃混化素灵妙生圣母，
　　太阳神光玄极九仙圣母，
　　无上极真太虚天皇圣母，
　　北极交灵宝光太皇圣母，
　　虚无元皇九天绝空圣母，
　　三天真母上元夫人，
　　上宫九华安妃，
　　东华灵妃，
　　郁单无量天元皇帝真元君，
　　上上禅善无量寿天元皇帝真元君，
　　梵监须延天元皇帝真元君，
　　寂然兜术天元皇帝真元君，
　　波罗尼密不骄乐天元皇帝真元君，
　　洞元化应声天元皇帝真元君，
　　灵化梵辅天元皇帝真元君，
　　高虚清明天元皇帝真元君，
　　无想无结无爱天元皇帝真元君，
　　紫元太微八素三元玄晨元君，
　　洞元麻姑，
　　洞玄灵华夫人，
　　三元夫人，
　　上仙金妃，
　　中皇玉真。
　　上清又玄天帝君，
　　上清妙华天帝君，
　　上清大禹天帝君，
　　上清紫真天帝君，
　　上清究竟天帝君，
　　上清响量天帝君，
　　上清信果天帝君，
　　上清修身天帝君，
　　上清灵风天帝君，
　　上清皓然天帝君，
　　上清三昧天帝君，
　　上清宗敬天帝君，
　　上清萧然天帝君，
　　上清智慧天帝君，
　　上清金庭天帝君，
　　上清九宫天帝君，
　　上清洞房天帝君，
　　上清图南天帝君，
　　上清入神天帝君，
　　上清妙真天帝君，
　　上清足品天帝君，
　　上清炼质天帝君，
　　上清逍遥天帝君，
　　上清至极天帝君，
　　上清圣像天帝君，
　　上清大乘天帝君，
　　上清小乘天帝君，
　　上清报应天帝君，
　　上清芬葩天帝君，
　　上清雾城天帝君，
　　上清婆娑天帝君，
　　上清种人天帝君，
　　上清高妙天帝君，
　　上清贤洁天帝君，
　　上清无源天帝君，
　　上清摄闲天帝君；
　　上清大魂天帝君，
　　上清本相天帝君，
　　上清炼真天帝君，
　　上清碧海天帝君，
　　上清毕竟天帝君，
　　上清正真天帝君，
　　上清保华天帝君，
　　上清净土天帝君，
　　上清三皇天帝君，
　　上清清静天帝君，
　　上清化空天帝君，
　　上清元灵天帝君，
　　上清乾净天帝君，
　　上清宝藏天帝君，
　　上清玉女天帝君，
　　上清素女天帝君，
　　上清化女天帝君，
　　上清算寿天帝君，
　　上清神通天帝君，
　　上清玄都天帝君，
　　上清守一天帝君，
　　上清大章天帝君，
　　上清步纲天帝君，
　　上清禁戒天帝君，
　　上清五芽天帝君，
　　上清化男天帝君，
　　上清玉童天帝君，
　　上清冠夭天帝君，
　　上清五帝天帝君，
　　上清洞变天帝君，
　　上清玉诀天帝君，
　　上清摄邪天帝君，
　　上清齐天天帝君，
　　上清明皇天帝君，
　　上清严净天帝君，
　　上清法界天帝君，
　　上清灵皇天帝君，
　　上清无尽天帝君，
　　上清至诚天帝君。
　　东方太始少阳青帝，
　　南方洞阳纳音赤帝，
　　西方少阴西金白帝，
　　北方通阴太阳黑帝，
　　中央总灵高皇黄帝。
　　灵微中帝，
　　洞微真帝，
　　三天无像天王，
　　三天太宗三昧天王，
　　九天飞天法王，
　　九天轮转法王，
　　九天九灵丈人，
　　三天八素八老君，
　　三天上元禁君，
　　三天玄元始炁君，
　　三天纲炁六翮君，
　　三天三景君，
　　三天通变飞仙君，
　　三天妙化真仙君，
　　三天四梵君，
　　三天摄炁承天君，
　　三天威章降魔君，
　　三天圣皇都录君，
　　三天高上隐玄君，
　　三天高上登真君，
　　三天高上溥摄万灵君，
　　三天定伯六数君，
　　三天灵飞六甲君，
　　九天丹城君，
　　九天总仙君，
　　九天五帝大仙君。
　　高上虚皇君，
　　皇上玉帝君，
　　三元紫精君，
　　上元太素三元君，
　　清灵阳安元君，
　　高上太素君，
　　太极天道元景君，
　　无英中真高上老君，
　　太阳九天玉贤元君，
　　九天上真司命君，
　　太一上元司禁君，
　　太极总主四真人元晨华虚君，
　　辰中黄景元君，
　　太虚后圣无景彭室真君，
　　玄洲飞真伯上帝司禁君。
　　东方元化大神，
　　南方赤晶大神，
　　西方素成大神，
　　北方郁微大神，
　　东北镇极大神，
　　东南风轮大神，
　　西南太霄大神，
　　西北广运大神，
　　上方高玄大神，
　　下方执成大神，
　　东方无极道宪神王，
　　南方无极神应神王，
　　西方无极气合神王，
　　北方无极玄一神王，
　　东北方无极阳范神王，
　　东南方无极阴境神王，
　　西南方无极正性神王，
　　西北方无极意化神王，
　　上方无极感妙神王，
　　下方无极真精神王。
　　玉华元明天帝，
　　墟极化度天帝，
　　万宁重晖天帝，
　　玄期耀和天帝，
　　会昌郁明天帝，
　　扶摇恭静天帝，
　　太易洞浮天帝，
　　玉光盈虚天帝，
　　炎明号名天帝，
　　凤气丹华天帝，
　　朱灵彤辉天帝，
　　紫素禁理天帝，
　　辉神仙契天帝，
　　化应奉晨天帝，
　　务犹合真天帝，
　　重离洞阳天帝，
　　云景利贞天帝，
　　流辉素真天帝，
　　大华庆昭天帝，
　　极肇启宗天帝，
　　金耀九司天帝，
　　浩都宝光天帝，
　　大明监化天帝，
　　明梁元素天帝，
　　玉林元上天帝，
　　含景太真天帝，
　　龙颐寿安天帝，
　　流明玉清天帝，
　　妙极周化天帝，
　　紫盖耀离天帝，
　　玄凝神秀天帝，
　　渊明澄虚天帝。
　　东方无极仁旺大神，
　　南方无极合明大神，
　　西方无极皓元大神，
　　北方无极玄光大神，
　　东北无极保安大神，
　　东南无极流运大神，
　　西南无极镇纪大神，
　　西北无极持纲大神，
　　上方无极生方大神，
　　下方无极延康大神。
　　东方贤善世界正化神王，
　　南方明离世界真惠神王，
　　西方皓洞世界招仙神王，
　　北方清静世界多吉神王，
　　东北妙华世界威德神王，
　　东南九真世界福满神王，
　　西南流光世界金华神王，
　　西北玉晨世界福智神王，
　　上方紫虚世界道枢神王，
　　下方慈护世界救厄神王。
　　灵兰云室天帝，
　　开真成化天帝，
　　秘景凝神天帝，
　　玉阳胜境天帝，
　　海国飞卿天帝，
　　岳静虚音天帝，
　　智常极仁天帝，
　　神岛游车天帝，
　　炎正司治天帝，
　　百丰就和天帝，
　　朱陵典禁天帝，
　　降都昭灵天帝，
　　宇庭校精素魔天帝，
　　刚玑度光天帝，
　　都神耀罗天帝，
　　威明广兵天帝，
　　东台羽武天帝，
　　韩官茑辜天广，
　　龟岩西台天帝，
　　直申迅灵天帝，
　　幽墟潜校天帝，
　　挈渎垂神天帝，
　　波关龙济天帝，
　　参首庆生天帝，
　　洞阴夜城天帝，
　　孤光王峰天帝，
　　黑雷司天帝，
　　正居锡玄天帝，
　　太一张遥天帝，
　　素炁徊堂天帝，
　　龙威舍湟天帝，
　　至泽洪灵天帝。
　　东方无极始阳大神，
　　南方无极炎辉大神，
　　西方无极少阴大神，
　　北方无极太一大神，
　　东北无极保镇大神，
　　东南无极通生大神，
　　西南无极冲厚大神，
　　西北无极运关大神，
　　上方无极主变大神，
　　下方无极持化大神，
　　东方无极超玄神王，
　　南方无极升炎神王，
　　西方无极易皓神王，
　　北方无极生神神王，
　　东北无极司变神王，
　　东南无极主化神王，
　　西南无极迁气神王，
　　西北无极换质神王，
　　上方无极至有神王，
　　下方无极妙无神王。
　　神变九冥天帝，
　　角应震生天帝，
　　曲真启元天帝，
　　历陈苍华天帝，
　　动缘仁宥天帝，
　　岳判纪灵天帝，
　　翠阙宝辉天帝，
　　绿粹秀和天帝，
　　熏微炎照天帝，
　　阳光混虚天帝，
　　南玉化阙天帝，
　　耀景丹灵天帝，
　　朱明景平天帝，
　　安变泽神天帝，
　　龙变庆元天帝，
　　赤气定初天帝，
　　云极素灵天帝，
　　正化观行天帝，
　　帝静顺康天帝，
　　竺珞道封天帝，
　　皛明虎宝天帝，
　　思度逸冲天帝，
　　大瑶保存天帝，
　　感羽浩明天帝，
　　紫度静明天帝，
　　勾魂除邪天帝，
　　正察高玄仪真天帝，
　　玄符虚辖天帝，
　　德芳曜圆露神天帝，
　　锺阳溟混天帝，
　　治化政安天帝。
　　智明洞空九常天帝，
　　东方考校济度大神，
　　南方司察济度大神，
　　西方司禁济度大神，
　　北方司化济度大神，
　　东北典狱济度大神，
　　东南九幽济度大神，
　　西南泉曲济度大神，
　　西北罗酆济度大神，
　　上方超生济度大神，
　　下方升化济度大神，
　　东方无极保命神王，
　　南方无极保化神王，
　　西方无极散祸神王，
　　北方无极度厄神王，
　　东北无极救苦神王，
　　东南无极卫生神王，
　　西南无极拔罪神王，
　　西北无极度魂神王，
　　上方无极超化神王，
　　下方无极自在神王。
　　济魂逸庆天帝，
　　曜泽证玄天帝，
　　流刚升阳天帝，
　　梵气举神天帝，
　　萧台校录天帝，
　　祖猷徽绪天帝，
　　丽慈变生天帝，
　　道用超神天帝，
　　紫晖洞明天帝，
　　玉宸慈化天帝，
　　正宗玄露天帝，
　　初婴育灵天帝，
　　佐无肇宗天帝，
　　鹊史利真天帝，
　　冥超生魂天帝，
　　祖灵增变天帝，
　　蠙棣益司天帝，
　　果成超衢天帝，
　　瑛观紫虚天帝，
　　溢灵庆彰天帝，
　　朱霞淇至天帝，
　　党峻悦疆天帝，
　　度生升魂天帝，
　　魁符考岳天帝，
　　玉颐净绪天帝，
　　机牛亢化天帝，
　　育乾次宁天帝，
　　昭本神华天帝，
　　玄龙史墟天帝，
　　仙斗迎旗天帝，
　　朝瑞玉帻天帝，
　　康庸济魂天帝。
　　东方无极道化大神，
　　南方无极明性大神，
　　西方无极结炁大神，
　　北方无极开惠大神，
　　东北无极生魂大神，
　　东南无极育形大神，
　　西南无极保命大神，
　　西北无极延年大神，
　　上方无极回生大神，
　　下方无极起死大神。
　　东方无极度命神王，
　　南方无极炼魂神王，
　　西方无极卫质神王，
　　北方无极保化神王，
　　东北无极致仙神王，
　　东南无极宝气神王，
　　西南无极回生神王，
　　西北无极起死神王，
　　上方无极超形神王，
　　下方无极成德神王。
　　洞几寂夷天帝，
　　孔常茂棋天帝，
　　彦丽汉度天帝，
　　昌治秔铢天帝，
　　冲忽昼虚天帝，
　　雍田禧福天帝，
　　全遥无思天帝，
　　侧清举菊天帝，
　　角千火杵天帝，
　　洞微浩阳天帝，
　　起龙进城天帝，
　　滁极雕祥天帝，
　　峻房光重天帝，
　　洎正由仙天帝，
　　空玄怀漠天帝，
　　昆屿芳凝天帝，
　　宝熙列仪天帝，
　　道维部需天帝，
　　历陶极真天帝，
　　庆绪统皇天帝，
　　制魔旷猷天帝，
　　亮恭侍祥天帝，
　　溶境丽光天帝，
　　夏琳朱府天帝，
　　聚咸承籍天帝，
　　马应崇元天帝，
　　萝暠福世天帝，
　　诏印八鸾天帝，
　　逸登翠廓天帝，
　　霄庭应朝天帝，
　　释虚素文天帝，
　　梵元胜乐天帝。
　　东方炼炁变仙至真大神，
　　南方炼炁变仙至真大神，
　　西方炼炁变仙至真大神，
　　北方炼炁变仙至真大神，
　　东北炼炁变仙至真大神，
　　东南炼炁变仙至真大神，
　　西南炼炁变仙至真大神，
　　西北炼炁变仙至真大神，
　　上方炼炁变仙至真大神，
　　下方炼炁变仙至真大神，
　　东方炼炁变仙飞天神王，
　　南方炼炁变仙飞天神王，
　　西方炼炁变仙飞天神王，
　　北方炼炁变仙飞天神王，
　　东北炼炁变仙飞天神王，
　　东南炼炁变仙飞天神王，
　　西南炼炁变仙飞天神王，
　　西北炼炁变仙飞天神王，
　　上方炼炁变仙飞天神王，
　　下方炼炁变仙飞天神王。
　　宛空明梵天帝，
　　紫元伯无天帝，
　　燕景郁需天帝，
　　冲正洞极天帝，
　　明辩元黄天帝，
　　理重渊虚天帝，
　　觉真权众天帝，
　　清微黄羽天帝，
　　敉明望世天帝，
　　越甫问时天帝，
　　炁灵昭浦天帝，
　　玄虚光范天帝，
　　上极四种天帝，
　　易化正镇天帝，
　　孤罡八范天帝，
　　九延玉定天帝，
　　丹摩逸化天帝，
　　斗鉴虚舆天帝，
　　帝光无济天帝，
　　朱陵耀光天帝，
　　紫景断白天帝，
　　降仙台元天帝，
　　爽至谢深天帝，
　　郁江斯蝉天帝，
　　佑侯利真天帝，
　　谷玄道用天帝，
　　李步明微天帝，
　　神庐昌应天帝，
　　度正克宗天帝，
　　大火赤衣天帝，
　　青帝洞遥天帝，
　　玄城百化天帝，
　　金离光启天帝，
　　极黄玄运天帝，
　　周延静平天帝，
　　宝送荣滋天帝，
　　庆真美元天帝，
　　祭无神肆天帝，
　　高降质华天帝，
　　道斯延纪天帝，
　　童利帝锄天帝，
　　鼎神化微天帝，
　　太安顺极天帝，
　　穷熙耀仙天帝，
　　紫都月广天帝，
　　崔康节时天帝，
　　境碧落珉天帝，
　　普海洞几天帝，
　　渔泗统真天帝，
　　虎伽霹方天帝，
　　仇渊落余天帝，
　　金皛正济天帝，
　　皇利孔修天帝，
　　尧枢精灵天帝，
　　神吟萧都天帝，
　　庆着岳符天帝，
　　琛明除苦天帝，
　　酆信考孚天帝，
　　政入豹部天帝，
　　耿垒沥泉天帝，
　　鬼储史乐天帝，
　　灵馥海轮天帝，
　　上极霄坛天帝，
　　碧常洞元天帝，
　　刑籍真算天帝，
　　妙真德女天帝，
　　孕魂败臼天帝，
　　温胞育阳天帝，
　　池阴镇神天帝，
　　讳津人山天帝，
　　太黄皇曾天帝，
　　太明玉完天帝，
　　清明何童天帝，
　　玄胎平育天帝，
　　玄明文举天帝，
　　上明七曜摩夷天帝，
　　虚无越行天帝，
　　太极蒙翳天帝，
　　元载孔升天帝，
　　太安皇崖天帝，
　　显定极风天帝，
　　始皇孝芒天帝，
　　太皇翁重浮容天帝，
　　无思江由天帝，
　　上揲阮乐天帝，
　　无极昙誓天帝。
　　太易帝君，太初帝君，
　　太始帝君，太素帝君，
　　太极帝君。
　　东方青天帝君，
　　南方赤天帝君，
　　西方白天帝君，
　　北方黑天帝君，
　　中央黄天帝君。
　　无上黄箓大斋立成仪卷之五十一竟
　　无上黄箓大斋立成仪卷之五十二
　　神位门
　　左二班
　　大丹炎光郁明太阳帝君，
　　木德岁星重华真君，
　　金德太白天皓星君，
　　土德镇星地真君，
　　神尾计都坠星真君，
　　太乙月孛彗星真君，
　　太阳左相元皇真君，
　　太阳右相黄道帝一真君，
　　太阳左辅曜灵洞光真君，
　　太阳右辅朱明景化真君，
　　日中太丹夫人，
　　洞灵太素真人，
　　朱景童子，
　　九光散晖玉童仙吏，
　　青曜少阳启明君，
　　东阳太霞重华曜灵太山元命君，
　　太白孑留金城曜精元道太山君，
　　太白皓素天机君，
　　太白总曜元素上皇白人君，
　　中曜洞极玄天真君。
　　中镇曜灵太上高星君，
　　玉斗左宫尊星君，
　　玉斗右宫帝星君，
　　天英贪狼太星君，
　　天任巨门元星君，
　　天柱禄专真星君，
　　天心文曲纽星君，
　　天禽廉贞纲星君，
　　天辅武曲纪星君，
　　天关破军关星君，
　　天内洞明辅星君，
　　天蓬隐光弼星君，
　　上台虚精开德星君，
　　中台六淳司空星君，
　　下台曲生司禄星君。
　　魁精玄上真皇夫人，
　　变隐回元内嫔，
　　虚精灵上玄皇夫人，
　　保胎化形内嫔，
　　九极灵妃元皇夫人，
　　六遁七隐上元圣母，
　　上灵晨妃华皇夫人，
　　匿景藏光中元内妃，
　　北斗金盖中皇夫人，
　　变体易景斗中大女，
　　安上晨华中皇夫人，
　　隐迹散景斗中中女，
　　玉华灵妃元皇夫人，
　　分景万形斗中少女，
　　玉帝太明常皇夫人，
　　化日月水火高皇左夫人，
　　变灵上皇夫人，
　　化金石山河右夫人，
　　玄冥紫光太一夫人。
　　天罡大圣万真节度星君，
　　东斗生炁界
　　南斗司禁君，
　　西斗司察君，
　　北斗司命君，
　　中斗司刑君。
　　天秤宫尊神，
　　天蝎宫尊神，
　　人马宫尊神，
　　磨竭宫尊神，
　　双鱼宫尊神。
　　宝瓶宫尊神，
　　白羊宫尊神，
　　金牛宫尊神，
　　阴阳宫尊神，
　　巨蟹宫尊神，
　　狮子宫尊神，
　　双女宫尊神。
　　紫微垣列位星君，
　　太微垣列位星君，
　　天市垣列位星君，
　　斗府玄曹列职官属，
　　日月星宿神仙，
　　日月星宿玉女。
　　上元天官紫微大帝，
　　中元地官清虚大帝，
　　下元水官洞阴大帝。
　　玉清上元真宰，
　　玉清真宰上相，
　　洞真左玄上宰，
　　洞真右玄上宰，
　　洞真左玄上相，
　　洞真右玄上相，
　　洞真左玄上卿，
　　洞真右玄上卿，
　　洞真九天金阙丈人，
　　洞真太虚上真仙统，
　　洞真金阙上仙侍郎，
　　洞真金阙仆射，
　　洞真玉虚仆射，
　　洞真九天仙伯，
　　洞真紫府侍郎，
　　洞真紫府夫人，
　　洞真玉虚太监，
　　洞真玉清真令，
　　洞真玉清大丞，
　　洞真三天都尉。
　　玉清宫总真都司君，
　　洞神太极上相，
　　洞神太极真伯，
　　洞神太玄上仙统，
　　洞神三天护法都帅，
　　洞神九天大兵统，
　　洞神太微仆射，
　　洞神太极仆射，
　　洞神木部尚书，
　　洞神火部尚书，
　　洞神金部尚书，
　　洞神水部尚书，
　　洞神土部尚书，
　　洞神太微护兵大卿，
　　洞神极真益算大卿，
　　洞神紫府上仙大卿，
　　洞神大仙威监，
　　洞神太极上仙大夫，
　　洞神三天斩邪护尉，
　　洞神洞虚上仙卿，
　　洞神九天保命上仙监，
　　洞神紫微七政太监，
　　洞神金阙盟威太监，
　　洞神扶桑旸谷太监，
　　洞神太极上仙监，
　　洞神玄都仙令太监，
　　洞神太极仙府兵录，
　　洞神九天护府司直，
　　洞神九天云雾太监，
　　洞神紫府校录，
　　洞神六虚明真监，
　　洞神八极仙都护尉，
　　洞神北极太监。
　　玉清左玄真人，
　　玉清左大悟真人，
　　玉清左大慈真人，
　　玉清左混元真人，
　　玉清左法解真人，
　　玉清左象外真人，
　　玉清左受教真人，
　　玉清左无何真人，
　　玉清左道宝真人，
　　玉清左经宝真人，
　　玉清左师宝真人，
　　玉清左化亿劫真人，
　　玉清左亥殊妙真人，
　　玉清左宝光真人，
　　玉清左郁明罗真人，
　　玉清左云映真人，
　　玉清左妙寂真人，
　　玉清左大化真人，
　　玉清左法桥真人，
　　玉清左隐玄真人，
　　玉清左万变真人，
　　玉清左法海真人，
　　玉清寒栖大师，
　　玉清太医真王，
　　玉清东方天台真人，
　　玉清东方神仙主真人，
　　玉清东方天帝真人，
　　玉清东方保祥真人，
　　玉清东方丹霞真人，
　　玉清东方清华太光真人，
　　玉清西南方长生大法师浩渺真人，
　　玉清太极感仙真人，
　　玉清太微化仙真人，
　　玉清太霞运历真人，
　　玉清先天总度真人，
　　玉清西北方九天观行真人，
　　玉清普成妙道真人，
　　玉清增益玄功真人，
　　玉清穹碧高皇真人，
　　玉清紫光远布真人，
　　玉清东北方法王真人，
　　玉清东北方慎真真人，
　　玉清东北方道眼真人，
　　玉清东北方统经真人，
　　玉清东北方天寿真人，
　　玉清下方玄司总校真人，
　　玉清咸登大觉真人，
　　玉清太微紫虚尊仙真人。
　　上清太微皇上太极真人，
　　上清太微灵生玉宝真人，
　　上清太微安华紫元真人，
　　上清太微金华万寿真人，
　　上清太微南华洞阳真人，
　　上清太微南朱文昌真人，
　　上清太微金耀晖德真人，
　　上清太微黄老太华真人，
　　上清太微晖晨金光真人，
　　上清太微元英紫阳真人，
　　上清左日精真人，
　　上清左太光真人，
　　上清左太智真人，
　　上清左左命真人，
　　上清左诸天传教真人，
　　上清左舍景真人，
　　上清左隐微真人，
　　上清青罗真人，
　　上清宝上真人。
　　太清左九天仙伯文始先生妙道真人，
　　太清左通玄真人，
　　太清左冲虚至德真人，
　　黄庭二十四景戊己真人，
　　寂然兜卫天右玄黄真人。
　　左九灵真人，
　　左承天真人，
　　左琼丹真人，
　　左日光真人，
　　左月光真人，
　　左星光真人，
　　左清虚真人，
　　左妙色真人，
　　左齐天力真人，
　　左五亿天真人，
　　右保寿真人，
　　右无量真人，
　　右六通圭真人，
　　右山王主真人，
　　右运炁光真人，
　　右无垠真人，
　　右玄通真人，
　　右玉晨真人，
　　右无色想真人，
　　右陶镕劫真人，
　　右历象化真人，
　　右满虚空真人，
　　右体道德真人，
　　右领仙真人，
　　灵化梵辅天玄德真人，
　　左真炁真人，
　　左休明真人，
　　左宥光真人，
　　左九垓真人，
　　左灵符真人，
　　左灵缨真人，
　　左凌晨真人，
　　左宝业真人，
　　左玉霄真人，
　　左太块真人，
　　左金贵真人，
　　右光景真人，
　　右云宿真人，
　　右龙图真人，
　　右亨国然真人，
　　右同秀真人，
　　右宗玄真人，
　　右大权真人，
　　右宝命真人，
　　右吉初真人，
　　右膺灵真人，
　　右光明真人，
　　无想无结无爱天左冲玄真人，
　　左高惠真人，
　　左总持真人，
　　左玄明真人，
　　左金仙真人，
　　左素王真人，
　　左至圣真人，
　　左法本真人，
　　左东霞真人，
　　左道贯真人，
　　左德化真人，
　　左延光真人，
　　右升仙真人，
　　右法广真人，
　　右集福真人，
　　右步空真人，
　　右隐显真人，
　　右超界真人，
　　右助圣真人，
　　右浮天真人，
　　右重明真人，
　　右天命真人，
　　右梵王真人，
　　右忉利真人。
　　清微宗主真元妙化上帝，
　　太初天君紫宸太华天帝，
　　玄中教主灵宝玉虚明皇道君，
　　大罗无极神公黄箓院知院真君，
　　玉清元始法师黄箓院使真君，
　　玉堂大教主黄箓院副使真君，
　　灵宝上古经师真君，
　　灵宝上古籍师真君，
　　灵宝上古度师真君，
　　灵宝监斋大法师真君，
　　玉清上相真君，
　　北极天心丞相真君，
　　泰玄知省真君，
　　天枢知院真君，
　　三天扶教大法天师正一静应显佑真君，
　　九天司命太虚普惠真君，
　　高元宸照法王清真紫虚元君，
　　太极普济徐真君，
　　太极左宫仙公冲应孚佑真君，
　　浮明道祖谌母元君，
　　净明道师九州都仙大使神功妙济真君，
　　人天教主佥书雷霆超应护国真君，
　　正一女师真君，
　　正一嗣师真君，
　　正一系师真君，
　　正一左侍王真人，
　　正一右侍赵真人。
　　雷霆玉府判府真君，
　　玉府左右侍中，
　　玉府左右仆射，
　　天雷上相，
　　玉枢使相，
　　斗枢上相，
　　上清司命玉府右卿，
　　五雷院使真君，
　　雷霆都司元命真君，
　　雷师皓翁真君，
　　雷令青童君，
　　玉枢五雷使院上圣，
　　北帝斗下雷司五雷上圣，
　　金阙神霄内外台省主法高真，
　　神霄五师真君，
　　雷霆教主火师真君，
　　太和依玄元君，
　　灵妙和凝元君，
　　灵光圣母元君，
　　清微元一侍宸保仙元君，
　　上清西华通慧庞元君，
　　琼室洞清郭元君，
　　福和耀真傅元君，
　　龙光道明姚元君，
　　紫英玉惠高元君，
　　洞阳上宰清虚华真人，
　　青城山通慧朱真人，
　　云山保一李真人，
　　眉山混隐南真人，
　　丹山雷渊黄真人，
　　西山真息熊真人，
　　泰智冲和彭真人，
　　武当五龙云莱叶张真人，
　　太极北灵内辅郑真人，
　　稚川抱朴仙翁葛真人，
　　南海鲍仙姑，
　　全真大教东华少阳帝君，
　　正阳锺离帝君，
　　纯阳吕仙帝君，
　　海蟾刘帝君，
　　重阳王帝君，
　　丹阳抱一无为普化真君，
　　长真凝神玄静蕴德真君，
　　长生辅化宗玄明德真君，
　　长春全德神化明应主教真君，
　　玉阳休玄广慈普度真君，
　　太古广宁通玄妙极真君，
　　清静渊真玄虚顺化也君，
　　天台悟真紫阳真人，
　　杏林翠玄真人，
　　道光紫贤真人，
　　泥九翠虚真人，
　　琼管紫清真人，
　　神霄传道辅教宗师林真人，
　　玉府上宰神霄左掌雷王真人，
　　金鼎妙化执法申真人，
　　玄都御史神烈吴真君，
　　校录水府冲道黄真君，
　　正特陈真君，
　　元通周真君，
　　神惠曾真君，
　　洪施时真君，
　　精行甘真君，
　　勇悟施真君，
　　替惠彭真君，
　　和靖旴真君，
　　普惠锺离真君，
　　西蜀制魔李真君，
　　混元一炁妙道雷真人，
　　开光救苦灵宝领教宁真人，
　　五帝赞化灵宝领教杜真人，
　　东华佐命仙卿灵宝领教项真人，
　　灵宝领教嗣鄙郑吴朱林卢章列位真人，
　　青玄府下教司命灵宝领教水南林真人，
　　灵宝领教嗣师高闲董真人，
　　清微灵宝道德正一历代师真，
　　神霄雷霆历代师真，
　　混元净明历代师真。
　　天曹太皇万福真君，
　　天曹定名玉历真君，
　　天曹延寿益算真君，
　　天曹消灾散祸真君，
　　天曹扶衰度厄真君，
　　天曹掌生死禄真君，
　　天曹注生勾死真君，
　　天曹司命真君，
　　天曹司禄真君，
　　天曹司非真君，
　　天曹司危真君，
　　天曹司罚真君，
　　天曹司厄真君，
　　天曹司杀真君，
　　天曹司刑真君，
　　天曹掌籍真君，
　　天曹掌算真君，
　　天曹财库真君，
　　天曹禄库真君，
　　天曹掌功德司真君。
　　三天门下上清天枢院主宰仙官，
　　三天门下引进仙官，
　　三天门下直日典者，
　　三天天医治病功曹，
　　三天门下上章词表灵官，
　　三天门下掠剩大夫，
　　太上虚无丈人宫仙官，
　　太上玄老仙都宫仙官，
　　太上三天太清宫仙官，
　　太上重道宫仙官，
　　太上九炁文昌宫仙官，
　　太上天帝宫仙官，
　　太上大道宫仙官，
　　太上侍中左右监神仙官，
　　太上金单太岁宫仙官，
　　赤虚宫仙官，
　　太微宫仙官，
　　北斗宫仙官，
　　太清宫仙官，
　　通明宫仙官，
　　上明宫仙官，
　　高仙宫仙官，
　　紫微宫仙官，
　　侍春宫仙官，
　　武灵宫仙官，
　　素女宫仙官，
　　巨野宫仙官，
　　西明宫仙官，
　　治绛宫仙官，
　　典平宫仙官，
　　北府宫仙官，
　　南基宫仙官，
　　东明宫仙官，
　　西虚宫仙官，
　　司命宫仙官，
　　阳明宫仙官，
　　太阳宫仙官，
　　少阳宫仙官，
　　太阴宫仙官，
　　少阴宫仙官，
　　北辰官仙官，
　　太白宫仙官，
　　休明宫仙官，
　　青阳宫仙官，
　　启明宫仙官，
　　建玉宫仙官。
　　一炁元神直使八景至真骑吏，
　　玉清辅官等神，
　　天地神真日月星宿兵马骑吏，
　　十天承受玉女，
　　十天上奏灵官受事功曹。
　　清微三炁九霄符章经道雷帝天君，
　　雷霆欻火律令邓天君，
　　雷霆正令都督尚书辛天君，
　　雷霆行令飞捷报应张天君，
　　三山木郎皓华荀天君，
　　火铃督雷宋将军，
　　雷霆枢机窦天君，
　　霆首大神马天君，
　　神烈阳雷苟天君，
　　神化阴雷毕天君，
　　洞神主副庞刘二天君，
　　神霄枢机程雍二元帅，
　　洞玄主帅苍牙铁面刘天君，
　　神霄妙帅金火张天君，
　　天医赵许二元师，
　　雷霆风雷昌阳大将军，
　　雷霆火令含阴大将军，
　　九天烈雷昭真杨符使，
　　九天捷疾焚炎杨符使，
　　雷霆三五火车铁面雷公王元帅，
　　神霄驱雷霹雳程元帅，
　　统辖社雷蒋大将，
　　南宫琰摩罗朱将军，
　　正一灵官马陈朱萧郑五大元帅，
　　都天太岁至德殷元帅，
　　遣瘟灭毒翁元帅，
　　九天雷路神捷上将玄坛赵元帅，
　　雷火符使曲元帅，
　　清微周严二元帅，
　　三光符使温耿二元帅，
　　九天考不信道法朱将军，
　　北方风轮荡邪周元帅，
　　天医院赵马黄三元帅，
　　神霄玉部翻解颛张二使者，
　　神霄普倒赵金刚，
　　捷疾黑面雷元帅，:
　　五丁都司何元帅，
　　酆都主将杨元帅，
　　巨天力士孟元帅，
　　朗灵义勇关元帅，
　　地祇上将温元帅，
　　急报无佞康元帅，
　　英雄猛烈铁元帅，
　　地祇忠烈王张二元帅，
　　天心雷霆诸阶法中雷帅官君，
　　玉枢三十六雷君，
　　雷霆诸司诸部雷神，
　　神霄内外台诸部雷神，
　　上清诸品箓中仙灵官属，
　　玉清五雷院雷将雷兵，
　　上清天枢院神将神兵，
　　北极驱邪院神将神兵，
　　三十六令雷公大神，
　　天雷真宰，
　　神雷真宰，
　　龙雷真宰，
　　水雷真宰，
　　社令雷主宰，
　　九天雷公将军，
　　五方雷公将军，
　　八方云雷将军，
　　五方蛮雷使者，
　　九社蛮雷使者，
　　三界蛮雷使者，
　　雷公杨将军，
　　电母江元君，
　　风伯梁仙官，
　　雨师黄天神，
　　云雷雨部效职万神，
　　四司五帝应感真灵，
　　上界直符使者。
　　玄都玉京山仙君，
　　金华山仙君，
　　秀华山仙君，
　　浮绝山仙君，
　　元景山仙君，
　　峨媚山仙君，
　　三秀山仙君，
　　红映山仙君，
　　紫空山仙君，
　　广霞山仙君，
　　童灵山仙君，
　　五涧山仙君，
　　三宝山仙君，
　　飞霞山仙君，
　　海上东岳青帝勾芒君，
　　海上南岳赤帝太昊君，
　　海上中岳黄帝轩辕文昌君，
　　海上西岳白帝少昊君，
　　海上北岳黑帝颛顼君。
　　蓬莱山上真，
　　大方诸山上真，
　　小方诸山上真，
　　方壶山上真，
　　八亭山上真，
　　青丘山上真，
　　连石山上真，
　　东蒙山上真，
　　通霞山上真，
　　龟龙山上真，
　　方丈山上真，
　　锺山上真，
　　飞霞上真，
　　真都山上真，
　　人鸟山上真，
　　沧海岛上真，
　　圆峤山上真，
　　岱屿山上真，
　　火山上真，
　　瀛洲上真，
　　玄洲上真，
　　祖洲上真，
　　炎洲上真，
　　流洲上真，
　　元洲上真，
　　长洲上真，
　　凤麟洲上真，
　　聚窟洲上真。
　　东华木司大帝，
　　南华火司大帝，
　　中华土司高皇大帝，
　　西华金司灵帝，
　　北华水司玄帝，
　　上元九皇君，
　　上元左都司仙官，
　　上元右都司仙官，
　　上元掌籍仙官，
　　上元太虚总校署仙官，
　　上元梵天玄署仙官，
　　上元中真署仙官。
　　无上黄箓大斋立成仪卷之五十二竟
　　无上黄箓大斋立成仪卷之五十三
　　神位门
　　左三班
　　上元紫微宫左府主生太阳火官，
　　上元紫微宫右府主死太阴水官，
　　上元紫微宫中府主生死罪录官，
　　上元太极左宫左府主生太阳火官，
　　上元太极右宫右府主死太阴水官，
　　上元太极左宫中府主生死罪录官，
　　上元太极右宫左府主生太阳火官，
　　上元太极左宫右府主死太阴水官，
　　上元太极右宫中府主生死罪录官，
　　上元紫微宫明真曹仙官，
　　上元紫微宫监正曹仙官，
　　上元紫微官梵行曹仙官，
　　上元紫微宫灵关曹仙官，
　　上元紫微宫禁神曹仙官，
　　上元紫微宫正神曹仙官，
　　上元紫微宫通明曹仙官，
　　上元紫微宫开明曹仙官，
　　上元紫微宫玉都曹仙官，
　　上元紫微宫南上曹仙官，
　　上元紫微宫元功曹仙官，
　　上元紫微宫三灵曹仙官，
　　上元太极左宫明梵曹仙官，
　　上元太极左宫威灵曹仙官，
　　上元太极左宫太常曹仙官，
　　上元太极左宫太清曹仙官，
　　上元太极左宫宣威曹仙官，
　　上元太极左宫明都曹仙官，
　　上元太极左宫太仪曹仙官，
　　上元太极左宫都灵曹仙官，
　　上元太极左宫明法曹仙官，
　　上元太极左宫考正曹仙官，
　　上元太极左宫明威曹仙官，
　　上元太极右宫司正曹仙官，
　　上元太极右宫四明曹仙官，
　　上元太极右宫监天曹仙官，
　　上元太极右宫司杀曹仙官，
　　上元太极右宫明天曹仙官，
　　上元太极右宫幽都曹仙官，
　　上元太极右宫威仪曹仙官，
　　上元太极右宫太阴曹仙官，
　　上元太极右宫下元曹仙官，
　　上元太极右宫监司曹仙官，
　　上元太极右宫监灵曹仙官，
　　上元太极右宫大明曹仙官，
　　上元考官考士，
　　上元考兵考吏。
　　中元五炁上仙律令考迁署仙官，
　　中元太华真署仙官，
　　中元九皇总署仙官，
　　中元左都司仙官，
　　中元右都司仙官，
　　中元洞空青灵宫左耐犯明晨府主生太阳火官，
　　中元洞空青灵宫右纣绝阴天府主死太阴水官，
　　中元洞空青灵宫七非恬照府主生死罪录官，
　　中元南洞阳左宗天宫左掠事府主生太阳火官，
　　中元南洞阳右宗天宫右宗灵府主死太阴水官，
　　中元南洞阳左宗天宫中灵神府主生死罪录官，
　　中元北酆都右阴天宫左连宛泉曲府主生太阳火官，
　　中元北酆都右阴天宫右大杀九幽府主死太阴水官，
　　中元北酆都右阴天宫中罪气咸池府主生死罪录官，
　　中元洞空青灵宫灵都曹仙官，
　　中元洞空青灵宫维正曹仙官，
　　中元洞空青灵宫灵威曹仙官，
　　中元洞空青灵宫黄神曹仙官，
　　中元洞空青灵宫洞玄曹仙官，
　　中元洞空青灵宫威仰曹仙官，
　　中元洞空青灵宫灵纽曹仙官，
　　中元洞空青灵宫岳正曹仙官，
　　中元洞空青灵宫洞天曹仙官，
　　中元洞空青灵宫九都曹仙官，
　　中元洞空青灵宫通真曹仙官，
　　中元洞空青灵宫通明曹仙官，
　　中元洞空青灵宫仪范曹仙官，
　　中元洞空青灵宫九考曹仙官，
　　中元南洞肠左宫南昌曹仙官，
　　中元南洞阳左宫考算曹仙官，
　　中元南洞阳左宫太阳曹仙官，
　　中元南洞阳左宫机明曹仙官，
　　中元南洞阳左宫都律曹仙官，
　　中元南洞阳左宫九令曹仙官，
　　中元南洞阳左宫格灵曹仙官，
　　中元南洞阳左宫明都曹仙官，
　　中元南洞阳左宫监天曹仙官，
　　中元南洞阳左宫宣野曹仙官，
　　中元南洞阳左宫监令曹仙官，
　　中元南洞阳左宫丘丞曹仙官，
　　中元南洞阳左宫九炁曹仙官，
　　中元南洞阳左宫中神曹仙官，
　　中元北酆都右宫司非曹仙官，
　　中元北酆都右宫九杀曹仙官，
　　中元北酆都右宫韩司曹仙官，
　　中元北酆都右宫执正曹仙官，
　　中元北酆都右宫督察曹仙官，
　　中元北酆都右宫役考曹仙官，
　　中元北酆都右宫摄炁曹仙官，
　　中元北酆都右宫斗加曹仙官，
　　中元北酆都右宫主击曹仙官，
　　中元北酆都右宫司微曹仙官，
　　中元北酆都右宫九幽曹仙官，
　　中元北酆都右宫开度曹仙官，
　　中元北酆都右宫寒夜曹仙官，
　　中元考官考士。
　　中元考兵考吏，
　　下元广惠署仙官，
　　下元广虚署仙官，
　　下元总都署仙官，
　　下元太渊署仙官，
　　下元左都司仙官，
　　下元右都司仙官，
　　下元旸谷洞源青华方诸宫左青元灵泉府主生太阳火官，
　　下元旸谷洞源宫右九水寒夜府主死太阴水官，
　　下元旸谷洞源宫中朔丹青灵府主生死罪录官，
　　下元左清泠宫左龄劫府主生太阳火官，
　　下元右清泠宫右长夜寒庭府主死太阴水官，
　　下元左清泠宫中灵宝劫仞府主生死罪录官，
　　下元左罗酆都宫左开度劫量府主生太阳火官，
　　下元右罗酆宫右泉曲鬼神府主死太阴水官，
　　下元右罗酆宫中通灵大劫府主生死罪录官，
　　下元水明曹仙官，
　　下元清水曹仙官，
　　下元烈火曹仙官，
　　下元三明曹仙官，
　　下元简对曹仙官，
　　下元水令曹仙官，
　　下元明范曹仙官，
　　下元洞源曹仙官，
　　下元劫掠曹仙官，
　　下元从水曹仙官，
　　下元洞阳曹仙官，
　　下元机会曹仙官，
　　下元明劫曹仙官，
　　下元机龄曹仙官，
　　下元水梵曹仙官，
　　下元检精曹仙官，
　　下元清正曹仙官，
　　下元罪福曹仙官，
　　下元简会曹仙官，
　　下元从炁曹仙官，
　　下元摄灵曹仙官，
　　下元召龙曹仙官，
　　下元烈女曹仙官，
　　下元开明曹仙官，
　　下元度魂曹仙官，
　　下元九河曹仙官，
　　下元北元曹仙官，
　　下元考正曹仙官，
　　下元九科曹仙官，
　　下元四极曹仙官，
　　下元幽夜曹仙官，
　　下元长劫曹仙官，
　　下元苦魂曹仙官，
　　下元三难曹仙官，
　　下元五法曹仙官，
　　下元万谅曹仙官，
　　下元溟波曹仙官，
　　下元无极曹仙官，
　　下元毒刃曹仙官，
　　下元长夜曹仙官，
　　下元考官考士，
　　下元考吏考兵。
　　地府北阴玄天酆都大帝，
　　酆都佐理太上灵君，
　　酆都助理玄滋天君，
　　酆都上相君，
　　酆都大傅君，
　　酆都生炁君，
　　酆都成形君，
　　酆都司禁君，
　　酆都司命君，
　　泰素妙广真君秦广大王，
　　阴德定休真君初江大王，
　　洞明普静真君宋帝大王，
　　玄德五灵真君五官大王，
　　最胜耀灵真君阎罗大王，
　　宝肃昭成真君变成大王，
　　等观明理真君泰山大王，
　　无上正度真君平等大王，
　　飞魔演庆真君都市大王，
　　五化威灵真君转轮大王，
　　酆都东明公，
　　酆都南明公，
　　酆都西明公，
　　酆都北明公，
　　酆都鬼官北斗君，
　　酆都三官都禁君，
　　酆都水官司命君，
　　酆都右禁司命君主非使者，
　　酆都执盖郎九都使者，
　　酆都察命都司监海开国伯，
　　北帝内禁御史，
　　酆都山纣绝阴天宫仙官，
　　酆都山泰杀谅事宗天宫仙官，
　　酆都山明晨耐犯武城天宫仙官，
　　酆都山恬照罪炁天宫仙官，
　　酆都山宗灵七非天宫仙官，
　　酆都山敢司连宛屡天宫仙官，
　　酆都山玄司重正宗虚天宫仙官，
　　酆都山纣绝阴天宫洞大魔王，
　　酆都山泰杀谅事宗天宫洞大魔王，
　　酆都山明晨耐犯武城天宫洞大魔王，
　　酆都山恬照罪炁天宫洞大魔王，
　　酆都山宗灵七非天宫洞大魔王，
　　酆都山敢司连宛屡天宫洞大魔王，
　　酆都山玄司重正宗虚天宫洞大魔王，
　　酆都山休明总虚天宫洞大魔王，
　　酆都山统仙升灵希微天宫洞大魔王，
　　酆都山正真绍灵宛司天宫洞大魔王，
　　酆都山云楼玉纪明晨天宫洞大魔王，
　　酆都山崇虚赤映云曲天宫洞大魔王。
　　北帝大魔王，
　　皇天九平大魔王，
　　坏人善性魔王，
　　附恶人乱世魔王，
　　好淫祸魔王，
　　好悲歌魔王，
　　食啖生人魔王，
　　好啖害魔王，
　　摧强盛魔王，
　　灭盈洮魔王，
　　掠剩财帛魔王。
　　酆都山左府太阳宫注生仙官，
　　酆都山右府太阴宫注死仙官，
　　酆都山七非府定罪冥官，
　　酆都山黑劫府定罪冥官，
　　酆都山连宛府定罪冥官，
　　酆都山明晨府定罪冥官，
　　酆都山九幽府定罪冥官，
　　酆都山谅事府定罪冥官，
　　酆都山咸池府定罪冥官，
　　酆都山灵纽府定罪冥官，
　　酆都山阴天府定罪冥官，
　　酆都山天乙府定罪冥官，
　　酆都山六宫考鬼仙官，
　　酆都山五帝考鬼仙官，
　　酆都山三元考鬼仙官，
　　酆都山治天宪考鬼仙官，
　　酆都山寒池考鬼仙官，
　　酆都山寒夜考鬼仙官，
　　酆都山期劫考鬼仙官，
　　酆都山万死考鬼仙官。
　　酆都山十地阴司考鬼仙官，
　　酆都山主五瘟仙官，
　　酆都山治罪沦劫仙官，
　　酆都泉曲十府考鬼仙官。
　　酆都大禁神君，
　　酆都中禁神君，
　　酆都司命君，
　　酆都司录君，
　　酆都司功君，
　　酆都司杀君。
　　地府弹方侯，
　　地府北河侯，
　　地府南巳侯，
　　地府庐山侯，
　　地府典柄侯，
　　地府天门郎，
　　天门修文郎，
　　西明郎，
　　西明都禁郎，
　　北帝下中卫大将军，
　　东越大将军，
　　三天执罚大神，
　　九泉治罪典者，
　　地府大崔府君，
　　三司院相公，
　　地府夏侯相公，
　　地府六曹尚书，
　　地府六曹侍郎，
　　地府六曹善恶童子，
　　地府六曹都大判官，
　　地府掌受生十二库判官，
　　地府阳曹院判官，
　　地府阴曹院对官，
　　察命都知司判官，
　　地府掌籍掌算判官，
　　地府司命司录判官，
　　地府注生注死判官，
　　地府注福注罪判官，
　　地府诸司崔许李陈赵熊六大判官，
　　地府诸司洪胡裴周陆屈六大判官，
　　地府诸司夏侯判官，
　　地府诸司凌刘郑邬惠五大判官，
　　地府诸司董萧刁冯皇甫焦六大判官，
　　地府注长命判官，
　　地府掌受屈判官，
　　地府注短命判官，
　　地府注粮料判官，
　　地府注食禄判官，
　　地府注婚姻判官，
　　地府注非灾判官，
　　地府注察命判官，
　　地府拘命摄魂判官，
　　地府掌刑名判官，
　　地府掌还魂判官，
　　地府掌印信判官，
　　地府汩没司判官，
　　地府掌功德司判官，
　　地府善簿司判官，
　　地府恶簿司判官，
　　勾覆院何尚书，
　　开拆院滕尚书，
　　功德院都大判官，
　　掌功德庐使者张判官，
　　东方风雷地狱主者，
　　南方火翳地狱主者，
　　西方金刚地狱主者，
　　北方溟泠地狱主者，
　　东北镬汤地狱主者，
　　东南铜柱地狱主者，
　　西南屠割地狱主者，
　　西北火车地狱主者，
　　中央普掠地狱主者，
　　磕石峡山血湖无间地狱主者，
　　酆都山大铁围山无间地狱主者，
　　酆都山总都阿鼻无间地狱主者，
　　五岳四渎名山大川地狱官，
　　酆都山天乙东九狱主者，
　　酆都山流火南九狱主者，
　　酆都山铁车西九狱主者，
　　酆都山玄沙北九狱主者，
　　酆都山九幽参灵律令清泠诸狱考鬼灵官，
　　酆都山九平玄沙河伯诸狱考鬼灵官，
　　酆都山青诏禁罪玄天诸狱考鬼灵官，
　　酆都山天一黄天风雷诸狱考鬼灵官，
　　酆都山女青自然平天诸狱考鬼灵官，
　　酆都山虚天玄都元政诸狱考鬼灵官，
　　酆都山正刑万死泉曲诸狱考鬼灵官，
　　酆都山九天寒冰镬汤诸狱考鬼灵官，
　　地府泥犁刀山沸沙沸屎诸狱考鬼灵官，
　　地府黑耳火车铁床峡石诸狱考鬼灵官，
　　地府寒冰剥皮畜生刀兵诸狱考鬼灵官，
　　地府铁磨灰河铁册蛆虫洋铜诸狱考鬼灵官，
　　城隍社庙灵坛林野原隰地狱官，
　　地府太玄本际童子夜光玉女，
　　察命童子护戒威神，
　　五帝直符六宫掾吏，
　　六道都案主者轮回六道大神，
　　地府五道大神，
　　地府业镜使者业秤使者，
　　奈河判官铁船使者桥梁部众，
　　无毒鬼王无常鬼王，
　　地府九亿鬼王，
　　追魂引魂使者，
　　持幡开道使者，
　　巨天力士执罚神兵，
　　阴境飞雷电吏，
　　牛头马面罗剎夜叉等众。
　　东华九光李夫人，
　　南极三明樊夫人，
　　西灵七英王夫人，
　　北真紫微王夫人，
　　上元玉华黄夫人，
　　东岳司命吕夫人，
　　北岳佐命蒋夫人，
　　中岳佐命秦夫人，
　　水官佐命武夫人，
　　水官佐命冯夫人，
　　渔阳高真人，
　　雷平山养龙雷真人，
　　句曲山钱真人，
　　与世馆孙真人，
　　中岳佐命潘真人，
　　简寂陆真人，
　　升真王真人，
　　王屋山贞一马真人，
　　茅山玄静李真人，
　　茅山真伯徐真人，
　　广成杜真人，
　　清都张真人，
　　虚靖天师玄通弘悟张真君，
　　清虚妙道救苦萨真人。
　　天下名山古今修真得道神仙真侣，
　　天下名山古今成真证道女真仙侣，
　　东岳九土仙官，
　　南岳三土仙官，
　　中岳十二土仙官，
　　西岳七土仙官，
　　北岳五土仙官，
　　东华司命真君，
　　南极注生真君，
　　中元定禄真君，
　　西灵掌算真君，
　　北真司录真君。
　　华阳洞萧间宫主者仙官，
　　华阳洞童初府主者仙官，
　　华阳洞易迁宫主者仙官，
　　华阳洞含真馆主者仙官，
　　王屋山小有清虚洞天仙官，
　　委羽山大有空明洞天仙官，
　　西城山太玄极真洞天仙官，
　　西玄山三玄极真洞天仙官，
　　青城山宝仙九室洞天仙官，
　　天台赤城山上清玉平洞天仙官，
　　罗浮山朱明耀真洞天仙官，
　　句曲山金坛华阳洞天仙官，
　　林屋山尤神幽墟洞天仙官，
　　括苍山城德隐真洞天仙官，
　　霍僮山霍林洞天仙官，
　　东岳太山蓬玄太空洞天仙官，
　　南岳衡山朱陵太虚洞天仙官，
　　西岳华山太极总仙洞天仙官，
　　北岳恒山太一总玄洞天仙官，
　　中岳嵩山上帝思真洞天仙官，
　　峨嵋山虚灵太妙洞天仙官，
　　庐山仙灵咏真洞天仙官，
　　四明山丹山赤水洞天仙官，
　　阳明山极玄太元洞天仙官，
　　太白山真德洞天仙官，
　　西山天宝极真洞天仙官，
　　太沩山好生玄上洞天仙官，
　　潜山天柱司玄洞天仙官，
　　鬼谷山太玄司真洞天仙官，
　　武夷山升真元化洞天仙官，
　　玉笥山太秀法乐洞天仙官，
　　华盖山容城太玉洞天仙官，
　　盖竹山长曜宝元洞天仙官。
　　都峤山宝玄洞天仙官，
　　白石山琼秀长真洞天仙官，
　　勾漏山玉阙宝圭洞天仙官，
　　九嶷山朝真太虚洞天仙官，
　　洞阳山洞明隐真洞天仙官，
　　幕阜山洞真太虚洞天仙官，
　　大酉山大酉华妙洞天仙官，
　　金庭山金庭崇妙洞天仙官，
　　麻姑山丹霞洞天仙官，
　　仙都山玄都祈仙洞天仙官，
　　青田山青田大鹤洞天仙官，
　　锺山朱湖太生洞天仙官，
　　良常山良常方会洞天仙官，
　　紫盖山紫玄洞照洞天仙官，
　　天目山太微玄盖洞天仙官，
　　桃源山白马玄光洞天仙官，
　　金华山金华洞元洞天仙官。
　　地肺山福地主仙录君，
　　盖竹山福地主仙录君，
　　石磕山福地主仙录君，
　　东仙山福地主仙录君，
　　西仙山福地主仙录君，
　　南田山福地主仙录君，
　　玉瑠山福地主仙录君，
　　青屿山福地主仙录君，
　　郁木坑福地主仙录君，
　　丹霞洞福地主仙录君，
　　君山福地主仙录君，
　　大若岩福地主仙录君，
　　桂源福地主仙录君，
　　灵墟福地主仙录君，
　　沃州福地主仙录君，
　　天姥岺福地主仙录君，
　　若耶溪福地主仙录君，
　　金庭山福地主仙录君，
　　清远山福地主仙录君，
　　安山福地主仙录君，
　　鹅羊山福地主仙录君，
　　洞真墟福地主仙录君，
　　清玉坛福地主仙录君，
　　光天坛福地主仙录君，
　　洞灵源福地主仙录君，
　　洞宫山福地主仙录君，
　　陶宫山福地主仙录君，
　　三皇井福地主仙录君，
　　栏柯山福地主仙录君，
　　芹溪福地主仙录君，
　　龙虎山福地主仙录君，
　　灵山福地主仙录君，
　　泉源福地主仙录君，
　　金精山福地主仙录君，
　　合皂山福地主仙录君，
　　始丰山福地主仙录君，
　　逍遥山福地主仙录君，
　　东白源福地主仙录君，
　　钵池山福地主仙录君，
　　论山福地主仙录君，
　　毛公坛福地主仙录君，
　　鸡笼山福地主仙录君，
　　桐柏山福地主仙录君，
　　平都山福地主仙录君，
　　绿罗山福地主仙录君，
　　虎溪山福地主仙录君，
　　彰观山福地主仙录君，
　　抱犊山福地主仙录君，
　　大面山福地主仙录君，
　　辰山福地主仙录君，
　　马迹山福地主仙录君，
　　德山福地主仙录君，
　　高溪福地主仙录君，
　　蓝水福地主仙录君，
　　玉峰山福地主仙录君，
　　天柱山福地主仙录君，
　　商谷山福地主仙录君，
　　张公洞福地主仙录君，
　　司马海桥地主仙录君，
　　长白山福地主仙录君，
　　中条山福地主仙录君，
　　菱湖鱼澄洞主仙录君，
　　绵竹山福地主仙录君，
　　泸水福地主仙录君，
　　甘山福地主仙录君，
　　瑰山福地主仙录君，
　　金城山福地主仙录君，
　　云山福地主仙录君，
　　北邙山福地主仙录君，
　　庐山福地主仙录君，
　　东海山福地主仙录君。
　　东方至真神仙一切大圣众，
　　南方至真神仙一切大圣众，
　　西方至真神仙一切大圣众，
　　北方至真神仙一切大圣众，
　　东北方至真神仙一切大圣众，
　　东南方至真神仙一切大圣众，
　　西南方至真神仙一切大圣众，
　　西北方至真神仙一切大圣众，
　　上方至真神仙一切大圣众，
　　下方至真神仙一切大圣众，
　　天妃圣母海岛龙神。
　　乾宫六白神，
　　坎宫一白神，
　　艮宫八白神，
　　震官三碧神，
　　巽宫四绿神，
　　禺官九紫神，
　　坤宫二黑神，
　　兑宫七赤神，
　　中宫五黄神。
　　东方道都大主者，
　　南方道都大主者，
　　西方道都大主者，
　　北方道都大主者，
　　东北道都大主者，
　　东南道都大主者，
　　西南道都大主者，
　　西北道都大主者，
　　上方道都大主者，
　　下方道都大主者。
　　扬州社令神，
　　冀州社令神，
　　荆州社令神，
　　青州社令神，
　　徐州社令神，
　　豫州社令神，
　　雍州社令神，
　　梁州社令神，
　　衮州社令神。
　　灵坛青龙白虎朱雀玄武神君，
　　天门地户人门鬼路神君，
　　灵坛六甲六丁大神，
　　灵坛八卦九宫大神，
　　灵宝八方威神，
　　九凤破秽官君，
　　五帝五龙神君，
　　乾罗嗒那使者，
　　洞罡太玄使者，
　　吞魔食鬼将军，
　　铜头铁面骑吏解秽合干官属，
　　京都城隍之神，
　　天符都天总管金容元帅大帝，
　　地符副帅至圣魔王，
　　五方五炁行瘟使者，
　　和瘟匡阜真人，
　　劝善明觉大师，
　　十二年王大神，
　　十二月将大神，
　　十二日分使者，
　　十二时辰使者，
　　二十四气使者，
　　七十二候神王，
　　行瘟南曹使者，
　　行瘟北院判官，
　　行诸般瘟疫病使者，
　　表药处士持药大神，
　　瘟司诸狱官僚显化一切威灵，
　　道林真觉普济禅师，
　　晋尚书令忠贞卞公之神，
　　南唐刘越王之神，
　　护国嘉济江东崇惠忠佑之神，
　　元卫国忠肃公之神，
　　都督晏元帅平浪侯，
　　国册祀典诸庙之神，
　　司灶之神，
　　中溜之神，
　　司户之神，
　　当境土地正神云厨监斋大神。
　　无上黄箓大斋立成仪卷之五十三竟
　　无上黄箓大斋立成仪卷之五十四
　　神位门
　　右一班
　　玉虚上帝，
　　太微玉帝，
　　少微天帝，
　　太阳炎极朱明上帝，
　　皇极上清金阙帝君，
　　上清金阙梵行崇圣帝君，
　　无上玄老上帝君，
　　混沌太无元高上虚皇帝君。
　　玉清虚无天尊，
　　玉清大悲天尊。
　　玉清后圣琼阙天尊，
　　上元日宫皇极天尊，
　　下元星宫众妙天尊。
　　东方玉宝皇上慈悲救苦天尊，
　　南方玄真万福好生救苦天尊，
　　西方太妙至极平等救苦天尊，
　　北方玄上玉晨大慈救苦天尊，
　　东北方度仙上圣普济救苦天尊，
　　东南方好生度命无量救苦天尊，
　　西南方太灵虚皇普度救苦天尊，
　　西北方无量太华惠化救苦天尊，
　　上方玉虚明皇徧慈救苦天尊，
　　下方真皇洞神广济救苦天尊，
　　灵宝至真明皇道君，
　　天帝君天帝丈人。
　　大罗天帝君，
　　大罗北帝君，
　　大罗玄丘玉帝君，
　　大罗中元尊帝君，
　　大罗九玄帝君。
　　元精波罗摩褥天帝，
　　入色水无量亿罗天帝，
　　玄精正炁首纳净天帝，
　　梵行上清炁首和边净天帝，
　　玄梵玉虚元精罗迦净明天帝，
　　大梵玄元炁离秘心行如天帝，
　　宝梵无色上真炁番罗玄妙天帝，
　　飞梵行真上玄答福德天帝，
　　云梵流精中元近懿际淳天帝，
　　大梵玄清元精答和近际天帝，
　　灵梵上清化灵须陀结爱天帝，
　　行元清玄灵炁须达天帝，
　　无名至极洞微梵宝天帝，
　　空室中天续元伊檀天帝，
　　绿梵自然识梵永和天帝，
　　云梵上行维先阿欲天帝，
　　洞微玄上梵无阿竭含那天帝，
　　极色上行梵泥罗先若夷天帝，
　　上清太素高虚洞耀三元道君，
　　上清上元太素三元君，
　　上清中元紫素三元君，
　　上清下元黄素三元君，
　　上清紫宸天帝，
　　上清紫宸太微天帝，
　　上清紫宸太微九道高上玉晨君，
　　上清太虚上霄飞神中玄黄炁君，
　　上清紫元太微八素三元玄晨君，
　　上清太平金阙帝晨后圣玄元上道君，
　　上清八景老君，
　　太清高虚洞曜三元主大道君。
　　紫虚玉皇先生紫宸道君，
　　紫虚三元紫精道君，
　　紫虚真阳元老玄一道君，
　　紫虚上皇先生紫宸道君，
　　紫虚皇上大帝道君，
　　紫虚皇老上帝道君，
　　紫虚青灵安老玄元道君，
　　紫虚皇清洞真道君，
　　紫虚元灵高上太素道君，
　　紫清玄真九元无上虚皇道君。
　　高清三元玄老虚皇玉晨道君，
　　高清三元晨冲黄境元台虚一道君，
　　高清皇上真老中元道君，
　　高清太极大道元景道君，
　　高清无英中真上玄道君，
　　上清上真玄虚高上虚皇道君。
　　高上虚玄元始丈人，
　　高上九玄四始天王，
　　高上太空九天丈人道君，
　　高上玄虚九天真王道君，
　　高上空洞混化九天元父道君，
　　高上空虚自然九天真母道君，
　　高上玉宝九霄太真丈人道君，
　　高上紫英九霄太真玉道君，
　　高上玉虚太始先生道君。
　　洞清九微太真王东华上相青童道君，
　　上宰西城总真王真君，
　　上保太丹宫南极元君，
　　上傅白山宫太素元君，
　　洞清太元玄都九炁丈人主仙道君，
　　洞清小有玉真主图真王道君，
　　洞清玄洲二十九真仙伯司禁君，
　　青阳府玄会始景老子大道君。
　　高上玉宝元皇道君，
　　高上真宝元皇道君。
　　东极真王扶桑大帝，
　　南极真王丹陵大帝，
　　西极真王素灵大帝，
　　北极真王洞阴大帝。
　　甲子天皇君，
　　甲申地皇君，
　　甲寅人皇君。
　　先天太一元君，
　　无上雌一帝真九光圣母，
　　三天阳魂太一圣母，
　　三素洞阴太微圣母，,
　　九华九杨空洞飞生圣母，
　　太阴神光玄极青帝圣母，
　　元阳九华委夷皓真圣母，
　　梵宝昌阳洞冥玄光圣母，
　　万炁绝俱紫光列纪圣母，
　　九天无量三珠太一元君，
　　九炁素生元妃，
　　大洞回元羽真，
　　灵曜元君，
　　无上混元元君，
　　灵宝巴元君，
　　碧落元君，
　　九天像帝元君，
　　太素三元君，
　　白素元君，
　　黄素元君，'
　　紫素元君，'
　　太极帝妃，:
　　洞玄太真夫人，
　　太微玄清左夫人，
　　南极紫元夫人，
　　中元上真，
　　诸天圣母上真元妃。
　　太清右九天保命天帝君，
　　太清右九天影元天帝君，
　　太清右定形天帝君，
　　太清右无终天帝君，
　　太清右阴阳天帝君，
　　太清惠景天帝君，
　　太清摄正天帝君，
　　太清悟玄天帝君，'
　　太清辽邈天帝君，
　　太清旋行天帝君，
　　太清立功天帝君，
　　太清仙徒无数天帝君，
　　太清八音天帝君，
　　太清大衍天帝君，
　　太情元皇象天帝君，
　　太清无涯天帝君，
　　太清杳冥天帝君，
　　太清等劫仞天帝君，
　　太清端丽天帝君，
　　太清灵真天帝君，
　　太情应感天帝君，
　　太清金刚主天帝君，
　　太清亿劫天帝君，
　　太清轮回天帝君，
　　太清真身天帝君，
　　太清太虚天帝君，
　　太清太源天帝君，
　　太清太开天帝君，
　　太清色空天帝君，
　　太清妙色天帝君，
　　太清归空天帝君，
　　太清琼都天帝君，
　　太清无穷天帝君，
　　太清无形天帝君，
　　太清无影天帝君，
　　太清无边天帝君，
　　太清万变天帝君，
　　太清青真天帝君，
　　太清功果天帝君，
　　太清无际天帝君，
　　太清惠源天帝君，
　　太清圆满天帝君，
　　太清福庆天帝君，
　　太清行道天帝君，
　　太清寂然天帝君，
　　太清澄澄天帝君，
　　太清实想天帝君，
　　太清定志天帝君，
　　太清通碁天帝君，
　　太清散花天帝君，
　　太清消魔天帝君，
　　太清凤城天帝君，
　　太清三洞天帝君，
　　太清玉箓天帝君，
　　太清凝象天帝君，
　　太清瑞应天帝君，
　　太清开劫盘石天帝君，
　　太清三天大赤天帝君，
　　太清庆云天帝君，
　　太清妙觉天帝君，
　　太清变化天帝君，
　　太清储曜常期考校天帝君，
　　太清皎然天帝君，
　　太清升玄天帝君，
　　太清惠明天帝君。
　　东方青灵始老九炁天君，
　　南方丹灵真老三炁天君，
　　西方皓灵皇老七炁天君，
　　北方玄灵元老五炁天君，
　　中央黄灵元老一炁天君，
　　上清琼宫东华玉真青帝君，
　　上清琼宫南极玉真赤帝君，
　　上清琼宫西灵玉真白帝君，
　　上清琼宫北真玉真炁帝君，
　　上清琼宫中黄玉真黄帝君。
　　希微苍帝，
　　中微赤帝，
　　紫微白帝，
　　玄微黑帝，
　　始微上帝，
　　宣微下帝，
　　九微内帝。
　　三天命魔法主，
　　三天大洞法主，
　　九天妙宝法主，
　　三天广霞法主，
　　三天卫圣大君，
　　三天飞骑羽服君，
　　三天神羽通圣君，
　　三天九凤真仙君，
　　三天王皇谱录君，
　　三天玄明神仙君，
　　三天长生大法君，
　　三天高上玄广君，
　　三天无极承天君，
　　三天玄始天七星君，
　　三天高上都督君，
　　三天高上靖魔君，
　　三天高上中法君，
　　三天定阳九数君，
　　三天八素太玄君，
　　九天金室君，
　　九天开劫运化君，
　　九天道化君，
　　九天司禁都仙君，
　　九天玉虚君，
　　上皇先生紫晨君，
　　真阳元老玄一君，
　　上清紫精三素君，
　　皇清洞真君，
　　皇上四老道中君，
　　皇初紫灵元君，
　　青精上真内景君，
　　太初九素金华景元君，
　　天皇上真玉华三元君，
　　虚皇房真晨君，
　　五方五斗斗中中真考校君，
　　金阙上圣太平天帝上景君，
　　上清八皇老君，
　　西华太素玉台辅相九灵真仙。
　　东方玉宝大神，
　　南方玄真大神，
　　西方大妙大神，
　　北方紫阳大神，
　　东北方度化大神，
　　东南方好生大神，
　　西南方明华大神，
　　西北方玄明大神，
　　上方玉虚大神，
　　下方真皇大神。
　　东方无极启灵神王，
　　南方无极华景神王，
　　西方无极育素神王，
　　北方无极元精神王，
　　东北无极定运神王，
　　东南无极开生神王，
　　西南无极成德神王，
　　西北无极玄宝神王，
　　上方无极天枢神王，
　　下方无极地关神王。
　　耀祺灵薮天帝，
　　瑜昉智参天帝，
　　乙罗冲式天帝，
　　景妙尽思天帝，
　　田灵绪成天帝，
　　离真合玄变极天帝，
　　道依显静虚神天帝，
　　历思证理明通天帝，
　　持容庆绪拱化天帝，
　　乐佑思真管熙天帝，
　　鲁咸至中天帝，
　　英齐裕管天帝，
　　栗还玄冲天帝，
　　周极盟真天帝，
　　明洞秘思天帝，
　　康宗扬义超无天帝，
　　敦极洞皇天帝，
　　照志演微天帝，
　　太始昭生天帝，
　　严极静修天帝，
　　直轮浑枢天帝，
　　吉灵化时天帝，
　　温闵成仪天帝，
　　肃圆恭庆天帝，
　　惠祖龙坡天帝，
　　寂无常善天帝，
　　蒙玄灵示天帝，
　　妙度进良天帝，
　　撷景谀真天帝，
　　九真太羽天帝，
　　默和隆度天帝，
　　幽无委玄天帝。
　　东方碧落空歌至真大神，
　　南方碧落空歌至真大神，
　　西方碧落空歌至真大神，
　　北方碧落空歌至真大神，
　　东北方碧落空歌至真大神，
　　东南方碧落空歌至真大神，
　　西南方碧落空歌至真大神，
　　西北方碧落空歌至真大神，
　　上方碧落空歌至真大神，
　　下方碧落空歌至真大神。
　　东方无极玉音神王，
　　南方无极玉音神王，
　　西方无极玉音神王，
　　北方无极玉音神王，
　　东北方无极玉音神王，
　　东南方无极玉音神王，
　　西南方无极玉音神王，
　　西北方无极玉音神王，
　　上方无极玉音神王，
　　下方无极玉音神王。
　　碧梵玄元天帝，
　　碧空臻际天帝，
　　碧罗玄元天帝，
　　碧合澄开天帝，
　　碧颜朱景天帝，
　　碧宏虚旷天帝，
　　碧真洞阳天帝，
　　碧瑶绛宫天帝，
　　碧霞明素天帝，
　　碧无耀洞天帝，
　　碧运始图天帝，
　　碧浩正虚天帝，
　　碧神照智天帝，
　　碧冲紫耀天帝，
　　碧盖梵空天帝，
　　碧洞霞阳天帝，
　　碧华开历天帝，
　　碧梵明遥天帝，
　　碧光寒华天帝，
　　碧液注延天帝，
　　碧丹化炁天帝，
　　碧廓慈明天帝，
　　碧落歌音天帝，
　　碧虚凝阳天帝。
　　东方青帝梁虚生化胎至真大神，
　　南方赤帝仲明宾除秽至真大神，
　　西方白帝翊成豫化胎至真大神，
　　北方黑帝元道明除秽至真大神，
　　东北八景明微君化胎至真大神，
　　东南八景玄灵君除秽至真大神，
　　西南八景真华君化胎至真大神，
　　西北八景灵晖君除秽至真大神，
　　上方八景吟穴君化胎至真大神，
　　下方八景秘形君除秽至真大神。
　　东方无极定生神王，
　　南方无极感化神王，
　　西方无极变胎神王，
　　北方无极断根神王，
　　东北无极易胞神王，
　　东南无极解结神王，
　　西南无极散节神王，
　　西北无极极真神王，
　　上方无极去邪神王，
　　下方无极除秽神王。
　　至真回堂天帝，
　　虚洞普摇天帝，
　　远师崇济天帝，
　　皓景环宗天帝，
　　略无燕神天帝，
　　牛岵兆壶天帝，
　　妙宫蔽无天帝，
　　顾灵定虚天帝，
　　乔繁丽空天帝，
　　持命典仙天帝，
　　元师究申天帝，
　　霸泽回华天帝，
　　太素夷微天帝，
　　序乾标合天帝，
　　道表臻祥天帝，
　　冥转运邦天帝，
　　龙玄胎神天帝，
　　丘定漾气天帝，
　　昭力支罗天帝，
　　孝至冈虞天帝，
　　洞化宝阳天帝，
　　灵绪混甘天帝，
　　救牢拔涂天帝，
　　流曜绛章天帝，
　　耿易火帝天帝，
　　意宝聚真天帝，
　　溉本历孚天帝，
　　河阵肆师天帝，
　　铸精育神天帝，
　　胞命元化净光天帝，
　　芒兟欲度天帝，
　　观竺吉猷天帝。
　　东方青宫救苦大神，
　　南方朱宫明悟大神，
　　西方素灵官玄定大神，
　　北方紫元宫幽感大神，
　　东北酆都宫云营大神，
　　东南九幽宫拔罪大神，
　　西南泉曲宫度生大神，
　　西北天福宫超化大神，
　　上方真都宫灵妙大神，
　　下方玄妙宫寂定大神。
　　东方无极龙威神王，
　　南方无极丹灵神王，
　　西方无极皓华神王，
　　北方无极玄英神王，
　　东北无极炼度神王，
　　东南无极变身神王，
　　西南无极复相神王，
　　西北无极正精神王，
　　上方无极火府神王，
　　下方无极返形神王。
　　基化正宣天帝，
　　由明应玄天帝，
　　极乐枢明天帝，
　　变真九仙天帝，
　　耀灵华运天帝，
　　不骄悲识天帝，
　　佑祺素宝周储天帝，
　　历爽古渑弘思天帝，
　　李檀舜籍天帝，
　　霞洞宴王天帝，
　　剎听化高天帝，
　　封冥录阴天帝，
　　度魂升庆天帝，
　　超对希乐天帝，
　　慈登福果天帝，
　　神校司官领录天帝，
　　应祈胜妙天帝，
　　通化虑仙易真天帝，
　　久世垧畿影化天帝，
　　道户寂然天帝，
　　敏正遥灵师补天帝，
　　玉都萧韩主成天帝，
　　升虚玄变天帝，
　　梵行大无天帝，
　　太微玉华天帝，
　　微觉宗仙天帝，
　　度灵迹真天帝，
　　董正黎辩天帝，
　　阴台总按天帝，
　　岳韶迁证天帝，
　　龙化真惠天帝，
　　女青据文天帝。
　　东方大慈九炁救苦天君，
　　南方大智三炁赦罪天君，
　　西方大明七炁执法天君，
　　北方大惠五炁息苦天君，
　　东北大悲梵炁破狱天君，
　　东南除过梵炁九幽天君，
　　西南大心梵炁拔罪天君，
　　西北大仁梵炁玉匮天君，
　　上方普济一十二炁万福天君，
　　下方不动五炁玄母天君。
　　东方无极道化神王，
　　南方无极度生神王，
　　西方无极坚德神王，
　　北方无极玄照神王，
　　东北无极救苦神王，
　　东南无极拔罪神王，
　　西南无极济苦神王，
　　西北无极赦罪神王，
　　上方无极升度神王，
　　下方无极普惠神王。
　　王余明报天帝，
　　苍灵洞籍天帝，
　　妙极神际天帝，
　　长智通奇天帝，
　　救籍惇和天帝，
　　道明云觊天帝，
　　德育正化天帝，
　　玄灵妙济天帝，
　　虚璲澄廉天帝，
　　彰容克闲天帝，
　　奏须历净天帝，
　　太妙希玄天帝，
　　和迟竟观天帝，
　　深极胜高天帝，
　　鬼枢星映天帝，
　　超气皇度天帝，
　　昭寅澄观天帝，
　　荡拂远想天帝，
　　灵微四极天帝，
　　月广曜虚天帝，
　　昌宜管祖天帝，
　　敕严制魔天帝，
　　紫华庆阳天帝，
　　常悯亟济天帝，
　　征旗辟卢天帝，
　　疆朋拯机天帝，
　　太极允明天帝，
　　擢储烈和天帝，
　　浸微液华天帝，
　　河都曲泉天帝。
　　东方无极道寂大神，
　　南方无极神力大神，
　　西方无极摄精大神，
　　北方无极玄运大神，
　　东北无极尸魔大神，
　　东南无极灵仪大神，
　　西南无极胎灵大神，
　　西北无极机用大神，
　　上方无极化尸大神，
　　下方无极受形大神。
　　东方无极蕴光神王，
　　南方无极开明神王，
　　西方无极大气神王，
　　北方无极子育神王，
　　东北无极感德神王，
　　东南无极变生神王，
　　西南无极道母神王，
　　西北无极元父神王，
　　上方无极生尸神王，
　　下方无极回形神王。
　　利庆昭华天帝，
　　浮舆秉衡天帝，
　　汩沱滟流天帝，
　　少正除皇天帝，
　　角涤聚蚿天帝，
　　记淀莸休天帝，
　　道治区玄天帝，
　　洞幽浚微天帝，
　　锡华紫真天帝，
　　商庐蒇文天帝，
　　壮拔阅芒天帝，
　　报遵阳彭天帝，
　　火藏照沙天帝，
　　黄灵剡涌天帝，
　　谷罗应仙天帝，
　　睹佃幼明天帝，
　　镇混洞香天帝，
　　乾庇邈虚天帝，
　　烈命周隅天帝，
　　誾正雅枢天帝，
　　濯干纥化天帝」
　　□回奉灵天帝，
　　夜河司灵天帝
　　太紫轮真天帝，
　　宝康紫阳天帝，
　　暴映神变天帝，
　　望升持天帝，
　　太始珍辉天帝，
　　朝卫尊景天帝，
　　妙禁霄址天帝，
　　典教历纪天帝，
　　照罪解尸天帝，
　　东方多闻大神，
　　南方多目大神，
　　西方坚住大神，
　　北方定海大神，
　　东北神用大神，
　　东南权化大神，
　　西南道聪大神；
　　西北玄藏大神，
　　上方永生大神，
　　下方息化大神。
　　东方无极情信神王，
　　南方无极明感神王，
　　西方无极坚立神王，
　　北方无极海空神王，
　　东北方无极圣仙神王，
　　东南方无极妙惠神王，
　　西南方无极定常神王，
　　西北方无极证真神王，
　　上方无极元影神王，
　　下方无极不回神王。
　　玉娑平海天帝，
　　乔炎祥备天帝，
　　云砀龙碛天帝，
　　丽性希蒙天帝，
　　镇相流誓天帝，
　　岳樊膏汀天帝，
　　凝仙鹿观天帝，
　　斗补玄司天帝，
　　崿鳞飞机天帝，
　　洞炎赤圭天帝，
　　阳祈正父天帝，
　　金律整灵天帝，
　　乌稷无变天帝，
　　神归合明天帝，
　　太元机省天帝，
　　校录定真天帝，
　　明玄圣皇天帝，
　　曲生司世天帝，
　　总梵极元天帝，
　　玄化典法天帝，
　　华晶庆霄天帝，
　　列星交微天帝，
　　卯化液流天帝，
　　媾玉中华天帝，
　　太极抱爱天帝，
　　丹精朱阙天帝，
　　玄生象帝之君，
　　九华天真皇人，
　　赤明和阳天帝，
　　玄明恭华天帝，
　　曜明宗飘天帝，
　　竺落皇茄天帝，.
　　虚明堂曜天帝，
　　观明端靖天帝，
　　玄明恭庆天帝，
　　太焕极瑶天帝，
　　皓庭霄度天帝，
　　渊通元洞天帝，
　　太文翰宠妙成天帝，
　　太素秀乐禁上天帝，
　　太虚无上常融天帝，
　　太释玉隆腾胜天帝，
　　龙变梵度天帝，
　　太极平育贾奕天帝。
　　帝昊英君，
　　帝尊灵君，
　　帝无怀君，
　　帝临君，
　　帝魁君，
　　帝赫胥君，
　　帝大庭君，
　　帝纲君，
　　太上梵宝元阳君，
　　九天金箓无量寿生神尊君。
　　无上黄箓大斋立成仪卷之五十四竟
　　无上黄箓大斋立成仪卷之五十五
　　神位门
　　右二班
　　黄华素曜元精太阴皇君，
　　火德荧惑执法星君，
　　水德辰星伺晨星君，
　　神首罗建星真君，
　　天乙紫炁道曜星君，
　　太阴素灵洞明大丹元君，
　　太阴洞明青桂黄华元君，
　　太阴郁罗广曜黄素元君，
　　太阴郁罗广曜素通元君，
　　太阴素华洞明太光元妃，
　　黄华石景水母，
　　流光夫人，
　　圆光散辉童子玉女，
　　月宫黄华主宰，
　　太丹荧惑大洞元生太灵运机皇君，
　　南阳炎惑元梵执法延寿司录君，
　　南极太赤皇灵宝魄耀魂君，
　　太辰玄洞元华郁丹君，
　　玄曜玉洞玄乃太枫五仙君，
　　太极大仙元皇君，
　　南极注生大帝，
　　好生司马真君。
　　南斗天府司命真君，
　　南斗天相司录真君，
　　南斗天梁延寿真君，
　　南斗天同益算真君，
　　南斗天枢炼魂真君，
　　南斗天机上生真君。
　　东斗阳度星君，
　　东斗阳昌星君，
　　东斗阳巨星君，
　　东斗阳惠星君，
　　东斗阳广星君，
　　东斗阳辉星君。
　　西斗阴焘星君，
　　西斗阴受星君，
　　西斗阴领星君，
　　西斗阴算星君，
　　西斗阴召星君，
　　西斗阴考星君。
　　中斗大魁星君，
　　中斗大理星君，
　　中斗大籍星君，
　　中斗大训星君，
　　中斗大申星君，
　　中斗大固星君，
　　中斗大济星君。
　　角宿天门星君，
　　亢宿天庭星君，
　　氐宿天府星君，
　　房宿天驷星君，
　　心宿天王星君，
　　尾宿天鸡星君，
　　箕宿天津星君，
　　斗宿天庙星君，
　　牛宿天机星君，
　　女宿天纽星君，
　　虚宿天卿星君，
　　危宿天钱星君，
　　室宿天廪星君，
　　壁宿天市星君，
　　奎宿天捋星君，
　　娄宿天狱星君，
　　胃宿天仓星君，
　　昴宿天目星君，
　　毕宿天耳星君，
　　紫宿天屏星君，
　　参宿天水星君，
　　井宿天泉星君，
　　鬼宿天匮星君，
　　柳宿天厨星君，
　　星宿天库星君，
　　张宿天秤星君，
　　翼宿天都星君，
　　轸宿天阶星君，
　　日月星宿真人，
　　日月星宿玉童。
　　太皡伏羲氏，
　　百谷祖主炎帝神农氏，
　　黄帝轩辕氏，
　　帝金天氏，
　　帝高阳氏，
　　帝高辛氏，
　　帝陶唐氏，
　　帝有虞氏，
　　九地祖主后稷元真，
　　夏禹王，
　　商汤王，
　　周文王，
　　周武王，
　　周公大圣，
　　皇夔稷契伊傅召公诸大仙贤，
　　先圣大成至圣文宣王，
　　亚圣十哲诸大仙贤，
　　历代帝王圣贤。
　　大社之神，
　　大稷之神，
　　天蓬苍天上帝，
　　天猷丹天上帝，
　　翊圣皓天上帝，
　　佑圣玄天上帝。
　　洞玄左真上帝，
　　洞玄右真上帝，
　　洞玄左真上相，
　　洞玄右真上相，
　　洞玄紫府道纪，
　　洞玄玄都太卿，
　　洞玄紫府上相，
　　洞玄玄都上相，
　　洞玄左真上卿，
　　洞玄右真上卿，
　　洞玄玉虚侍郎，
　　洞玄紫微大夫，
　　洞玄紫微太监，
　　洞玄紫微真令，
　　洞玄极仙正都护，
　　洞玄玉宸大丞，
　　洞玄玄都大丞，
　　洞微宫总仙都司君。
　　太极典经中台侍郎，
　　太极金阙侍郎，
　　太极太阳炎精上相，
　　太极虚无炎上三炁辅宰，
　　太极玄洲九仙伯，
　　太极上卿广玄真人，
　　太极上玄虚素卿，
　　太极法师高上紫虚真人，
　　太极上仙九灵大夫，
　　太极左元大夫，
　　太极中候君，
　　太极中台左大夫，
　　太极中台左都尉，
　　太极左都司禁，
　　太极右上司仙郎，
　　太极左仙公万华先生，
　　太极右仙公玄洲玉晨先生，
　　三清上境自然大仙天真皇人，
　　太慈大悲救苦真人，
　　太慈大悲大慧真人，
　　大慈普济真人，
　　大慈普度真人，
　　上清左玄真人，
　　上清右玄真人，
　　三洞宝经九等法箓上圣高#1，
　　东方华林境界静境真人，
　　南方梵天境界真老真人，
　　西方金光境界法宝真人，
　　玉清右明房紫霞保生真人，
　　玉清右中和真人，
　　玉清右运炁真会真人，
　　上元左真玄会真人，
　　上元中真隆会真人，
　　上元右真昌会真人，
　　云宫太真寒林大师。
　　玉清东南方九玄延辅真人，
　　玉清素天秘藏真人，
　　玉清总仙九玄延辅真人，
　　玉清南方无上丹房真人，
　　玉清无上绛阙真人，
　　玉清九天护法真人，
　　玉清普光绛阙真人，
　　玉清大智力真人，
　　玉清西方元始三台真人，
　　玉清元始初劫延生真人，
　　玉清元始冲寂养育真人，
　　玉清洞幽太霞护命真人，
　　玉清北方大罗太玄真人，
　　玉清大罗妙行真人，
　　玉清大罗梵天真人，
　　玉清大成应玄真人，
　　玉清执符赦罪真人，
　　玉清开光破狱真人，
　　北方真定境界救苦真人，
　　东北长乐境界妙音真人，
　　东南碧霞境界真定真人，
　　西南曜真境界琼光真人，
　　西北妙道境界济苦真人，
　　上方玄都境界妙行真人，
　　下方水运境界太极真人，
　　十方救苦童子诸妙善神。
　　玉清右玄真人，
　　玉清右独觉真人，
　　玉清右大惠真人，
　　玉清右无极真人，
　　玉清右受事真人，
　　玉清右总仙法师，
　　玉清右妙行真人，
　　玉清右太素真人，
　　玉清右静度真人，
　　玉清右入玄真人，
　　玉清右静梵真人，
　　玉清右空寂真人，
　　玉清右法印真人，
　　玉清右炼化真人，
　　玉清右广通真人，
　　玉清右西华真人，
　　玉清右台通玄真人，
　　玉清灭罪济苦真人，
　　玉清上方青华玉宫真人，
　　玉清紫微金阙真人，
　　玉清太华真人。
　　上清太微玄极太一真人，
　　上清太微紫晨宝华真人，
　　上清太微安宝清华真人，
　　上清太微始老大司命真人，
　　上清太微景阳万福真人，
　　上清太微洞真明德真人，
　　上清太微三景太虚真人，
　　上清太微丹灵素德真人，
　　上清太微琼华白元真人，
　　上清太微西华道德真人，
　　上清太微紫霞元阳真人，
　　上清太微紫极大智真人。
　　上清右太玄真人，
　　上清右大明真人，
　　上清右传教真人，
　　上清右辅教真人，
　　上清右诸天受事真人，
　　上清右玄阙真人，
　　上清右天觉真人，'
　　上清右玉室真人，
　　上清右月精真人，
　　上清右玄真人，
　　上清右佐辅真人。
　　太清右玄真人，
　　太清右洞虚真人，
　　太清右南华真人，
　　太清右抱朴真人，
　　波罗尼密不骄乐天左大势力真人。
　　左通玄万变真人，
　　左法桥大智真人，
　　左丞仙惠明真人，
　　左无上大觉真人，
　　左元皇圣真人，
　　左五天立天真人，
　　左功侔力真人，
　　左造化应真人，
　　左仙驾空真人，
　　左昆仑王真人，
　　左灵慈普真人，
　　左纯行都仙真人，
　　左五天极果真人，
　　右万行功圆真人，
　　右三千功行真人，
　　右救生度死真人，
　　右五天传经真人，
　　右救世业真人，
　　右传经纬真人，
　　右天帝朝真人，
　　右总师真人，
　　右三洞经真人，
　　右监生真人，
　　洞元化应声天左领仙真人，
　　左六天司禁真人，
　　左飞云绿軿真人，
　　左金巾耀真人，
　　左诸天校量真人，
　　左归命信真人，
　　左成道真人，
　　左哀愍业真人，
　　左秘旨妙真人，
　　左云衢径真人，
　　右萧然真人，
　　右统玄真人，
　　右搏扶真人，
　　右形观真人，
　　右凤麟真人，
　　右飞霄真人，
　　右智觉真人，
　　右元始生真人，
　　右静节真人，
　　右灵谷真人，
　　右丹陵真人，
　　右观号真人，
　　右道炁足真人，
　　高虚清明天右冥寂真人，
　　左混成真人，
　　左真元真人，
　　左上元真人，
　　左崇元真人，
　　左仪范真人，
　　左翊卫真人，
　　左端静真人，
　　左海业真人，
　　左凝素真人，
　　左明辉真人，
　　左无上敬真人，
　　右五纬真人，
　　右宝临真人，
　　右云路真人，
　　右仙卿真人，
　　右云御真人，
　　右肃光真人，
　　右元符真人，
　　右仙宗真人，
　　右精进真人，
　　右妙理真人，
　　右端节真人，
　　右洪源真人，
　　青帝护魂君，
　　白帝侍魄君，
　　赤帝养炁君，
　　黑帝通血君，
　　黄帝中主君。
　　东方无极无量品至真天神，
　　东方无极飞天神王长生大圣无量度人君，
　　东方宝光童子，
　　东方飞天使者玉女灵仙官属，
　　南方无极无量品至真大神，
　　南方无极飞天神王长生大圣无量度人君，
　　南方金光童子，
　　南方飞天使者玉女灵仙官属，
　　西方无极无量品至真大神，
　　西方无极飞天神王长生大圣无量度人君，
　　西方真定童子，
　　西方飞天使者玉女灵仙官属，
　　北方无极无量品至至大神，
　　北方无极飞天神王长生大圣无量度人君，
　　北方开光童子，
　　北方飞天使者玉女灵仙官属，
　　东北无极无量品至真大神，
　　东北无极飞天神王长生大圣无量度人君，
　　东北惠日童子，
　　东北飞天使者玉女灵仙官属，
　　东南无极无量品至真大神，
　　东南无极飞天神王长生大圣无量度人君，
　　东南仙卿童子，
　　东南飞天使者玉女灵仙官属，
　　西南无极无量品至真大神，
　　西南无极飞天神王长生大圣无量度人君，
　　西南紫虚童子，
　　西南飞天使者玉女灵仙官属，
　　西北无极无量品至真大神，
　　西北无极飞天神王长生大圣无量度人君，
　　西北上智童子，
　　西北飞天使者玉女灵仙官属，
　　上方无极无量品至真大神，
　　上方无极飞天神王长生大圣无量度人君，
　　上方玉山童子，
　　上方飞天使者玉女灵仙官属，
　　下方无极无量品至真大神，
　　下方无极飞天神王长生大圣无量度人君，
　　下方法幢童子，
　　下方飞天使者玉女灵仙官属。
　　无色界大魔王，
　　色界大魔王，
　　欲界大魔王，
　　青天大魔王，
　　赤天大魔王，
　　白天大魔王，
　　黑天大魔王，
　　黄天大魔王。
　　诸天天师，
　　诸天真人，
　　诸天上仙，
　　诸天神王，
　　诸天龙王，
　　诸天梵王。
　　侍经玉郎，
　　典经玉郎，
　　卫经玉郎，
　　侍经仙官，
　　典经仙官，
　　卫经仙官，
　　皈经崇旨大神。
　　拔赎五苦大理真君，
　　解释九幽碧空真君，
　　超生三界绛霄真君，
　　飞步万丈丹汉真君，
　　九天丈人储福定命真君，
　　九天司命保生真君，
　　九天司禄真君，
　　九天司马真君，
　　九天玄女斩邪大仙，
　　九天开化主宰文昌梓潼帝君，
　　九天玉辅上宰真君，
　　九天四协侍宸真君，
　　九天延寿真君，
　　九天益算真君，
　　九天度厄真君，
　　九天好生韩君丈人，
　　九天度人不死真君，
　　九天保命真君，
　　九天定命真君，
　　九天定禄真君，
　　九天万福真君，
　　九天散祸真君，
　　九天消灾真君，
　　九天掌籍真君，
　　九天掌算真君，
　　九天注生真君，
　　九天注禄真君，
　　九天运炁真君，
　　九天定贵真君，
　　九天建生真君，
　　九天续命真君，
　　九天生神真君，
　　九天韩司主录君，
　　九天注生仙卿王真君，
　　九天考校仙卿郭真君，
　　九天监生大神，
　　九天卫房圣母，
　　九天延生大神，
　　九天执箓把籍君，
　　九天司命太元妙道冲虚圣佑真应真君，
　　定录右禁至道冲静德佑妙应真君，
　　三官保命微妙冲慧仁佑神应真君，
　　九天掌女青律官，
　　九天司天曹仙官，
　　九天阳官曹仙官，
　　九天司禄曹仙官，
　　九天司命曹仙官，
　　九天阴官曹仙官，
　　九天司罚曹仙官，
　　九天掌功德曹仙官。
　　南宫九华真人，
　　八门开度真人，
　　上元道化唐真君，
　　中元护正葛真君，
　　下元定志周真君。
　　太玄曹灵官，
　　太微曹灵官，
　　都正曹灵官，
　　正一曹灵官，
　　玄一曹灵官，
　　太崇曹灵官，
　　灵集曹灵官，
　　母虚曹灵官，
　　女青曹灵官，
　　三水曹灵官，
　　司录曹灵官，
　　清叙曹灵官，
　　立正曹灵官，
　　中都曹灵官，
　　司非曹灵官，
　　司奸曹灵官，
　　统捕曹灵官，
　　统录曹灵官，
　　监考曹灵官，
　　监司曹灵官，
　　典考曹灵官，
　　司官曹灵官，
　　玄天曹灵官，
　　太玄曹灵官，
　　都司曹灵官，
　　都事曹灵官，
　　直使曹灵官，
　　都典曹灵官。
　　暨下太阳火官，
　　暨下太元阴官，
　　暨下太阴水官，
　　暨下主左契官，
　　暨下主右契官。
　　灵宝领仙官属监斋诸君吏，
　　六甲官将，
　　六旬玉女，
　　社稷将吏，
　　三五功曹左右官使者，
　　左右龙虎君，
　　左右侍香金童传言玉女，
　　五帝直符直日香官，
　　无上三天执法开化阴阳功曹，
　　度道消灾解厄官吏，
　　二十四治建节监功大将军，
　　四部监功谒者仙灵直使，
　　太上素车白马大将军，
　　正一访曹，
　　治病功曹，
　　促炁功曹，
　　左官使者飞骑吏，
　　章部诸君吏等官。
　　南昌上宫受炼司真宰官属，
　　南昌下宫受炼司主宰官属，
　　南陵枢府真宰官属，
　　朱陵火府真宰官属，
　　灵宝大法司真宰官属，
　　上情黄箓院真宰官属，
　　东极善政院真宰官属，
　　北魁玄范府真宰官属，
　　神虎摄召局真宰官属，
　　上清天医院真宰官属，
　　聚魂五总府真宰官属，
　　灵宝元皇降真青华符使，
　　灵宝玉虚召灵紫英符使，
　　青宫通灵变化九龙部总夏符使，
　　青宫第一烈火开天龙神张符使，
　　青宫第二奔云破地龙神黄符使，
　　青宫第三烜赫晃光龙神贺符使，
　　青宫第四卷水吼电龙神畲符使，
　　青宫第五掣电流光龙神邵符使，
　　青宫第六金精洞慧龙神高符使，
　　青宫第七撼山捷疾龙神路符使，
　　青宫第八救苦大威龙神王符使，
　　青宫第九普度灵济龙神贺符使，
　　灵宝追魂朗灵张将军，
　　紫微天金光大将杨将军，
　　玉清辅弼杜将军，
　　神霄捷疾大将军，
　　上清天枢院追魂成童子，
　　玉清丹天主火赵将军，
　　炎光三炁万明大神，
　　八冲使者流火大神，
　　冲和真人九光童子，
　　附黑鼎茂纲领众真，
　　朱陵流光炎赫金庭拱卫万
　　掌火冶炼魂萧符使，
　　火府直应引魂宝大将，
　　火铃将军火铃童子，
　　荧惑使者丙丁将军丙丁大神。
　　聚魂张符使，
　　追魂李符使，
　　摄魂张符使，
　　拘魂邓符使，
　　监魂贺符使，
　　报应童子侍魂童子火炼一行官吏。
　　玉清玄天主水王将军，
　　皓灵玉回总章万光大神，
　　十华玉女，
　　星华耀明万真，
　　黄华石景水母，
　　天河金星，
　　三元七伺功曹，
　　碧庭翠沼神龙天渊翊卫等神，
　　掌水池炼魂袁符使，
　　水池直旛引魂孙大将，
　　东井玉女黄华玉女，
　　太素真人水炼一行官吏。
　　天道姬功曹，
　　地道邵功曹，
　　仙道郑功曹，
　　神道潘功曹，
　　人道郭功曹，
　　鬼道安功曹，
　　业道江功曹，
　　天医治病成功曹，
　　续头姚功曹，
　　续骨江功曹，
　　续形陆功曹，
　　续炁史功曹，
　　续血彭功曹，
　　续命轩辕功曹，
　　起死风功曹，
　　定命魏功曹，
　　合形卓功曹，
　　聚形庄功曹，
　　聚神冉功曹，
　　天医符医炁医诸君吏，
　　分形博士，.
　　化形将军，
　　尚药童子，
　　砭石小吏，
　　生脉仙吏。
　　脑神泥丸赤文混洞君，
　　左目神通光玄真君，
　　右目神晨婴阴精君，
　　舌神腾阳正生君，
　　心神玄珠玄玄君，
　　肝神青帝孟光君，
　　脾神紫庭延年君，
　　肺神皓洞季成君，
　　胞神元常秋夫君，
　　肾神大渊求都君，
　　阴神续命百强君，
　　胎神含生寅和君，
　　结神九华彦遐君，
　　节神杳浩空猷君，
　　血神中幽良弼君，
　　精神元徐祝弼君，
　　炁神无英毳弼君，
　　神神天生灵父君，
　　命神中正幽田君。
　　十方龙威大神，
　　丹灵大神，
　　皓华大神，
　　玄英大神，
　　炼度大神，
　　变身大神，
　　复相大神，
　　正精大神，.
　　火符大神，
　　返形大神，
　　度魂大神，
　　化生大神。
　　混元一炁六元运阳化阴杨将军从官叶符使，
　　混元二炁七变混景丁将军从官张符使，
　　混元三炁八回含元丁将军从官章符使，
　　混元四炁九光会灵陈将军从官张符使，
　　混元五炁十合阴阳王将军从官王符使，
　　混元六炁十一变灵张将军从官颜符使，
　　混元七炁十二化元李将军从官陈符使，
　　混元八炁十三阳光申将军从官潘符使，
　　混元九炁十四运度周将军从官刘符使，
　　混元十炁十五成阴张将军从官顾符使，
　　混元十一炁十六三景混成王将军从官梁符使，
　　混元十二炁十七阴阳合灵郑将军从官盛符使。
　　青帝直符区使者，
　　赤帝直符祝使者，
　　白帝直符蓐使者，
　　黑帝直符尹使者，
　　黄帝直符王使者。
　　甲子化灵合形谭将军，
　　甲戍紫灵养形张将军，
　　甲申上灵录形富将军，
　　甲午丹灵分形孙将军，
　　甲辰度灵成形田将军，
　　甲寅运灵变形蒋将军，
　　太极丹阳洞明陶符使，
　　紫霄一阳飞元聚灵杨使者，
　　景霄二阳飞精聚灵王使者，
　　青霄三阳飞云聚灵张使者，
　　碧霄四阳飞魂聚灵富使者，
　　神霄五阳飞魄聚灵丁使者，
　　玉霄六阳飞魂聚灵陈使者，
　　琅霄七阳直仙聚灵时使者，
　　太霄八阳直真聚灵黄使者，
　　丹霄九阳直灵聚灵路使者。
　　无上黄箓大斋立成仪卷之五十五竟
　　#1疑缺『真』。
　　无上黄箓大斋立成仪卷之五十六
　　神位门
　　右三班
　　疾除罪簿司唐灵官，
　　断地逮役司刘灵官，
　　度上南宫司黄灵官，
　　飞度五户司彭灵官，
　　受炼更生司范灵官，
　　仙化成人司张灵官，
　　过度三界司徐灵官，
　　飞升太空司虞灵官，
　　普度无穷司潘灵官。
　　丁卯存神归真徐将军，
　　丁丑集神变真黄将军，
　　丁亥明神通真刘将军，
　　丁酉超神洞真陈将军，
　　丁未分神守真郑将军，
　　丁巳变神成真孙将军。
　　甲子金光邓金童，
　　甲戌玄光凌金童，
　　甲申灵光陈金童，
　　甲午丹光吴金童，
　　甲辰紫光苏金童，
　　甲寅青光杨金童，
　　丁卯青元杨金童，
　　丁丑宝元洪金童，
　　丁亥紫元丁金童，
　　丁酉素元傅金童，
　　丁未上元叶金童，
　　丁巳丹元章金童。
　　甲子金华华玉女，
　　甲戌黄华神玉女，
　　甲申景华真玉女，
　　甲午丹华灵玉女，
　　甲辰秀华欢玉女，
　　甲寅太华启玉女，
　　丁卯青灵须玉女，
　　丁丑紫灵兰玉女，
　　丁亥金灵兴玉女，
　　丁酉素灵鲍玉女，
　　丁未上灵淳玉女，
　　丁巳丹灵龙玉女。
　　八门开度符使，
　　火府引魂度桥孟符使，
　　九斗阳芒流金火铃大将军，
　　玄都菱龙驿吏，
　　地府赍简童子，
　　玄都金龙驿吏，
　　火府赍简童子，
　　六甲持符开道使者，
　　玉箓招真致灵符使，
　　玉箓飞空捷疾符使，
　　无义断恩摄精收魂王大神，
　　正精火目招炁聚灵陆大神，
　　震雷鼓日徐大神，
　　全形复体直性梗灵净触李大神，
　　威灵应感眷义全形洗浣周大神，
　　解冤释结生精制魄全形复体胡大神，
　　生形致影长精复体冯大神。
　　玉箓引魂胡符使，
　　兴生府丙寅啸虎食秽好生王将军，
　　独隶府戊寅役虎荡秽回生燕将军，
　　可韩府庚寅驱虎破秽兴生赵将军，
　　功都府壬寅放虎除秽主生乐将军，
　　切角府甲寅聚虎清秽超生彭将军。
　　东方五龙破秽神兵，
　　南方九龙破秽神兵，
　　西方仙都驺虞破秽神兵，
　　北方天河荡秽神兵，
　　中央神府前锋不分净秽神兵。
　　铜蛇铁犬黄彪饿虎大神，
　　黄阙神君紫户大神，
　　流光玉女宝室真人，
　　三十六真二十四神，
　　狼吏虎贲万二千神，
　　主产姚功曹，
　　分胎葛功曹，
　　聚胎何功曹，
　　六甲旃檀冯大神，
　　催生保产高天丁，
　　完形诸大符使，
　　十方救苦符使，
　　解冤释结符使，
　　太玄摄召左神乌神君，
　　太玄摄召右神涂神君，
　　上清龙天飞元摄魂徐符使，
　　神虎阳神大圣何元帅，
　　神虎阴神大圣乔元帅，
　　三部魏侯张使者，
　　七真蒋玉女，
　　龟台素握濮玉女，
　　鲁桓刘三将军，
　　缩地脉大将军，
　　地道功曹通幽使者，
　　金光杜元帅，
　　三元焦朱唐使者，
　　阴雷山洞海邦宋将军，
　　牛齐二大将，
　　赵孟吴三使者，
　　金虎镇坛阴阳二坛铁迹彰光阴遁诸大将军，
　　追魂摄魄取魂监魂摄魂召魂使者，
　　神虎功曹，
　　沙坛八局神将，
　　诸阶炼度法中官将吏兵。
　　后土第一垒色润地土皇君，
　　后土第二垒刚色地土皇君，
　　后土第三垒石脂色地土皇君，
　　后土第四垒润泽色地土皇君，
　　后土第五垒金粟泽色地土皇君，
　　后土第六垒金刚铁泽色地土皇君，
　　后土第七垒水制泽色地土皇君，
　　后土第八垒大风泽色地土皇君，
　　后土第九垒洞渊无色纲维地土皇君。
　　九天三十六洞仙王官属，
　　高皇九土四司五帝十二仙君，
　　东九夷君，
　　南八蛮君，
　　西六戎君，
　　北五狄君，
　　中三秦君。
　　青帝庆寿功曹，
　　赤帝注生功曹，
　　白帝纪善功曹，
　　黑帝元本功曹，
　　黄帝理中功曹，
　　九土九宫真人神仙官属，
　　土伯黄元戊已大神，
　　十二狩士九牛将军土司官属。
　　水府扶桑丹林大帝，
　　水府玄溟大帝，
　　水府龟台大帝，
　　水府旸谷神王，
　　水府昧谷神王，
　　蓬莱都水监仙官，
　　三元水府真君，
　　水府雷司上圣，
　　五雷使者水伯雨师，
　　洞渊玄元大君，
　　水府元君丈人，
　　水府侯伯掾吏。
　　青华修吉龙王，
　　长生多喜龙王，
　　长生华流龙王，
　　素云甘思龙王，
　　素云喜照龙王，
　　太阴波流龙王，
　　太阴思度龙王，
　　高皇宫腔龙王。
　　东方青帝行雨龙王，
　　南方赤帝行雨龙王，
　　西方白帝行雨龙王，
　　北方黑帝行雨龙王，
　　中央黄帝行雨龙王，
　　当年直令行雨龙王，
　　当季直令行雨龙王。
　　洞渊诸部龙王，
　　东海渊圣龙王，
　　南海洪圣龙王，
　　西海通圣龙王，
　　北海冲圣龙王，
　　江渎之神，
　　河渎之神，
　　淮渍之神，
　　济渍之神。
　　浙江水帝龙王，
　　吴江水帝龙王，
　　楚江水帝龙王．,
　　荆江水帝龙王，
　　杨子江水帝龙王，
　　湘江水帝龙王，
　　松江水帝龙王，
　　五川南江水帝龙王，
　　汉江水帝龙王。
　　泾河龙君，
　　渭河龙君，
　　灞河龙君，
　　浐河龙君，
　　澧河龙君，
　　浩河龙君，
　　涝河龙君，
　　杰河龙君，
　　黄河龙君，
　　洛河龙君，
　　淮河龙君。
　　马当山上水府之神，
　　采石山中水府之神，
　　金山下水府之神，
　　五云溪真之神，
　　武陵溪真之神，
　　苎罗溪真之神，
　　桐柏溪真之神，
　　昆仑溪真之神，
　　岷山溪真之神，
　　嶓冢溪真之神，
　　沔池溪真之神，
　　清远溪真之神，
　　涤溪溪真之神，
　　浣沙溪真之神，
　　巫峡溪真之神。
　　太湖水神，
　　青草湖水神，
　　洞庭湖水神，
　　丹阳湖水神，
　　彭蠡湖水神，
　　西湖水神，
　　九海北玄君，
　　四洲九谷君，
　　河侯神，
　　河伯神，
　　河掾神，
　　石源水母，
　　蓬莱都水使者，
　　旸谷官主宰仙官。
　　青华宫左府主宰仙官，
　　青华宫右府主宰仙官，
　　青华宫朔单府主宰仙官，
　　青华宫清泠府主宰仙官，
　　青华宫行曹府主宰仙官，
　　青华宫南水府主宰仙官，
　　青华宫左府注生主宰仙官，
　　青华官右府注死主宰仙官，
　　青华宫中府主罪主考主宰仙官，'
　　泉源宫主执主宰仙官，
　　泉源官左府注生主宰仙官，
　　泉源宫右府注死主宰仙官，
　　泉源宫中府主罪主考仙官。
　　洞渊八部禁兵，
　　洞渊大明使者，
　　洞渊监神禁兵，
　　洞渊中天使者，
　　洞渊五神大将军，
　　水神冯夷君，
　　波神子胥君，
　　海中玉女，
　　湖中玉女，
　　溟泠大神，
　　大阜江龙神，
　　清泠大神，
　　顺济龙王，
　　海源侯，
　　禁元中郎将，
　　海岛显化龙神，
　　□江显化庙貌龙神，
　　山川溪源潭洞行雨英烈水雷龙雷诸神，
　　水界主执一切威灵，
　　中界直符使者。
　　东岳太灵苍光青帝真君，
　　南岳度华紫光赤帝真君，
　　西岳素光曜魄大明白帝真君，
　　北岳郁微洞渊无极黑帝真君，
　　中岳黄元太光含真黄帝真君，
　　五岳丈人，
　　五岳总领真君，
　　海上广桑山主宰太极上真，
　　五岳司命右弼桐柏王真君。
　　五岳飞仙真人神仙灵官，
　　东岳泰山之神，
　　南岳衡山之神，
　　西岳华山之神，
　　北岳恒山之神，
　　中岳嵩山之神，
　　东岳佐命括苍山真君，
　　东岳佐命罗浮山真君，
　　南岳储副霍山真君，
　　南岳储副潜山真君，
　　西岳佐命女几山真君，
　　西岳佐命地肺山真君，
　　北岳佐命河蓬山真君，
　　北岳佐命抱犊山真君，
　　中岳佐命少室山真君，
　　东岳上殿太子威雄炳灵仁惠王，
　　齐天昭惠灵显清源真君，
　　蒿里相公，
　　北门侍郎，
　　掠剩增祸相公，
　　天曹府君，
　　地府判君，
　　两宫太子，
　　泰山门下裴薛凌屈黄五大尚书。
　　岳府第一司主管诸司会押案判官，
　　岳府第二司主管天下生死案判官，
　　岳府第三司主管生死勾押摧勘案判官，
　　岳府第四司主管天下斋僧道案判官，
　　岳府第五司主管天下修功德案判官，
　　岳府第六司主管天下看经案判官，
　　岳府第七司主管天下三长月斋案判官，
　　岳府第八司主管天下取人案判官，
　　岳府第九司主管天下注生贵贱案判官，
　　岳府第十司主管天下勾生死案判官，
　　岳府第十一司主管天下掠剩财物案判官，
　　岳府第十二司主管天下增延福寿案判官，
　　岳府第十三司主管天下官职案判官，
　　岳府第十四司主管天下曹吏案判官，
　　岳府第十五司主管天下词状案判官，
　　岳府第十六司主管天下勾追罪人照证案判官，
　　岳府第十七司主管天下行瘟疫案判官，
　　岳府第十八司主管天下宿业疾病案判官，
　　岳府第十九司主管天下山林鬼神案判官，
　　岳府第二十司主管天下水府案判官，
　　岳府第二十一司主管天下畜生案判官，
　　岳府第二十二司主管天下飞禽案判官，
　　岳府第二十三司主管天下提点地狱案判官，
　　岳府第二十四司主管天下一十五种善案判官，
　　岳府第二十五司主管天下一十五种恶死案判官，
　　岳府第二十六司主管天下无主孤魂案判官，
　　岳府第二十七司主管天下行雨地分案判官，
　　岳府第二十八司主管天下风伯案判官，
　　岳府第二十九司主管天下平等案判官，
　　岳府第三十司主管天下不欺昧案判官，
　　岳府第三十一司主管天下僧道案判官，
　　岳府第三十二司主管天下城隍案判官，
　　岳府第三十三司主管天下贼盗案判官，
　　岳府第三十四司主管天下山鬼案判官，
　　岳府第三十五司主管天下土地案判官，
　　岳府第三十六司主管天下精怪案判官，
　　岳府第三十七司主管天下魍魉案判官，
　　岳府第三十八司主管天下门神案判官，
　　岳府第三十九司主管天下枉死案判官，
　　岳府第四十司主管天下索命案判官，
　　岳府第四十一司主管天下推勘案判官，
　　岳府第四十二司主管天下行污案判官，
　　岳府第四十三司主管天下放生案判官，
　　岳府第四十四司主管天下杀生案判官，
　　岳府第四十五司主管天下施药案判官，
　　岳府第四十六司主管天下善簿案判官，
　　岳府第四十七司主管天下恶簿案判官，
　　岳府第四十八司主管天下忠孝案判官，
　　岳府第四十九司主管天下奸逆案判官，
　　岳府第五十司主管天下所生贵贱案判官，
　　岳府第五十一司主管天下注福案判官，
　　岳府第五十二司主管天下胎生案判官，
　　岳府第五十三司主管天下卵生案判官，
　　岳府第五十四司主管天下湿生案判官，
　　岳府第五十五司主管天下化生案判官，
　　岳府第五十六司主管天下水族案判官，
　　岳府第五十七司主管天下堕胎案判官，
　　岳府第五十八司主管天下阴谋行奸案判官，
　　岳府第五十九司主管天下长寿案判官，
　　岳府第六十司主管天下促寿案判官，
　　岳府第六十一司主管天下催生案判官，
　　岳府第六十二司主管天下行黄病案判官，
　　岳府第六十三司主管天下行毒药案判官，
　　岳府第六十四司主管天下积财案判官，
　　岳府第六十五司主管天下还魂案判官，
　　岳府第六十六司主管天下速报案判官，
　　岳府第六十七司主管天下子孙案判官，
　　岳府第六十八司主管天下分引路案判官，
　　岳府第六十九司主管天下正直案判官，
　　岳府第七十司主管天下磨勘案判官，
　　岳府第七十一司主管天下苦楚案判官，
　　岳府第七十二司主管天下悯众案判官，
　　岳府第七十三司主管天下都察案判官，
　　岳府第七十四司主管天下举意案判官，
　　岳府第七十五司主管天下速报司崇宁真君，
　　泰山诸狱考鬼灵官。
　　地祇主帅王元帅，
　　地祇副帅张元帅，
　　地祇李刘杨张岳韦六大太保，
　　听声张郎君小亭侯，
　　五岳诸司帅将兵马。
　　阳平治仙官，
　　秦中治仙官，
　　北平治仙官，
　　后城治仙官，
　　鹿堂治仙官，
　　真多治仙官，
　　本竹治仙官，
　　公慕治仙官，
　　鹤鸣治仙官，
　　昌利治仙官，
　　蒙秦治仙官，
　　平冈治仙官，
　　漓沅治仙官，
　　隶上治仙官，
　　平盖治仙官，
　　主簿治仙官，
　　葛瑰治仙官，
　　涌泉治仙官，
　　云台活仙官，
　　玉局治仙官，
　　庚除治仙官，
　　稠粳治仙官，
　　浕口治仙官，
　　北邙治仙官，
　　冈氐治仙官，
　　轸山治仙官，
　　白石治仙官，
　　锺茂治仙官。
　　绵竹靖庐仙官，
　　紫盖靖庐仙官，
　　泸水靖庐仙官，
　　丹陵靖庐仙官，
　　守真靖庐仙官，
　　灵净靖庐仙官，
　　送仙靖庐仙官，
　　契静靖庐仙官，
　　凌虚靖庐仙官，
　　凤凰靖庐仙官，
　　子真靖庐仙官，
　　真性靖庐仙官，
　　契真靖庐仙官，
　　启元靖庐仙官，
　　幽谷靖庐仙官，
　　君平靖庐仙官，
　　斗仙靖庐仙官，
　　光天靖庐仙官，
　　腾空靖庐仙官，
　　昭德靖庐仙官，
　　寻真靖庐仙官，
　　得一靖庐仙官，
　　启灵靖庐仙官，
　　宗华靖庐仙官，
　　朝真靖庐仙官，
　　黄堂靖庐仙官，
　　迎真靖庐仙官，
　　昭阳靖庐仙官，
　　紫虚靖庐仙官，
　　启圣靖庐仙官，
　　凤台靖庐仙官，
　　东华靖庐仙官，
　　祈山靖庐仙官，
　　元阳靖庐仙官，
　　东蒙靖庐仙官，
　　正阳靖庐仙官。
　　下界直符使者，
　　年直传奏功曹，
　　月直传奏功曹，
　　日直传奏功曹，
　　时直传奏功曹。
　　太岁直令至德尊神，
　　太岁下六十甲子诸官君，
　　太岁一伯二十位七十二禁忌神祇。
　　东方甲乙寅卯木神，
　　南方丙丁巳午火神，
　　西方庚辛申酉金神，
　　北方壬癸亥子水神，
　　中央戊己辰戌丑未土神。
　　东方土公土母神，
　　南方土公土母神，
　　西方土公土母神，
　　北方土公土母神，
　　中央土公土母神，
　　立春太簇神君，
　　雨水青帝大神君，
　　惊蛰夹锺神君，
　　春分勾芒神君，
　　清明姑洗神君，
　　谷雨阳明神君，
　　立夏仲吕神君，
　　小满炎帝神君，
　　芒种蕤宾神君，
　　夏至祝融神君，
　　小暑林锺神君，
　　大暑太极神君，
　　立秋夷则神君，
　　处暑少皡神君，
　　白露南吕神君，
　　秋分蓐收神君，
　　寒露无射神君，
　　霜降太素神君，
　　立冬应吕神君，
　　小雪颛帝神君，
　　大雪黄锺神君，
　　冬至玄冥神君，
　　小寒大吕神君，
　　大寒太始神君，
　　八风阴遁神君，
　　八谷阳遁神君，
　　八蚕大德神君。
　　功曹神君，
　　大冲神君，
　　天罡神君，
　　太一神君，
　　胜光神君，
　　小吉神君，
　　传送神君，
　　从魁神君，
　　河魁神君，
　　登明神君，
　　神后神君，
　　大吉神君。
　　前一螣蛇君，
　　前二朱雀君，
　　前三六合君，
　　前四勾陈君，
　　前五青龙君，
　　后一天后君，
　　后二太阴君，
　　后三玄武君，
　　后四太常君，
　　后五白虎君，
　　后六天空君。
　　天德神君，
　　岁德神君，
　　月德神君，
　　日德神君，
　　合德神君，
　　冲德神君，
　　龙德神君，
　　天杀神君，
　　地杀神君，
　　岁杀神君，
　　月杀神君，
　　日杀神君，
　　时杀神君，
　　大杀神君，
　　小杀神君，
　　阴杀神君，
　　阳杀神君，
　　灾杀神君，
　　劫杀神君，
　　刑杀神君，
　　天厌神君，
　　地厌神君，
　　月厌神君，
　　日厌神君，
　　生炁神君，
　　死炁神君，
　　天医神君，
　　天巫神君，
　　天雄神君，
　　天雌神君，
　　天盗神君，
　　天鬼神君，
　　天火神君，
　　兵雄神君，
　　兵雌神君，
　　天刚神君，
　　天赫神君，
　　风伯神君，
　　雨师神君，
　　雷公神君，
　　电母神君，
　　烈缺神君，
　　丰隆神君，
　　大禁神君，
　　小禁神君，
　　金匮神君，
　　玉堂神君，
　　明堂神君，
　　绛宫神君，
　　应系禁忌一切神君，
　　谷父神君，
　　蚕母神君，
　　播种五谷神君。
　　树木花果之神，
　　历代名贤儒仙哲士，
　　汉秣陵尉蒋忠烈之神，
　　祠山广惠之神，
　　宋曹武惠王之神，
　　天下府州县城隍之神，
　　京畿内外庙貌之神，
　　司井之神，
　　司门之神，
　　神荼郁垒之神，
　　当境里域社令之神，
　　坛靖真宫主宰土地正神，
　　宫庭内外侍卫神祇，
　　斋坛宣通召命效职神祇，
　　隍司差来兵马骑吏，
　　运递钱马一切神吏，
　　虚空监察应感一切真灵。
　　无上黄箓大斋立成仪卷之五十六竟
　　无上黄箓大斋立成仪卷之五十七
　　附录修书本末
　　先君存斋先生，讳叔舆，字德瞻，旧字萧韩，姓蒋氏。自梁普通世居永嘉，曾祖讳扶，祖讳敦，赠中大夫。父讳行简，朝议大夫，知处州，赠中奉大夫。绍熙壬子，先君以郊恩补迪功郎，扬州户掾会计。当耗斁息，以清介闻。中奉薨，帅道侯巩深嗟惜其去。往临安排岸丁孙，令人忧监仁和盐场。亭户桀黠，数败事先。君称制出纳，一绳以法，咸称其廉平，畏其威而怀其惠。比三岁，额溢倍徒，特恩转承直郎，为岳州军节推。乙亥旱蝗亘数，路豫疏画，荒政力赞，守推行之。市无贵粜，野无饥民。鼎民有诬李氏用人野祠者，守籍其家，真诸极典狱具，宪忽自疑檄。先君鞫之，钩擿故牍。一讯得其情，悉平反之，所全活者，数十人。淳熙末，中奉镇鼎有惠政，民怀之祠于梁山及先君审李氏。冤感泣者于路曰：吾固知其为蒋使君之子也。丞吉州永新不踰年，举贤升，知信州弋阳县。县纲坏久，岁饷江淮军，月解淮东，总所椿积银，类取嬴额。外地烧瘠，俗仆恢影，寄诡挟者连阡陌下户苦役产破者相踵。先君躬按版籍，摘吏奸，平易近民，务通下情。剖决滞诉，以苏洗冤负。填解积通，以少纾督趣。锄治强梗，以扶植良善。士民条画利病以告者，立罢。行之僻墟，寂墅緌绅，稚耋聚谈，慨叹咏歌德政者不绝，彻于天朝。社稷坛壝，芜秽风雨。师寄他所，悉更新之，植以所宜。木黉舍廥廪楼馆废坏者，葺理不倦，费取诸经用之余，盖前政所贸、名以自润者。非鞫死罪，狱无宿囚。茕独嫠孺，有以情诉，率得直庭不留讼。志在於民，丝发不緌。诸吏戴星出入，亹亹忘劝。竟以忧勤得疾，疾已侵视，官文书如，故禺中犹嘱贰令，母弛县纲，夜漏上，端坐而终，时嘉定十年正月二十六日也，享年六十有二。积阶承议郎，以辛巳明堂，恩赐五品服。呜呼，痛哉。先君幼颖悟，明锐灵烛，古今载籍，博览不倦，一二过目率成诵，敬诚笃实，语不妄发，赋性冲寅，宇量宽和。人与之交，邈不见其喜愠之色。工唐律，清苦雅淡，自得其趣。志不安於小成，旁罗百氏，天文地理，运气律历，仓技俞方，甘星巫学，靡不研赜深造，而於混元道德之旨，尤所耽味。庆元乙卯，冲靖留君来括苍。先君见之烟雨楼，与论古斋法，趣尚玄合，遂定交。己未、壬戌，再访冲靖竹宫，极讲究之。冲靖嘉叹，悉以平生得於荆蜀方士隐君子者，授之先君，通其变而施行焉，每试辄验。缓急叩请，悉无拒祛。怪拯危灵，异响答初。冲靖谓先君曰：以三洞真经为道本，以十方忏谢为真诚。精思九朝，密投三简，斋法如是而已。谲诡幻怪，迷误眩惑，非也。又曰：度人无量，万道之宗。泰定田君，居实所传，止於度死、消天灾、镇帝王、禳毒害，所以度天人者缺如也，盍诠考经法，且增益田君所未备，不亦善乎。先君深惟师训，窃病时俗，逐流忘返，徇华灭质，剽切绪余，工习声音以为悦；依托罔象，附会影响，以为神。波流风动，邪说厖乱，於是比次旧闻，根极原起，官游所历，奇书妙蕴。琼章蕊笈，披阅殆遍，萤窗寒焰，不倦抄述。辞语之鄙浅者。厘而正之；作用之舛讹者，辨而折之。旨诀之异同者，整齐之使归一；节目之殽乱者，删合之使复正。为黄箓斋仪三十六卷，自然斋仪一十五卷，度人修斋行香诵经仪二十四卷，总之曰：灵宝玉检，合七十五卷。始於嘉泰壬戌，成於嘉定癸未，上下二十年。其扶翊大教，用心勤苦如此。朱遂、林尧夫、陈自诚、赵希火之徒，嗣其法。将易篑，谓熙焱等日：死生命也，富贵天也。吾书幸垂成，而大期忽届。我若死，汝等当归吾书于宗坛。庶斋法或自是流畅，幽明蒙赖，则吾志愿毕矣。士之立身，惟毋友不如己者而已。言讫，暝目而逝。既定，容体如生。鸣呼，天乎。痛哉，处死生之际而不乱，盖先君之有得於道德玄元之宗指者！深矣。熙等衔哀茹苦，敬遵治命。再四校覆，谨以遗书，缄藏名山。且附录其历官大节，纂述之本末於后，以俾后人有考云。嘉定癸未七月，不孝孤遗，法名冲素，焱法名冲一等，泣血谨识。
　　宋冲靖先生留君传
　　华文阁学士，通奉大夫，提举江州太平兴国宫，奉化郡开国侯，食邑一千四百户，食实封一伯户，高文虎护并书
　　冲靖先生，名用光，字道辉，姓留氏。其始河洛人也。六世祖仕唐，官银青光禄大夫。五代时徙家泉之晋江。宋兴，削平四方，五世祖挟隽才，西游江淮间，过上饶郡，乐贵溪云峰山，遂结庐。父发清修，特立有古君子风，偕其室詹氏，拜箓龙虎山。夜梦汉天师授以丹曰：服是，当有子而倦，遂娠。先生既诞，秀异浑古，端悫自持。少解悟玄学，受法于上清正一宫道士蔡元久。元久，宣和间太素大夫、凝神殿校籍，王道坚三世孙也。既入道，抗志精坚，守一渊确，探赜索隐，穷历险艰。凡金简玉字，琼篆琅函之目，十洞要诀，三皇内文，能尽究旨归，别条绪焉。诸法书靡一不练，专以玉府五雷法、正一法为宗主。密行元炼，垂三十年。孝宗皇帝，忠所至化玩，希夷怀柔九倦，用毗大政三衢。岁大旱，郡太守沈侯作砺，闻其善召风雷，择佳寮持礼屈致。既至，大书篆简麾将吏呼叱鬼神奔走河岳之势，肃如也。郡县吏农父老，且嗟且愕。即日，天大雨，四境，渥守以上，闻行在旱。上览奏大悦，召赴阙舍太一宫，趣致雨蒇法如初。又刊铁券，驱龙师。有顷，雨迅怒如澍。西湖漕河，涸不舟者，立盈。上遣内珰嘉谕，令以龙归。须央云解、驳日穿漏。上嘉甚，延见选德殿，褒劳甚渥。锡牙简金彩、授右街道录居高士，斋请。归故山后，一年，遣使趣召途中，值雨。顾使者曰：某之祷，久矣。天其孰分疆理乎，甫至阙雨随车来。上曰：信乎，其行业清高、精诚感格矣。御奎翰赐以八字，既拜，赐逊且谢曰：圣德动天，雨且不违。臣诚愚态，何力有焉。冬不雪，受诏举法，告于山川百神，晓雪平尺。上益神之。德寿宫刘贵妃薨，宫中修黄箓，夜有影响，如见李夫人者，召对便殿，咨以鬼神之事。对曰：一阴一阳之谓道。鬼神者，阴阳不测之谓也。聚成形，散为炁。道家聚炁复神之法，鬼神之情状可窥矣。上以为然。且日法中有正一旨要，文该义奥，盍训诂之书，奏御诏镂传。几，又告归，拜主管教门公事，龙虎山、上清正一宫管辖。光宗受禅，偶违豫寿。皇有忧色，命以法祓禳。俄现巨神，被发横剑殿下，左右惊视。帝躬清安，两宫相贺。赐号冲靖先生，固辞。上即位，祈雪。夜拜绿章，星斗犹离离。晓以贺雪奏，上奇之，升左街道录擢太一宫都监。壬戌，岁旱。上诿以雨，方登坛场，行雨法。雨声忽如江海音。上曰：留君，雨师也。赐宸翰牙简。明年，又闵雨。对内殿曰：臣草菅细微，年年吁天。
　　上帝有谴，罪在不赦。黄冠祭酒，臣何敢专尸焉。上曰：为朕请命，帝实汝嘉，毋辞。时即得雨，郊祀礼成，谒谢太一宫，迁左右街道录。一日忽曰，生有涯，知无涯，以有涯随无涯殆已。士不委身霄岭，灭景云林，留连京师，动烦世主，吾其过欤。力丐归。既归，诏趣来者数四，以病辞。岁旦日，谒帝真与宫中，士会拜笑且诀。有问曰：何之？对曰：游乎无何有之乡。又问曰：其朝白玉京欤，燕蓬莱岛欤？对曰：一念倏萌，是曰妄想。达人大观，孰来孰往。入室端坐而化。阅七日，颜色如生，真所谓尸解者乎。遗表闻上，嗟悼，降御香赐赙，礼给宣葬。自居竹宫时，王侯诸公贵人家延见尽礼、建斋露祷，问道受法者，皆倾诚竭力，人人得其欢。以符水济人、危阨无告者，户外履如识。夜继日书篆，与人无倦意。不给鬻饵者，资之斋醮科，率□旧文。每曰：人以情扣帝阍，岂无辞达焉。自为制议，人所不能言者，曲折宣扬之章词表疏、牒檄戒誓之文，累数百纸，无一差。江浙问，建黄箓大斋会者万计，肸蠁感应，登载充册。一日，寿康皇后殿召设大醮，为星帝千有二百，各陈币巨珰。监护者曰：先生富矣。笑不答礼，既尽、裒星币同楮钱燎之。推赐金新正一宫中，殿藏数十楹轮，奂甲江南。又钞诸部经内之藏。荒台圯观，坏桥隳路，多所补治，惠乏周急，尤切切。若杨氏苏於烬火，翟氏伸於铨庭，拯王益於覆舟，全郑保於非命，人尤称之。子思氏言，至诚能尽其性。至于能尽人之性，能尽物之性。孟子言，自可欲之善，至于不可知之神。观诸业尚冲密勤毖幽深。理心事天，所保惟啬。道接灵鬼，仁涵死生。功闻紫清，名在玉籍。其心主乎诚，其用几乎神。未易以道家者，流窥得法者，郭友谅之流，十余人。
　　赞曰：汉文帝召见贾生，宣室夜问鬼神之事，则鬼神尚矣。孝宗聪明英睿，非帝可及，便殿所咨，犹奉拳拳乎，兹挺挺哉。留君能以正对。夫以三灵和同，则动天地，顺雨旸，不难於力。天所不能神其用者，人成之。人所不能极其挚者，鬼神与之。迄以美利利乎民，是与访崆峒、求蓬莱者异矣。鸣呼，孝宗仁矣夫。
　　无上黄箓大斋立成仪卷之五十七竟
　　
