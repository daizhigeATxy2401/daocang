太上慈悲道场消灾九幽忏
　　经名：太上慈悲道场消灾九幽忏。十卷。原题汉葛玄慕集。底本出处：《正统道藏》洞玄部威仪类。
　　太上慈悲道场消灾九幽忏序
　　三洞法师玄静先生李含光撰
　　原夫赤明始开，云篆肇形於霄极；炎汉后启，灵文渐布於人间。西蜀则金阙遗科，东吴则太极传教。繇是大有秘笈、洞真琼章，张徐显之於前，陶陆敷之於后。师资继踵，代生其人矣。
　　《太上慈悲道场消灾九幽忏》者，始自太极左仙公葛玄於后汉桓帝时，居天台上虞山隐身修行，感太极真人徐来勒下降于仙公之室，以灵宝天书、玉字洞真、洞玄洞神、三十六部宝经授之於仙公焉。仙公在山，精思静念，数十年间，通神感圣。山精木鬼，卫护稽首。沈魂逝魄，悉得超生。自谓大乘奥旨，可以开导众生，拯济沈溺。遂於三洞品内，撮其枢要，纂集忏文，使令当世群生，悉闻悉见。将来多士易悟易行，至於无间。酆都阿鼻寒夜，三途五苦，八难九幽，沈滞苦魂，不遭幽闭。乃及见存过去未来，所犯新罪宿愆，冤结灾难，普得法润，俱会正真，因而流传。当尔之后，趋恶缘者，百不二三；悟善因者，十有八九。是故仙班之业爰备，化导之功既盈。故立斯文，标于卷首云耳。
　　太上慈悲道场消灾九幽忏卷之一
　　太极左仙公葛玄纂集
　　元始、玉皇上圣，应物流形，随方立教，教非经宝，莫启尘迷。口吐琼文，演兹灵秘，还淳返素，要此凭心，就学有方，见於斯矣。《生神章》经言：元始天尊以龙汉劫，说洞真经一十二部：一曰太上，二曰妙林，三曰太清，四曰彻视，五曰上清，六曰开化，七曰元阳，八曰妙真，九曰开山，十曰十仙，十一曰玉林，十二曰黄老。此经蕴在大洞玉清境藏中。至赤明劫，说洞玄经一十二部：一曰灵和，二曰灵宝，三曰通神，四曰无量，五曰集仙，六曰内秘，七曰至真，八曰集善，九曰练精，十曰生死，十一曰宫图，十二曰销魔。此经蕴在大洞上清境藏中。至开皇劫，说洞神经一十二部：一曰太真，二曰至德，三曰黄庭，四曰练气，五曰道德，六曰元神，七曰大劫，八曰内简，九曰神祝，十曰三皇，十一曰按魔，十二曰小劫。此经蕴在大洞太清境藏中。如是三洞真经三十六部，列于金格，七圣垂范，明乎王篇。万劫一开，法随人出。三洞者，可总为一乘。故正一云：三洞虽三，兼而该之，一乘之道。太玄为大乘，太平为中乘，太清为小乘。正一通於三乘。约位明者，三洞主於三清。太玄主上之三宫，太平主中之三宫，太清主下之三宫。此三洞真经，备明奥典，随方教化，开度人天，接引群生。处於人世，行有高下，法有浅深，能使六道归真，三乘体悟。我今念将来之世，升沈六道，幽显四生，寒夜九幽，罗酆五苦，沈滞魂爽，受诸报对，当生受苦，不脱冤魔。纂于三洞真经，集演慈悲道场，消灾九幽忏法，一部十卷，立义成篇。考究幽玄义周，存殁若人，礼拜尊圣，忏悔冤愆，即得离三恶道中，得转九清境内，惭悟无为，归依大道。太玄经云，昔青童君告言，人为道亦苦，不为道亦苦。且唯世人自生至老，至病护身，至死其苦，无量心恼积罪，至死方绝。祝多不终其寿。为道亦苦者，清净存真，守玄思灵，寻师奉法，勤心不惰，用志坚恪，亦苦之志。视诸侯之位，如过客；视金帛之宝，如砾石；视执素之贵，如絺绤。可谓能问其道。西城君告言，人死堕三恶道，得为人难。既得为人，去女为男难。既得为男，情体完具难。既得完具，生于中国难。既生中国，值有道君王父母难。既生值有道君王父母，生世学道有慈仁善心难。既有慈仁善心，信道德长生难。且夫三恶道者，地狱、饿鬼、畜生，难转人身，乃为鸟兽虫畜之类。若欲求免，以何善力？天尊言，若欲求免三恶道者，但当於我应化真圣像前，先广发志愿，次除三业六根，后归依三宝，然后回向庄严，叙问忏悔，即证人神，会天仙道。
　　广发志愿品第一
　　今日道场大众，及以忏主某，惟念此生，得受人身，处於浮世，获亲真教，瞻礼圣容，稽首归依，发大志愿，一愿我今等众，从今月去，立种种善行，化六道四生，齐同解脱，永离世问秽杂境土。二愿世世生生，得出家，舍俗恩爱，随缘告乞，广建福田，常行慈忍，永离人我。三愿常逢胜友，引接开示。四愿值明师资，受无上道。五愿闻正法，如说奉行。六愿见天尊，亲承圣旨。七愿度一切，后己先人。八愿以法音，广宣愚昧。九愿诸众生，皆发道意，信礼经像，修盖灵观，香华灯烛，随力供养。十愿我心坚固不退，以此善力，愿魔鬼摧伏，国界清宁。未闻者闻，未见者见。乐小乘者，愿不疑中乘。入中乘者，愿不疑大乘。已入大乘者，愿一切众生悉闻智慧。未省悟者，愿当觉悟。已省悟者，愿当增长。已增长者，愿为人耳目，为人道师，为人父母，为人兄友，同会道场，共为法侣。又愿诸众生於经法前、尊长前，所生身处，及他身处，至内外法，不起犯心、慢心、恚心、嫉心、悭心。又愿诸众生，凡所修福，不独为己身，普及一切。若见孤独幽系疾病，起救心、济心、道心、真心。又愿隐现真圣，同垂覆护，共以拯拔。令忏主某及我等众，成就广愿，心同真圣，力愿三世父母、六亲眷属、见在世者，悉同安乐。已过去者，不生恶道；未来世者，不结重罪。悉同今日起如斯愿果。一拜
　　除三业六根品第二
　　今日道场大众，人各运心，及以忏主某今生过去，未闻正法，多起邪心，识性荒迷，不求至理。《业报经》言，一切有形，皆悉浮假。念念灭坏，曾不暂停，苦恼轮回，不省不悟，三途往返，万劫辛酸，受身生身，烦恼缠缚，皆由三业。为有六根，一眼根，二耳根，三鼻根，四舌根，五身根，六意根。所谓诸根能生诸业，故曰六根犹如草木，生诸华实，展转相生。故有六情、六欲、六染、六入、六贼、六尘、六识，而色声香味触法，本来空寂，不动身心。众生执系，妄怀取舍，念念驰竞，烦恼缠身，以是因缘，流浪生死。若能清净智慧，审自思惟。於我像前，悟此六根，则诸根皆尽。三业者，一身业，二心业，三口业。我今等众及以忏主某，但纵三业，及以六根，无量劫来，未曾觉悟。特於今日真圣像前，起智慧心，发觉悟意，盟誓除灭。
　　先当忏身业罪者，身则生来，杀盗淫纵，贪求细滑。忏主某誓从今去，不行杀盗，及贪细滑，不起淫纵，求离爱缠。愿遇经法，及对像前，香汤沐浴，洁整形神，念道思真，扣鸣法鼓，存想三宝，回忏有情，永求清净果。一拜
　　次当忏心业罪者，心则生来，贪瞋痴爱，驰骋杂想。忏主某誓从今去，不起贪瞋，不生痴爱，不思邪僻，常慕正真。愿遇经法，注念专志，如对三宝，普使归依，得入无为果。一拜
　　次当忏口业罪者，口则生来，绮言妄语，恶口是非。忏主某誓从今去，不恣两舌，生念存心，常怀清净，永断是非。愿遇经法，及对圣像前，精专转念，普使闻知，长证仙圣果。一拜
　　次当忏眼根罪者，眼则生来虚假，实非真正，恣眼生缘，妄视色境。忏主某誓从今去，不恣两眼生缘，贪求色想。真正观视，见相皆空，求尽难思果。一拜
　　次当忏耳根罪者，耳则生来闻於五音，清浊智辩。忏主某誓从今去，不恣两耳闻声，役乱身心，萦缠烦恼。愿证寂静果。一拜
　　次当忏鼻根罪者，鼻则生来觉於香臭，通达气息。忏主某誓从今去，不恣两鼻闻香，分别熏秽，混杂元气，冲触灵台。当证玄虚果。一拜
　　次当忏舌根罪者，舌则生来贪於五味，无足无厌，言是说非，谗忠佞善。忏主某誓从今去，不恣於舌，了尝滋味，斗谍口舌，及起播扬。得证正真果。一拜
　　次当忏身根罪者，身则生来只欲贪欢，殁后孰知受苦。忏主某誓从今去，不恣身缘贪慕邪淫，及纵欢娱，常求退身度人。归证大道果。一拜
　　次当忏意根罪者，意则生来无定坚固，变易难量，犹如猿马，喻若火风。忏主某誓从今去，不恣意根，终始一定，动息不乱。入证自然果。一拜
　　今日道场大众，人各运心，及以忏主某所忏如上三业六根罪业，上愿十方无上灵宝天尊、诸尊诸圣、诸真诸仙，已得道大圣众，十方隐现一切尊圣,发护念心，扩慈悲意。当令忏主某旷劫以来，至于今日，所有罪业，愿从一发念心，尽皆消灭。乃至生身父母、受度师尊、亿曾万祖、兄弟六亲、姻萝眷属，见在今世，及未来世，承斯忏梅，悉使荡除。已过去者，不沦恶道，及处幽阴，速证往生长乐国土。一拜
　　归依三宝品第三
　　今日道场大众，人各运心，及以忏主某，曾闻大藏经言，一切众生，生身天地，不知覆焘。虽禀大道，罔知寔本。乃背明向暗，逐末弃元，返正归邪，疏真就伪，三光秽犯，十恶长为，不生惭愧，常萌虿心。且夫修善建福者，必先归依三宝。故经言，若不归依三宝，是故善法无可依凭。三宝者，道宝、经宝、师宝。趣向不同，果因各异。道宝者，三界十方，分形万化。或为国主，或作帝师，立以天地，覆育生灵，释赦罪源，消荡灾难，乘龙现相，驾辇腾空，自在无为，故尊道宝。经宝者，华台紫字，骞树玄文，天上人间，仙官秘藏，苍龙宝轴，白凤琼函，四品五千，玉编金简，玄空之案，霜罗之巾，究竟大乘，故尊经宝。师宝者，未明法则，那别根由，欲度爱河，达于道岸，若无阶梯，及以舟楫，不得师资，如何证果，成就戒品。立此法身，故尊师宝。今日道场大众，及以忏主某，伏为平安　追荐，对真对像，忏罪忏愆，稽首投诚，归依敬礼。
　　稽首归依，十方一切道宝。一拜
　　稽首归依，十方一切经宝。一拜
　　稽首归依，十方一切师宝。一拜
　　今日道场施主，及以大众，仰愿十方无上一切正真三宝。伏愿慈悲普降，妙感随机。忏主某伏为平安　追荐，依凭三宝，虔奉至真。伏愿玄光慧力，常度四生，稳泛慈舟，永应三界。当使人神悦意，幽显荷恩。闻见者，愿入法缘礼敬者，悉令悟道。一拜
　　回向庄严品第四
　　今日道场大众，人各运心，稽首归依三清四境、八极九霄、三十六天三十二帝，四维上下、五方无极、十方无上灵宝天尊，至真明皇道君，太上老君，诸君丈人，十二仙君，十方已得道大圣众，中天三皇星帝、日月五行、二十八宿、南宫北斗、璇衡众曜、五岳四渎、四海九州、名山大泽主宰高真，司命司录、五帝三官、冥司曹局、九幽罗酆、六宫九府、左右上下地府官属，九土三十六皇君，此界龙神一切贤圣。伏愿共降无私，同回有鉴。忏主某伏为事意，至诚在心，精严舍宇，命经请像，然灯爇香，稽颡投诚，请我等众，遍礼十方无量化现应号天尊。惟愿诸大真圣、诸大神仙、诸大主宰、诸大龙王，虚空灵识，证明忏悔，拯拔有情，普使闻知，获悟大道。忏主某五体投地，一心发念，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉宝皇上天尊。
　　志心敬礼，福生无量天尊。
　　志心敬礼，延寿益算天尊。
　　志心敬礼，长生保命天尊。
　　志心敬礼，消灾解厄天尊。
　　志心敬礼，八卦护身天尊。
　　志心敬礼，九宫捍厄天尊。
　　志心敬礼，紫清降福天尊。
　　志心敬礼，兴大福力天尊。
　　志心敬礼，法桥大度天尊。
　　志心敬礼，保命护身天尊。
　　志心敬礼，太一救苦天尊。
　　志心敬礼，随机赴感天尊。
　　志心敬礼，流形亿劫天尊。
　　志心敬礼，分形万化天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，海空智藏真人。
　　志心敬礼，普得妙行真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿东方无上灵宝天尊，诸尊诸圣、诸大真人、诸大童子，遍十方际、尽玄虚界、隐现一切尊圣。忏主某先愿以斯功德，遍悉庄严，上资皇家，亿曾万祖，先皇考妣，七庙尊灵，迁神紫汉，炼魄朱陵，沐浴宝池，优闲妙苑，披绛霄服，戴翠霞冠，乘三素云，驭八鸾辇，超凌蕊阙，受事玉清，面礼‘虚皇，齐肩上圣，擢位神真，参名列馆，处於上界，利安下土，长庇宗祧，永昌禋祀，享作无穷，普天幸甚。次愿当今皇帝，龙图启焕，凤历腾芳，庆祚无疆，鸿基永固，万善云集，千祥雾臻。圣体佳安，宸襟慧照，尧天永覆，舜日长明。然以睿智圆通，德教广被，号为盛极。若无古初，泽及华夷，恩覃荒徼，公卿明允，攸序皇猷，文武雄才，孔修帝业，五侯九牧，百辟庶寮，安国宁民，奉公从政，殄消时疹，调泰寰瀛，谷菽丰穰，兵戈消偃，共乐康泰，咸歌圣明。次愿皇太子器重元良，道光叠耀，与天合德，与日同明，济荫群生，资成圣治。道德天富，礼乐日新，光赞皇猷，恩沾赤子。金枝挺秀，玉叶延芳。皇后、六宫嫔妃，帝女月娥，比艳金母，齐年坚符乾健，无穷永固，坤仪长在，积功累德，内圣外王。诸王帝族，世子公侯，贵戚朝贤，州牧方镇，徼巡僚佐，县长督邮，常负勤劳，每怀忠孝。愿承礼忏，体同山岳，寿比沧溟，长守维城，永安盘石。至德淳厚，惠及苍黔，兽去珠还，雉驯螟息。光符有道，克赞无为。次愿士农工商一切等众，普天率土，贵贱尊卑，同沾忏法，傍赖赞扬，各协康安，遍增悦豫。又愿潜飞蠢动，一切有情，俱离挂碍，咸得法润，永消业障，对圣对真，同愿同乐。次愿忏主某九祖先灵、宗亲眷属、前亡后化、新魂旧识，愿承宝相，普度法桥，径适朱陵，便超火炼，灵魂莹洁，受报精通，升陟仙班，咸光祀叶。见在耆幼、内外姻萝、各享年龄，宗祊庆瑞，悉沾慈泽，永居圣世，同会道缘。又愿三途五苦、八难九幽，无滞圆扉，超生严净，皆承道力，回向玄功。克洽愿心，齐登道岸。一拜
　　叙问忏悔品第五
　　今日道场大众，人各运心，仰对慈尊，叙问忏悔。忏主某拱手当心，长跪谛听。《升玄经》言，一切众生，自从无量劫来，至于今日，宛转世间，轮回生死，飘浪爱河，沈滞声色，迷惑有无。忏主某不知往业，因何所致；不悟宿缘，从何所得；不悟正真，得离生死。今日有幸，值此忏法，稽首归依，求审听受。《业报经》言，昔寒灵丹殿，无上天尊，愍念众生、生死罪苦，遂即分身三界，散体十方，天上地下，无不经游。至福德天中天积世界，坐七宝光明，喜与三世已得道大圣众，诸天天帝、飞天神王、真人童子、无鞅数众，大会说法。时有普济真人侍座从无畏中起叹，无量劫来，未尝见慈尊欢喜得如今日，施大法云，注大法雨，普令见在，各得解悟，随分利益，不可思议。愿籍神通，欲观无极世界善恶因缘，开示当来，令知宿命，过去、未来、见在三世之事，说是语已，礼拜伏地，仰听慈颜。
　　天尊语普济言：汝今能发是愿，起大善心，利益一切，不可思议。值此因缘，即放九色光明，彻照诸天百亿世界，乃至下方无量国土，威神洞彻，照耀无阂，皎在目前，犹如指掌。普济及诸大众，乘此威光，得见诸天之上，众圣游戏，项负圆光，身相具足，变见自在，大小随宜。或驾景腾空，乘龙驭鹤，逍遥应化，神通无阂。见有天男天女、玉童玉女、无鞅数众。见有凤凰孔雀、师子辟邪、侍卫左右。见有金堂玉殿、宝台珠阁、天乐天华、天果天树、宝池金苑，仙人游戏，毒龙猛兽，市绕城阙，天属天供，百味罗列，旛华幢盖，百宝庄严。见有飞台行馆，空裹转移，天衣云盖，虚丙相迎。见有土地皆成七宝金银，珠玉宫殿，园苑竹林，鸟兽音声，歌乐、衣服、茵席、毡褥，皆悉自然，并非人造。见有诸仙谘问法相，天王以问吉凶，百座千座，乃至万亿宝座，讲说大乘，飞仙天仙、诸始学仙问法论难。见有如此福德快乐，自在种种，不可名目之处。又见诸天之下，大圣高真乘云驾虚，持旛执节按行，众生罪福籍录。飞天神王、善恶童子，日日游行人间，条录善恶，以奏诸天。云宫星府、日月宫殿、山川岳渎主宰灵官，考较人民，善恶功过。见有五星失度、七曜差移，二十八宿不依分野，妖星灾曜侵凌帝座。见有国土兵革四兴，人民叛乱，水旱虫蝗，恶风暴雨。见有人民丑宿缠年，凶星加运，天罗为害，地网为殃，家门轗轲、人口沦亡，五瘟七疰，作祟为患，土神墓鬼，依草附木，枉死精邪，妄作先亡，通神搅挠，水木作祟，男女终身，无子有子，不得长大。见有男女枷锁牢狱，鞭笞考掠，官事口舌，贫穷困苦，无人怜念，长病在床，求生不生，求死不死，风癞癫痫、邪狂恶疾、愚痴愍骇，身不具全。见有雷电所伤，遍身生疮，刀兵水火，烧焚斫射。见有毒虫猛兽，吞螫音识搏噬。见有孤寡饥寒，独受辛苦。见有男女中道分离，不终於身，母子分张，为人奴婢，形容丑陋，人不喜见，寿命短促，怀抱夭亡。见有男女生不具足，手脚孪跛，耳聋目盲，喑哑百病。见有男女身体破裂，举身脓血，唇口断坏，鼻梁崩折，人所憎嫌。见有地上人间，山川岳渎、江河淮海，飞禽走兽、水族浮沈，含灵蠢动，种种异类。又於地下九幽罗酆诸狱之内，见有罪人受种种考捶，不可名目，苦痛辛酸，切骨伤心，罪业报对之处。於是普济真人今见诸天诸地，有如许因缘，罪福苦乐不同。不知前生何修，今身何犯；前身何福，今生何罪。为是禀身自然，为是业报而来，为是水三使之，为是父母之因，为是当身所受，为是先世种因，为是罪至一身，为是殃流子孙，为是修善可得拔度，为是任命自然。惟愿天尊大慈，赐垂开悟，令众晓知，宿命因缘。
　　慈尊答言：一切众生，皆悉道子。子有疾痛，父母忧悲；子疾得除，父母安乐。既有斯苦，当须疗治。善哉普济，能发如此深心，开悟法利，觉晓群品。汝之所问，实应吾心。子向不言，吾亦应说。子之慈悲，与吾无异。子之功德，不可思议。为世福田，为世舟楫，为世父母，为众导师，为众主首，为众法学，为众因果，但当复座，吾为说之。今日道场忏主某得闻始劫，无上真人，请问天上天下、地上地下，众生苦乐，罪福种种，宿命因缘，不可思议。今忏主某为平安　追荐，礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉宝皇上天尊。
　　志心敬礼，作三界师天尊。
　　志心敬礼，应化自在天尊。
　　志心敬礼，流光世界天尊。
　　志心敬礼，传真普照天尊。
　　志心敬礼，法源广顺天尊。
　　志心敬礼，延生浩劫天尊。
　　志心敬礼，无量慈荫天尊。
　　志心敬礼，法藏琼文天尊。
　　志心敬礼，广开方便天尊。
　　志心敬礼，度众生厄天尊。
　　志心敬礼，救八难天尊。
　　志心敬礼，化三途天尊。
　　志心敬礼，昌国化人天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍逼快乐天尊。
　　志心敬礼，随愿往生天尊。
　　志心敬礼，海空智藏真人。
　　志心敬礼，普德妙行真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主某及以大众，仰愿东方无上灵宝天尊，诸尊诸圣、诸大真人、诸大童子，遍十方际、尽玄虚界、隐现一切尊圣。伏愿普赐慈光，同施法药，升迁国家宗祖、七朋三祧，保安帝主国王、臣僚宰辅。度脱忏主某及以我等三世父母、师尊眷属，上至九祖，下及七玄，信施檀越，应受日月悬照，未显之界，飞走沈浮、九幽诸狱受罪苦魂，使离殃缠，同超道岸。一拜
　　今日道场大众曾闻，昔劫普济真人，请问天上天下、地上地下，种种苦乐，罪福因缘。忏主某伏愿今日投诚，特来听受经言。昔普济真人所问，诸天之上，众圣众真，於金堂玉殿宝台珠阁天宫之内，自在游戏，逍遥变化，种种不可名目快乐之处。
　　慈尊言，此由浩劫修行，渐渐阶梯，位及仙格。诸天之下，大圣高尊，乘云驾虚，与人间条录善恶，奏报诸天，受吾教命，或迁或罚。故在彼处所，是国土界分，水旱虫蝗，恶风暴雨，兵革四兴，皆由文武官属，倚恃品宦，不依国令，苦虐万民，托公枉直，贩弄王法，故获斯报。所是人民男女，在世受诸病难，种种魔灾，危困苦厄，身相不全。贫穷下贱，死入地狱，受诸报对，万劫沈沦，在於恶道者，皆从无量劫来，至于今劫，今生今日。或因父母所作，或因已身所为，上流下延，造三业、六根、十恶重罪。世世相承，受种种苦报；代代相继，当等等魔折。吾所说众生造业，凡言一业，其数百种。以略言之，未欲备说。尔时，普济闻太上许与显说，善恶因缘，报对事已。礼拜伏地白：太上言，众生愚痴暗昧，沈迷世网，不能自觉，唯处业缘，流转生死，受诸罪苦。伏愿大慈天尊，愍念开度，使当来众生，归心善道，免受苦报，及落九幽罗酆诸狱，受诸考捶。
　　太上言：若有男子女人，能发自然道意，清净宅宇，严洁己身。安立帐座，坐我形像，旛华围绕，然灯续明，烧香散华供养，行坐念道。或请法师，或自己身，或为保国泰民，调风顺雨，禳灾度难，保安住宅，乞延福寿，祛鬼除邪。或为父母己身患难，星曜加临，乞求男女，拔赎出家。或为伯叔、兄弟、妻子。或为安慰土禁墓神，保以奴卑生财，及诸种种，危苦忧厄。或为师君法属、九祖父母、兄弟伯叔、妻子六亲，亡化已来、追资荐拔。但当来向我像前，礼十方无量亿数应现化身天尊圣号，投诚雪露，身心忏悔，无量劫来，舍生受生，所在托生，至于今生，今日罪业，即得如愿消灭。我之化号，流布人间，载于经内，上消天灾，下灭地祸，中利人民。今世来生，功德不绝。当得国界安宁，帝王延永，星辰合度，风雨顺时。魔贼冤家，还成善友。毒虫猛兽，不生恶心。风水火兵，不能为害。所愿从心，所求如意。九幽诸狱、受罪苦魂，克离幽牢，即生天界。四生六道，悉同解脱，尔时，普济真人闻太上说是忏法，得度众生，身心踊跃，不可思议，赞叹天尊而说偈言：
　　善哉元始尊，三界所共崇。圣力不思议，智德无等双。自然七宝座，踊现骞林中。具足有形相，无碍犹虚空。将示重玄义，开发众妙门。了出无上道，运转大乘辕。善巧说诸法，群生普得苏。我等闻是法，肃然心垢除。不胜情忻悦，稽首礼玉虚。
　　今日道场大众，及以忏主某自从无量劫来，未曾值此忏法。今日伏为平安　追荐，恭对慈尊经法像前，发无边心，起无边意。五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉宝皇上天尊。
　　志心敬礼，应号化主天尊。
　　志心敬礼，大罗化身天尊。
　　志心敬礼，分身亿万天尊。
　　志心敬礼，浩劫垂慈天尊。
　　志心敬礼，万宝光明天尊。
　　志心敬礼，灯光无尽天尊。
　　志心敬礼，变现无边天尊。
　　志心敬礼，慈悲广度天尊。
　　志心敬礼，应化自在天尊。
　　志心敬礼，三界宗师天尊。
　　志心敬礼，传真普照天尊。
　　志心敬礼，开度众生天尊。
　　志心敬礼，愍念无尽天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，海空智藏真人。
　　志心敬礼，普德妙行真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿东方无上灵宝天尊，诸尊诸圣、诸大真人，诸大童子，遍十方际、尽玄虚界，隐现一切尊圣。以大慈悲力、难思议力度众生力、安慰众生力，使诸众生，若居天道者，令得升迁无色界；若诸神道者，令超升入二色界；若生人道者，令登一欲界；若在地狱饿鬼畜生道者，令得人身，永离苦报。又愿慈尊领诸徒众，於道场所礼忏所，显扬功德，使无量国土皆得受润，无量众生皆得度脱，无量法界悉得闻知，无量上士能体大乘，无量中士能行供养，无量下士能生信心，无量天龙卫护其所，无量金刚断除魔惑。忏主某自从无量劫来，舍身受身，所在托生，至于今生。今日所有一丝一毫、一名一种，以至恒河沙数罪业，从今生今日去，一发念心，愿得消灭。乃至父母师尊、伯叔兄弟、己身妻子、六亲枝萝、眷属等，因今礼忏，悉同解脱，不受苦恼。一切众生，证无上道。一拜
　　太上慈悲道场消灾九幽忏卷之一竟
　　太上慈悲道场消灾九幽忏卷之二
　　太极左仙公葛玄纂集
　　明镜慈念品第一
　　今日道场大众，及以忏主某，恭敬拱手，谛听经言。慈尊所说，一切众生，凡造一业，其数百种，未欲备说，以略言之。於是普济真人白言，誓为将来众生，於是慈尊像前，首述种种罪业，一一忏悔，即未究尽因由，愿为广说。永劫众生，得所依止。
　　慈尊言，世间男女，舍身生身，无量劫来，受身皆因眼耳鼻舌身意构造诸罪，杀生偷盗，邪淫放荡，悭贪瞋怒，愚痴颠倒，绮言妄语，恶口两舌，嫉妬胜己，障碍一切，饮食酒肉，违犯经戒，毁坏尊像，不持斋法，不敬师尊，背真就伪，信邪倒见，骂詈鬼神，不奉三宝，訾毁幊嗃，轻慢虚诞，耽滞声色，染习香味，沉迷触犯，内造外造，展转相生。六根互起，更递成愆，罪根增长，念念成非。有无量无边罪业，数喻尘沙，结习来久，总在身中，先缘今缘，从劫至劫，一发念心，皆得清净，犹如明镜，前尘后尘，无量数尘，乃至脂垢，诸杂不净，积聚生翳，内外不明。一旦遇其良匠，拂拭磨莹，表裹光彻，映照远近，洞朗明净，还复如初。何以故？性本净故。众生亦尔，神本清净，无诸滓秽，但受形后，内外尘垢，渐染成恶。六根六情，六入六染，六贼六尘，六欲六识，分别妄作，弊秽生身，内翳外滋，失其真性，流浪生死，寖入罪由，报对相缘，便沈地狱，受诸苦恼，万劫沈沦。吾以慈悲，怜念众生，故从劫至劫，轮转人间。或夏或夷，或老或少，或凡或圣，或女或男，或贵或贱，种种化身，方便教化，度脱众生。经教流传，开悟一切，使离苦恼，永出泥犁。但众生智劣，不能解悟。我今为汝，广示因缘，重更分别，使将来众生，归心善道。普济闻说法喻，及从分别，身心踊跃，赞咏慈尊而说是偈：
　　善哉元始尊，众生真父母。重说三六根，更示明镜谕。善巧救沈沦，慈悲拔众苦。我等闻是法，身心了诸故。永劫於道场，为众说法主。
　　今日道场忏主某伏为平安　追荐得闻偈颂，指谕忏法，不可思议。五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，好生度命天尊。
　　志心敬礼，上光不动天尊。
　　志心敬礼，大通灵应天尊。
　　志心敬礼，上德光天尊。
　　志心敬礼，流布王天尊。
　　志心敬礼，无碍音天尊。
　　志心敬礼，常法轮天尊。
　　志心敬礼，转诸难天尊。
　　志心敬礼，无边明天尊。
　　志心敬礼，德明王天尊。
　　志心敬礼，静妙天尊。
　　志心敬礼，香明天尊。
　　志心敬礼，方华天尊。
　　志心敬礼，净观天尊。
　　志心敬礼，念离天尊。
　　志心敬礼，行世天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，海空智藏真人。
　　志心敬礼，普济普度真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿东南方无上灵宝天尊，诸尊诸圣、诸大真人，诸大神仙、诸大童子，遍十方际、尽玄虚界、过去未来，隐现一切真圣。以甘露雨，洗诸尘垢，愿慈光力，度脱众生，达其彼岸，毕竟清净。以今忏主某伏为平安　追荐礼此忏文，惟愿救苦力、扶度力、济护力、消灾力、功德力、保安力，使悉如意。一切有情，普同忏悔，归证道果。一拜
　　今日道场大众，及以忏主某重复至诚，谛听经言，大地众生，所居弃贤世界，浮幻秽杂，地狱饿鬼畜生，盈满报地。修善人少，作恶人多。如此世界，有四时迁谢，克算人命，有长有短。春夏秋冬，风雨寒热，昼夜晦明，日月相促。地土沙砾，高下倾危，山河险阻，草木判棘，无一可乐。所受人身，生老病死，不净假合，危脆难安。为有身故，求及衣食，或不充足，饥渴困乏，众苦逼身。王法驱驰，无由自在。顽愚下劣，所见浅拙，交朋无识，共为伴侣。眼观恶色，耳闻恶声，鼻齅恶香，舌尝恶味，身受恶触，意缘恶法，如此之事，无量无边。寿命无常，特可怖畏。念念迁谢，无时暂停。石火电光，迅速无比。百年几日，时局中间。如是众多种种苦事，无暂安乐。又念众生，业相不绝，性识刚硬，喻如土地，瓦石相夹。多欲之人，多求利故，苦恼亦多。常知足者，虽於地上，犹为安乐。不知足者，虽处天堂，尚不称意。又念久积恶缘，断绝善根，痴爱迷执，不省悟故。无明障翳，两眼盲故。或新业萦缠。或宿冤相报。为臣不忠，为子不孝，心怀阴贼，密相谗咒。邪鬼所侵，累经疾病，非横口舌，不明暗至，仕进不达，所求不得。水火兵伤，生离死苦，种种忧悲，说不能尽。又念烦恼障重，难逢善果，乃及闻见，不求不愿，超生离苦，而恃姿容少壮，男女眷属，峻宇华堂，种种娱乐，惟保生全，一朝败坏，不问富贵，大限有期，所为何用。又念众生不知，世界虚假，人天梦幻，病苦危脆，忧恼萦缚，光阴倏忽，寒暑变迁。不以片时觉悟修善，只欲长泛苦海，久滞生死。我念众生，过於父母。父母念儿，恩止一世；我念众生，慈周永劫。父母见儿不孝，心致疏离；我见众生不善，慈念转加。若众生死入九幽罗酆、无间诸狱罪中，我常说法，代与受苦。今见汝之所问，众生罪福因缘，如吞铁石，似箭入心，行慈悲念，无忘时顷。今说忏法，将救沈迷。汝当勤行，广度后劫。於是普济，重宣偈言：
　　元始无上第一尊，超踰三界无等伦。无数劫来积妙行，具足清净福惠因。烦恼结习皆已断，毕竟故业不造新。神通威力无所畏，洞达三世了俗真。圆备智慧诸功德，集此妙法以为身。处在地狱代众生，能受镬汤炉炭热。寒水冰泉体不伤，剑树刀山身岂裂。见他苦恼心悲哀，为他受苦意欢悦。是故致得妙报身，月涵沧海光澄彻。容受一切无障碍，生育万物不穷竭。游入三清法位中，心传慈化流无绝。我等称扬未足云，恩隆不尽浮生劫。
　　今日道场大众，人各运心。忏主某认四大虚假，三界浮华，寿限难定，体貌不坚，业累所萦，愆就是作。今日值此忏法，发愿殷懃，叩头郑重。灭三毒火，起百善心。伏为平安追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，好生度命天尊。
　　志心敬礼，大罗圆极天尊。
　　志心敬礼，宝光通照天尊。
　　志心敬礼，收魔灭恼天尊。
　　志心敬礼，常善护天尊。
　　志心敬礼，合道真天尊。
　　志心敬礼，爱行道天尊。
　　志心敬礼，太素身天尊。
　　志心敬礼，敕司命天尊。
　　志心敬礼，拔十苦天尊。
　　志心敬礼，慈悲爱天尊。
　　志心敬礼，观妙天尊。
　　志心敬礼，获庆天尊。
　　志心敬礼，三气天尊。
　　志心敬礼，万真天尊。
　　志心敬礼，玄元天尊。
　　志心敬礼，度难天尊。
　　志心敬礼，宝洞天尊。
　　志心敬礼，瑠璃天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，功德海天尊。
　　志心敬礼，无边际天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，妙行真人。
　　志心敬礼，广信真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主某及以大众，仰愿东南方无上灵宝天尊，诸尊诸圣，诸大真人，诸大童子，遍十方际、尽玄虚界，隐现一切真圣。垂广念心、慈悲心、度脱心、消灾心、集福心、救苦心，令忏主某所愿谐心，乘真圣果，拯拔有情，同登至道。一拜
　　忏妄想品第二
　　今日道场大众，人各运心，仰对慈尊，忏悔妄想罪业。忏主某敛心长跪，谛听经言。一切众生，自从诞育身形，染诸尘浊。眼观五色，鼻齅五香，舌尝五味，耳听五音，俱为冗杂。正声不辨，正色不视，意起粗凶，耽迷执滞，造众业端，皆从妄想。若男若女，一发念心，来向我前，忏悔种种罪业。先忏妄想，及以疑惑，次忏诸业。普济言，何为妄想？慈尊曰，众生妄想颠倒，皆从心起。强生分别，系念於身，触境生迷，举心皆妄。为是义故，智慧观身，骨肉肌肤、形体毛发、六根四大、五脏百神，谛想思惟，总无实处。共相假合，结聚成身。表裹寻求，我在何处。身既是假，心即成空。空假非真，悉为妄想。身为妄想，诸法皆然。彼我是非，爱僧取舍，色声香味，嫉妬悭贪，杀盗邪淫，绮言恶语，凡诸作业，泯尔皆除。内外清虚，自合真道。是诸众生，若於三宝前，行诸妄想。或於道场前，行诸妄想。或於经法前，行诸妄想。或於讲赞前，行诸妄想。或於天地虚空前，行诸妄想。或於日月星辰前，行诸妄想。或於诸圣诸尊真像前，行诸妄想。或於国王帝主前，行诸妄想。或於文武官属前，行诸妄想。或於出家法身前，行诸妄想。或於父母、伯叔、兄弟、枝萝眷属前，行诸妄想。或於师尊法属前，行诸妄想。或於贤良智慧前，行诸妄想。或於灵坛圣迹前，行诸妄想。如是诸妄想，或已行，或未行，心意才生，便受重罪。心生妄想，罪业身当，见在家门。足诸魔难，六疾缠染，作不遂心，困苦相加，祸及七玄，咎累世世。己身不闿正法，不了真理，死入火翳地狱。受诸罪考，当生非男非女之身。若不忏悔，永劫沈坠。於是慈尊，而说偈言：
　　生前心妄想，欺弄於一切。死入火翳狱，形容尽焦烂。后生非男身，丑陋得人恶。见世作愚痴，不闻真理法。
　　今日道场大众，及以忏主某无量劫来，至于今生今日，师尊、同学、门徒、父母、兄弟、己身骨肉，有诸妄想，未曾忏悔。今日伏为平安　追荐礼此忏文，五体投地。一心谛听，稽首慈尊，敬礼真圣
　　志心敬礼，玉清降福天尊。
　　志心敬礼，寻声救苦天尊。
　　志心敬礼，好生度命天尊。
　　志心敬礼，无量智慧天尊。
　　志心敬礼，神力无碍天尊。
　　志心敬礼，智光胜天尊。
　　志心敬礼，皆受记天尊。
　　志心敬礼，尘沙妙天尊。
　　志心敬礼，真圣智天尊。
　　志心敬礼，威光天尊。
　　志心敬礼，化气天尊。
　　志心敬礼，胜相天尊。
　　志心敬礼，真游天尊。
　　志心敬礼，常观天尊。
　　志心敬礼，八极天尊。
　　志心敬礼，真圣天尊。
　　志心敬礼，真化天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼．无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，法解真人。
　　志心敬礼，太极真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主某及以大众，仰愿东南方无上灵宝天尊，诸尊诸圣、诸大真人，诸大童子，遍十方际、尽玄虚界、过去未来、隐现一切真圣。以大道心、真圣心、无量心、无碍意、难思意、功德力，令忏主某无始已来，舍生受生，至于今生今日、九祖七代、己身眷属、存亡二世，所有妄想，颠倒业因，承此忏悔，愿获消灭。从今已去，愿证真圣心，行无为道。恶想恶业，永不造作。更愿圣力道力，令种种众生，悉入截听，得受安乐，归悟大道。一拜
　　除疑惑品第三
　　今日道场大众，人各运心，仰对慈尊，忏除疑惑罪业。忏主某至心敛念，谛听经言，念以众生，身虽浮假，块尔有形，痛痒疼酸，饥寒暑湿，内动外触，念念相侵。心不调和，忧恼俱至。如何观想，顿得除灭。
　　慈尊言且疑惑，虚妄为以。一切有形，皆悉浮假，念念无常。众生执着，妄见为有。若知身不有，诸苦皆无。但自忘身，众惑皆灭，云何重有痛痒疼酸。普济复言，众生疑惑，执系已深，顿遣忘身，实不可得。云何方便，渐示因缘。
　　慈尊言当须定志，智慧观身，谛听思惟，总无所实，更起疑惑，是致沈沦，此诸众生，业行不纯，受报殊别。如形散影，似响应声。贵贱善恶，须显参差。既有参差，而不了其本性。见长生者，不知从精进奉戒中来。见短寿者，不知从屠杀中来。见富贵者，不知从济贫拔苦中来。见贫困者，不知从贪盗不足中来。只知见长生者，我欲长生；只知见富贵者，我欲富贵。如此慕欲，谁无念想。不知往业宿因，生来以定。是谓疑惑，是诸众生。凡见经忏，不能转读，不能深信，故生轻毁。见三界外，不信是乐；见三界内，不知是苦。三界外者，无为自在，天堂快乐，天衣天食，长生旷劫，却言是苦。三界内者，日月相催，寒暑推迁，四百四病，官法牢狱，刀兵水火，生老病死，却言是乐。性识不同，致生疑惑。见人长斋蔬素，不言华饰，草衣木食，形如枯木，心若寒灰，不知有超升解脱，惟欲自求荼毒。见人持奉戒法，诵经行道，翘勤不退，愿国安宁，愿身解脱，唯言无端，故自求苦。见人丽质，强生毁想。见人抄写经像，不生信心，却乃斜眉角眼，共相毁说。种种自不能行，皆生疑惑。对三圣前，起诸疑惑；对道场前，起诸疑惑；对经法前，起诸疑惑；对真像前，起诸疑惑。是诸众生，终日使役身心，动思动念，发心发想，生诸疑惑，何时暂息，不知推寻真理，灭诸疑惑，但纵业根，妄生犹豫。能知识者，魔惑自灭；不知识者，疑想转加。如此人等，死入风雷地狱，受报不同。慈尊发念，重说是偈：
　　生世心疑惑，死入风雷狱。手足寸寸断，日夜常悲泣。剑树历刀山，楚痛彻心骨。转生禽兽身，受报无期出。
　　今日道场大众，若乃犹豫疑惑，今生不断，后更复增，是由积善，故得无罪。汝今未免生死，轮回往返。若受此报，悔将何及。今遇道场忏法，洗涤前愆；归依恳切。忏主某乃知人命，生身无定。一世须臾，百年几日。自从无量劫来，舍生受生，至于今生今日，纵恣六情，起诸疑惑，师资同学，及以所生父母、伯叔、兄弟及诸眷属，有诸疑妄罪业，未曾觉悟。今日伏为平安　追荐礼此忏文，五体投地，一心谛听，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，好生度命天尊。
　　志心敬礼，金简法藏天尊。
　　志心敬礼，明珠洞启天尊。
　　志心敬礼，元皇广化天尊。
　　志心敬礼，太一法天尊。
　　志心敬礼，金紫极天尊。
　　志心敬礼，真妙相天尊。
　　志心敬礼，无量寿天尊。
　　志心敬礼，大品量天尊。
　　志心敬礼，道德普天尊。
　　志心敬礼，太真王天尊。
　　志心敬礼，景曜天尊。
　　志心敬礼，应真天尊。
　　志心敬礼，玄应天尊。
　　志心敬礼，素真天尊。
　　志心敬礼，延生天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，大隐真人。
　　志心敬礼，救脱真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主某及以大众，仰愿东南方无上灵宝天尊，诸尊诸圣、诸大真人，诸大童子、遍十方际、尽玄虚界、过去未来、隐现一切真圣，行摄念法。令忏主某无量劫来，舍生受生，至于今生今日，九祖七玄、存亡二世眷属，起诸疑惑，受斯礼忏，愿当解脱，入归信门。惟行秉志，以趋向为心，见内外法，修善作福，抄经供像，不起疑惑，及生障难。见男女端正，及以世间种种善事，永誓恭敬，随顺欢喜，使进其人，愿得善果，普及一切，四生六道，同得超升，证无上道。一拜
　　灭心火品第四
　　今日道场大众，人各运心，仰对慈尊，忏灭心火罪业。忏主某拱手顶礼，长跪谛听经言，一切众生，初分南北，渐认束西，爱好嫌粗，喜富瞋贱，信心所造，不度短长，贪利忘恩，隔亲怜外。见华饰，无足无厌；闻简实，如隙如雠。山比罪名，风如善果。又智见褊短，气格顽愚，恣纵而行，言执己是。贪婪无足，鄙恼何穷。见善如雠，闻恶即喜。积财巨万，犹说困穷。造业深多，常言公当。从初至末，岂觉岂知；累月逾年，不忏不悔。疑惑妄想，皆自心生；痴爱贪瞋，亦从心起。心生瞋喜，撙祖本切节无定。饮酒杀生，恣情欣悦。衣冠整束，罗绮充形，色想便生，家倾国丧。夸张少壮，强逞华严，不慕良朋，惟亲恶友。终朝耽惑，至暮荒迷。不识宗亲，不敬父母。一迷不返，如火烧山，风火炽盛，扑灭尤难。风生火上，意在人心。火旺风高，心寻意逐。痴愚凡质，执染为真。心想风生，浑成虚假。於是慈尊，重宣偈颂：
　　瞋想魔冤对，言语便差殊。意气不相和，颜色生瞋怒。瞪目斜眉视，犹同五色蛇。亡命即须臾，自萦地狱苦。劝众生改悔，不滞在狴牢。但发大道心，罪障尽消灭。
　　尔时，慈尊复语普济言，众生罪从心起，罪从心灭。但发一念，尽得消除。业之缠身，如绳系鸟，纵使游走东西南北，随绳长短近远而去，随处饮食，谓言为乐，不知有人收绳而取鸟。随绳至近，欲擒着始知惊怖。即入人手，生死由人。虽复悲鸣，匍匐叫唤，无奈何者，无救护者。人之造业，亦复如是。不摄六根，纵恣七识，作诸恶事，心不体了，系结成业，随业受身，无相业绳，结缚其心。纵生富贵，及以畜生、饿鬼、疾病恶道之中，种种变化，随处欢娱，谓以为乐，都不觉知。先所冤家债主，在於冥阳，寻业收取，非祸暗至。种种苦恼，不自觉悟。怨咎神明，信邪倒见，杀生祭祀，前殃见受，更造新冤。当此之时，无救护者，无奈何者。
　　今日道场大众，如经所述，大可思惟，当须怖畏。无相业绳，是乃不善。舍身受苦，皆由心造。若不忏悔，何以消除。又如形影，从无明生，从无明灭。当须惭愧，洗浣身心，至诚忏悔。忏主某无始无量劫来，舍身受身，至于今身，师尊师资，上下法属，父母兄弟，六亲眷属，为有心火，使作业缘，无量无边，不可胜记。今日伏为平安　追荐礼此忏文，五体投地，一心谛听，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，好生度命天尊。
　　志心敬礼，普现道德天尊。
　　志心敬礼，慈周三界天尊。
　　志心敬礼，广化六道天尊。
　　志心敬礼，飞丹照极天尊。
　　志心敬礼，宝林元洞天尊。
　　志心敬礼，灵应无穷天尊。
　　志心敬礼，智力精进天尊。
　　志心敬礼，浮罗景天尊。
　　志心敬礼，慈济永劫天尊。
　　志心敬礼，智慧圆满天尊。
　　志心敬礼，永登晨天尊。
　　志心敬礼，光妙天尊。
　　志心敬礼，开明天尊。
　　志心敬礼，广济天尊。
　　志心敬礼，众妙天尊。
　　志心敬礼，太微天尊。
　　志心敬礼，妙解天尊。
　　志心敬礼，法海天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，妙行真人。
　　志心敬礼，妙相真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主某及以大众，仰愿东南方无上灵宝天尊，诸尊诸圣、诸大真人，诸大童子，遍十方际、尽玄虚界、过去未来、隐现一切尊圣以大道心，发无为力，令忏主某心火所生，所造诸业，仗今忏悔愿当消灭。自今日去，前咎忏毕，更不重造新愆。若见人发真正心，修诸善果，不以成与不成，备与不备回心发念，欢喜惭愧，明进其人，所愿善缘，度脱法界众生，及以我等，九祖七玄、四生六道，同得解脱，归依大道一拜
　　太上慈悲道场消灾九幽忏卷之二竟
　　太上慈悲道场消灾九幽忏卷之三
　　太极左仙公葛玄纂集
　　断烦恼品第一
　　今日道场大众，人各运心，仰对慈尊，忏断烦恼罪业。忏主某敛心长跪，谛听经言，一切众生，生从托荫父母胞胎，或长富，或少贫，或前贵，或后贱，或一恶，或百恶，或男，或女，不省轮回，莫分终始。为有烦恼，烦恼生於执见，执见生於颠倒，颠倒生於妄想，妄想生於疑惑，疑惑生於众苦，众苦生於诸业。诸业既造无常，逼迫不得自在。
　　慈尊语普济言，烦恼是众生受身，处在人世，不惟富贵贫贱，男女皆求衣食。须慕生缘，供给所须，支持日用，牵萦王法，拘辖尊卑，合会亲眷，分别恩爱，乃至老病死亡。或不终其寿，随业流转，三恶道中，渐远人天。不觉有无常苦。智明了故，体无想故，以智慧故，觉妄想故，辩疑惑故。不以为苦，任放纵性，恬愉安乐。随念生心，随心造业。执见为事，颠倒为非，对境妄想，慕求疑惑。纵恣六根，造洹沙数罪业；不慎三业，种无量亿地狱。皆因烦恼，执染身心。有身，则有烦恼；无身，则无烦恼。既有烦恼，当须修习。普济言：修习何善，得离烦恼？
　　慈尊言：消灭三业，立三善行：一心善行，二身善行，三口善行。且心善行者，一不贪爱，二不瞋怒，三不愚痴。清廉克己，少欲知足，制伏贪取，断除求利，慈忍恬柔，宽和容恕，挫解瞋恚，常无忿怒，观妙守静，达有通无，能於诸法，智慧明了，是名心善行。次以身善行者，一不杀害，二不窃盗，三不邪淫。仁慧博施，愍念群生，济生度死，谦卑退让，非义不取，舍身命财，无所吝惜，真正清洁，远离邪淫，不色不欲，心无放荡，是名身善行。所谓口善行者，一不娇妄，二不华绮，三不两舌，四不骂詈。发言信实，常无虚诳，所说真正，能无华饰，词旨中平，清直无二，能不彼此，背向两端，声气调和，柔软清润，巧说法相，吟咏洞章，是名口善行。三行既善，则无疑惑。既无疑惑，则无妄想。既无妄想，则无颠倒。既无颠倒，则无执见。既无执见，则无烦恼。既无烦恼，则无众苦。既无众苦，则无诸业。既无诸业，则为安乐，入无为道。於是，普济闻说三善行法。一切众生，皆得烦恼病愈，赞叹慈尊，当作是偈：
　　稽首圣中真法主，能说众生烦恼药。
　　众生心中无价宝，常被六贼来劫剥。
　　瞋恚怒箭钻射心，无明爱锁无关钥。
　　人我枷杻防禁身，六亲魔想专相掠。
　　今依三行善驱除，永劫应无四相着。
　　今日道场大众，及以忏主某闻此烦恼，大可思惟。无量劫来，悉见诸苦。是乐诸乐，是苦今生，不能觉悟，断除烦恼。后更复增，宿业相缠，住此幻世，不见大道，不悟真诠，烦恼祸殃，日生击缚。今遇慈尊经教，广说法门，显喻烦恼，提携愚暗。令一切有情，悉得开悟。忏主某自从无始劫来，至于今劫，今生今日，九祖七玄、存亡二世、一切眷属，但纵身三业、口四业、意十业，从无始无明，造三毒、四趣、五盖、六尘、七漏、八垢、九结、十缠，使不自在。烦恼但在牢笼，处於流浪。今日遇此忏法，如日处昼，如月当夜，如盲得明，如哑得语，如聋得聪，如罪得赦。伏为平安 追荐礼此忏文，五体投地，一心发念，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄真万福天尊。
　　志心敬礼，飞行世间天尊。
　　志心敬礼，元阳量化天尊。
　　志心敬礼，转我身天尊。
　　志心敬礼，镜心净天尊。
　　志心敬礼，高上妙天尊。
　　志心敬礼，常安静天尊。
　　志心敬礼，玄妙门天尊。
　　志心敬礼，常清净天尊。
　　志心敬礼，出生死天尊。
　　志心敬礼，大庄严天尊。
　　志心敬礼，观妙身天尊。
　　志心敬礼，常普覆天尊。
　　志心敬礼，高玄天尊。
　　志心敬礼，佑神天尊。
　　志心敬礼，转法天尊。
　　志心敬礼，真妙天尊。
　　志心敬礼，昌阳天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，左玄真人。
　　志心敬礼，右玄真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，以及大众，仰愿南方无上灵宝天尊，诸尊诸圣、诸仙诸大真人，诸大天众、诸大童子，遍十方际、尽玄虚界、过去未来、隐现一切真圣。同垂善力，救护众生。令忏主某永断烦恼，使离尘染，为过去见在，作其善力，助彼三途，永离恶趣，及我等众，得生十方净乐国土。一切烦恼，结习罪因。乘此忏悔，咸得消灭。从今日去，行真相道，无生怠慢。愿得智慧方便善力，消诸灾难，保安国土，度脱六道幽显、四生九祖远魂、三代净识，同出牢笼，齐登道岸。一拜
　　净尘劳苦业品第二
　　今日道场大众，人各运心，仰对慈尊，忏悔诸尘劳苦罪业。忏主某敛心，归命归依，谛听经言。一切众生，自从生诞形体已来，头负圆天，足履方地，肌尸丑秽，骨肉腥凡。不避星辰，常干风雨，累此阳过，必犯阴愆。但以天地之内，不问贵贱，罪目无量。或因三业生罪，或从六根起过，或自内心邪僻，或藉外境染着，或从三毒取起四颠倒，或从三业生一百八烦恼，或从五见生六十二见，或从十恶起四十种恶，或从六情生八万四千诸尘劳门。或从一念一顷，生四颠倒，起一百八烦恼，造六十二见，立四十种恶，造八万四千诸尘劳苦。何况一日、一月、一年起於念想，何况经於历劫，起於众罪，於是劳苦相寻相觅，无有穷已。然其罪根生於三种。普济言，何者为三？一者是恼，二者是业，三者是想。为此三种，不能见圣，及人天胜妙好事。若一日、一时、一念，悟其三障，乃至三业、六根、一百八烦恼、六十二见、四十种恶、八万四千尘劳苦业，皆得清净。是诸众生不信吾言，不依经说，不知解冤，不求解脱，积恶尘沙，罪满天地。三毒、十恶、五见、六尘、六染、六入，复生无间罪业，或造不成就，信行断业，诬讟天尊，讪谤三宝，破灭贤圣，毁正法业，不信罪福。起十恶业，迷真返正痴惑业、不忠君主邪佞业、不孝二亲返戾业、轻慢尊师无礼敬业、朋友无信不义业，作四重罪障圣道业、毁犯净戒破八斋业、五篇七障缺犯业、不信十戒不论轻重方便污精思业、年六长斋月十斋不常修业、诸威仪中不如法业、二千四百威仪微细业、障不修身戒心慧业、春秋八王造众业、行多种恶犯戒六仪业、於苦众生无愍伤业、不矜不念无怜愍业、不拔不济无救护业、心怀嫉妬生彼我业、怨亲二境不平等业、耽荒五欲不厌离业、因衣因食园林浴池生薄逸业、或善有漏回向三圣障出家业，如是等业，皆无量无边，说不可尽。普济言，当用何等心，令此业障罪灭？
　　慈尊言，先当兴七种善心，以为方便，可得除灭。何等为七？一是惭愧，二是恐怖，三是厌离，四是发无上善心，五是怨亲平等，六是念报天尊、国主、师尊、父母之恩，七是观诸妄想，罪性皆空。若人不得此善心，不起忏悔，殃累远祖，祸染将来，及今见世，盲聋长病，死入九幽诸狱，万劫方生，饿鬼非人之形。尔时，慈尊乃言此偈：
　　若人不善心，无故作诸业。一丝及一毫，乃至无量亿。死入十八狱，种种受诸苦。后生饥虎中，常不得饱食。纵得生人身，水火刀兵杀。或复得长病，风狂及颠痫。
　　今日道场大众，如经所言，皇堪恐怖，身中有斯劳苦，积劫何以觉知，无明所覆。或自行十恶，或教他十恶，或赞叹十恶，或明进十恶。一念一顿，想於十恶。或一毫一种，他日受报，追悔何及。今须努力，精进忏悔。若在六道，及处四生，见受未受苦报者，我今发念，愿同解脱。忏主某伏为平安　追荐礼此忏文，五体投地，一心发念，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄真万福天尊。
　　志心敬礼，龙王变度天尊。
　　志心敬礼，万劫轮转天尊。
　　志心敬礼，十方应号天尊。
　　志心敬礼，难思议天尊。
　　志心敬礼，除烦恼天尊。
　　志心敬礼，德高远天尊。
　　志心敬礼，尘沙妙天尊。
　　志心敬礼，法耀身天尊。
　　志心敬礼，智难胜天尊。
　　志心敬礼，幽法极天尊。
　　志心敬礼，上清天尊。
　　志心敬礼，进道天尊。
　　志心敬礼，化应天尊。
　　志心敬礼，知苦天尊。
　　志心敬礼，化物天尊。
　　志心敬礼，信慧天尊。
　　志心敬礼，度厄天尊。
　　志心敬礼，仙度天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，妙用真人。
　　志心敬礼，体解真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿南方无上灵宝天尊，诸尊诸圣、诸大真人，诸大神仙、诸大天仙、诸大童子，遍十方际、尽玄虚界、过去未来、应号一切真圣。以太玄水洗荡，忏主某及经生父母，受法受度师尊，伯叔兄弟，男女眷属，今缘昔缘，无量无边，诸尘劳苦罪业。杖今忏悔，愿承道力、真圣力、忏法力、因果力、难思力、功德力，愿得消灭，使悟诸见，了达玄理。普愿一切众生，不滞尘劳罪业，体悟无为，归依大道。一拜
　　归信敬品第三
　　今日道场大众，人各运心，仰对慈尊，忏悔不敬信罪业。忏主某顶礼长跪，谛听经言，一切众生，造作恶缘，施为不当，心如火盛，炎炎不拣，媸妍意似刀锋，凛烈岂论强弱。积时累日，经月逾年，不能以时修其片善，日积愆就转加冤滥。弥增苦业，永劫沈沦。今缘昔缘，从劫至劫，运心举意，生不信敬，诽谤三圣，毁坏三圣，轻慢三圣，秽污三圣，戏弄三圣，骂詈三圣，咒诅三圣，欺忽三圣，傲诞三圣，唝嗃三圣，啖食三圣，诳惑三圣，侵夺三圣，费损三圣。訾毁经忏，评论真伪，妄言得失，强辩是非，分别浅深，佥议短长。形容不净，衣服不净，手脚不净，屐履不净，口气不净。饮酒食肉，啖嚼荤辛，口出秽言，心不恭敬。或不洗手，或不烧香，或不盥口，或不沐浴，即入玄坛，便临法座。或诣道场，听法闻经，逼近尊像，秽污真圣，神仙灵人、玉童玉女、金刚神王、天丁力士，护法威神。或对天尊大道经法，出家法身，形容傲诞，不肯礼拜稽首归诚。或卧听法师大德讲说三洞大乘经典。或酒肉荤糅，乘骑车马，直入道场，逼近天尊，看读经忏。或见持斋受戒，永不信从，称为虚矫。或领男女同入道场，听法闻经，高声大语，恼触法徒。或发言举意，先论是非，较量功德。或依倚三宝，方便求财。或假法教，诳惑男女。或费用三宝财物，自供己身。或恐协出家法身，求其长短，取其财货，养育眷属。或擎经像，市中教化。或於行路，假言功德，聚集财物，自将入己。或将经像，假赁货售，供给骨肉。或高座说法，得以衬施，惟将己用，或不参经戒符箓法文，便作人师，受以施财。或广引弟子，不择贤良，授度经法，泄其真秘。或不按科律，受禀师尊，自任己心，增臧经法。或尊像前暴露埃尘，损坏常住。或堂殿倾颓，经法秽污。或破坏旛灯功德，不敬睟容。或窃盗宝经，同诸俗典。或私将抄写，不肯护持，混杂凡书，曾无恭敬。或安床枕，一处眠卧。或在房院，臭秽狼籍，手擎荤触，及语真经。或叛道背师，自违盟誓。凡诸举意，一切运心，皆犯明科，违犯戒律，此之罪目，无量无边。若人犯不敬信，一丝一毫罪业，见世令眷属不圆，先逝受苦，己身当受蛊癞病报，死入九幽地狱，万劫方生，受野兽身。尔时，慈尊为诸未悟，乃说偈言：
　　生世不敬信，毁坏道真容。上圣及仙真，灵人与神人。玉童将玉女，金刚并力士。侍卫威神等，一切诸形像。破损及轻慢，秽污不恭敬。訾毁出家人，言词无上下。打骂加凌忽，淫犯生戏弄。傲诞自唝嗃，评论诸经法。强说是与非，破斋又破戒。偷盗三宝财，种种不信敬。死入九幽狱，备历十八中。足履刀山上，两手攀剑树。裸身抱铜柱，赤体卧铁床。头上戴火山，背常负铁杖。饥则食火炭，渴乃饮镕铜。镬汤沸烂煮，火车烧烁身。碓捣更硙磨，倒悬又倒立。锯解又刀刑，针锋贯肢节。硖石逼其身，寒冰断筋骨。煨煻走束西，跳踯不得住。腥秽常臭处，涟汲溟波水。以灌於四渎，恶鸟争啄睛。铜狗来咬啮，毒蛇竞吞噬。牛头折其脊，一日万死生。苦痛不可忍，当生受蛊癞。
　　今日道场大众，谤听是偈，如经所说，探切忧惊。造此罪因，何能晓悟。若有斯罪，受报难逃，追悔之时，莫能得及。宜各精进，审悔罪尤，若在六道，受四生身者，大身小身，相啖相食。或未受报，我今恭敬，普愿解脱。忏主某伏为平安　追荐礼此忏文。五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄真万福天尊。
　　志心敬礼，洞空化号天尊。
　　志心敬礼，无量应天尊。
　　志心敬礼，证得道天尊。
　　志心敬礼，常欢喜天尊。
　　志心敬礼，妙法欢天尊。
　　志心敬礼，常救物天尊。
　　志心敬礼，不变相天尊。
　　志心敬礼，法舍天尊。
　　志心敬礼，玄官天尊。
　　志心敬礼，应化天尊。
　　志心敬礼，太虚天尊。
　　志心敬礼，道海天尊。
　　志心敬礼，碧落天尊。
　　志心敬礼，常道天尊。
　　志心敬礼，降伏天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，智藏真人。
　　志心敬礼，广信真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿南方无上灵宝天尊，诸尊诸圣、诸大真人，诸天仙众、诸大童子、诸大龙神，遍十方际、尽玄虚界、隐现一切真圣。伏愿荡除苦趣，蠲免恶源。忏主某自从生身以来，所有罪业，承今忏悔，一发念心，乞愿消灭。自今已去，常怀信敬，省察前非，洗心后悔。愿当来世，转轮不绝，永得长生，过去逝魂，俱超生处。见在亲缘，常居福地。得证无为，早登圣果。一拜
　　除障碍品第四
　　今日道场大众，人各运心，仰对慈尊，忏悔障碍罪业，忏主某至心长跪，谛听经言，一切众生，以贪欲心，构起六识、六尘、六欲、六染，起愚痴妄想，生诸障碍。明明造罪，心起不知。故故为非，言犹自是。都缘昏昧，何认罪愆。但称彼短己长，何别他尊。我劣不察，分身贵贱，高下不钧。贵则深堂峻宇，拖紫纡金，朱壁椒房，丹台玉楯；贱则苍头跣足，逐后迎前，声气低微，格式卑下。富则轻裘肥马，奥食精羞，言如锺响，心似海阔贫则饥寒在念，礼义乖疏，言行相违，施为不当。分兹身业，岂解秉持，违过更多，孰能觉悟。自居世网，却起障心。退人归依三宝天尊圣教。退人信重大道经法。退人忠顺帝主。退人供侍师尊、上下法属。退人孝顺父母。退人为国转经行道。退人为家消灾乞福。退人为国忧勤。退人为家勤苦。退人发无上道心。退人行道歌咏。退人持戒守白。退人放生活命。退人诵经长善。退人忍辱受耻。退人布施欢喜。退人修行精进。退人隐居山谷、服气吐纳。退人修道求觅飞升。退人抄写经文、庄严绦轴。退人妆塑尊像、生发信心。退人修盖灵坛宫观，召人住持。退人设斋造供。退人苦身炼行、磨琢心性。退人供养法身。退人恭敬焚修。退人平等无二。退人出离尘染、永除烦恼。退人礼忏谢过、得免灾难。退人道场香灯昼夜。退人聪明智慧、常习经书。退人学艺修饰身名。或以恩爱退人，或以情义退人。或以利济退人。或以指教退人。或以贪爱退人。或以轻慢退人。或以纵性虚诞退人。或退人种种好事，应是他人一丝一毫善事。善事既发，不可妄生障碍。凡生障碍者，为己身，不知善事是解脱出尘之路，自不能行，而乃互生障碍。若造一障一碍事，获无量无边罪，令见世己身、老病孤独，愿无所遂，死入九幽地狱，受一切苦，万劫方生，作鱼鳖身，受人刳剔。若不忏悔，无由解脱。尔时，慈尊救诸众生，而说是颂：
　　前世无善心，障碍於一切。玄说诡诳语，言前非生路。恩爱与情好，贪染及轻触。留恋同为恶，死入流沙狱。纵得受人身，贫寒复孤独。见世老长病，良药却为毒。
　　今日道场大众，人各运心，闻说是颂，实可忧悲。若有此障碍罪业，受报之时，应难退悔。今须发愿，解除罪障。忏主某伏为平安　追荐礼此忏文，五体投地、一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄真万福天尊。
　　志心敬礼，拥化天尊。
　　志心敬礼，传教天尊。
　　志心敬礼，善胜天尊。
　　志心敬礼，辩法天尊。
　　志心敬礼，本光天尊。
　　志心敬礼，宝德天尊。
　　志心敬礼，云翔天尊。
　　志心敬礼，驾景天尊。
　　志心敬礼，法身力天尊。
　　志心敬礼，德王明天尊。
　　志心敬礼，妙化音天尊。
　　志心敬礼，常护世天尊。
　　志心敬礼，无边力天尊。
　　志心敬礼，无垢意天尊。
　　志心敬礼，功德王天尊。
　　志心敬礼，无边自在力天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，妙信真人。
　　志心敬礼，妙音真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿南方无上灵宝天尊，诸尊诸圣、诸大神仙、诸大真士、诸大真人，诸大童子，遍十方际、尽玄虚界、过去未来、隐现一切真圣。以大道难思议力、功德微妙力、应号慈尊力，令忏主某九祖父母、同住师尊、门徒法侣，及经生考妣、伯叔、兄弟、己身眷属，存亡二世，所有障碍重罪，山积海深。仗今礼忏，愿承神仙力、龙神力、三圣力、真人力，永得消灭。沈坠超生，无复苦恼。自从今去，见人修种种善行，不生障碍。惟愿善芽增长，普度无量，一切有情，同超净土。一拜
　　太上慈悲道场消灾九幽忏卷之三竟
　　太上慈悲道场消灾九幽忏卷之四
　　太极左仙公葛玄纂集
　　息瞋怒品第一
　　今日道场大众，人各运心，仰对慈尊，忏悔瞋怒罪业。忏主某敛心长跪，谤听经言，一切众生，皆从执见，起诸瞋怒。瞋怒之由，但从心起。心生瞋怒，喻若火风。风火炎盛，不久自息。是诸众生不能消遣，但执愚见，生诸瞋怒，或从贪爱，构起六识，染受六尘，起瞋怒想。或怒大道天尊言乏正真，只起浮词，常无信意。或怒天地，咒诅寒暑，惟爱愚痴，不惭覆载。或怒日月星辰，裸露形体，不愧照临，常嫌迟速。或怒经典，称是虚言，不解披寻，多生毁誉。或怒生身父母，侍奉长乖，全无孝养，不报劬劳。或怒兄弟，义乏连枝，看若外人，情同疏友。或怒眷属，不起慈柔，敬上有亏，抚下无节。或怒斋戒，修奉不恭，触犯常多，精虔有阙。或怒国主，不赞升平，杀逆生心，忠良不立。或恕讲说，不听善缘，但起恶言，混杂真理。或怒宫观，不生敬奉，诽谤过多，不怀修盖。或怒先逝，竟乏追修，不作良缘，助其冥路。或怒神理，无有祭祀，却信邪巫，行於淫杀。或怒老耄，不生孝顺，曾无怜愍，却称业报。或怒牢狱，不察情理，常说艰难，助添杻械。或怒贫贱，枉压难申，不念饥寒，每行苦楚。或怒禽兽，不念羽毛，只纵贪残，惟求烹宰。或怒奴婢，不忍卑贱，只知苦虐。如是瞋怒，若已犯，若未犯，或亲或疏，若男若女，若人非人，发心举意，生诸瞋怒者，如木生火，火发自然，其罪转深，其尤最重，先亡幽闭，不得解脱。於是慈尊观此众生，妄行瞋怒，遂发叹心，而说偈言：
　　是诸男女等，谛听善思惟。大道天尊前，辄莫生瞋怒。国王父母处，经法道场中。讲赞法师边，辄莫生瞋怒。或见出家子，贤人崇善心。布施念贫穷，囚徒并旅客。躘蹱茕露子，疾病及孤遗。诸如男女等，乃或生瞋怒。似木生於火，火发返自然。但除执见想，了悟非常道。
　　尔时，慈尊复言，若众生造一瞋一怒罪业，见世患风邪病，死入八寒八热地狱，复历针锋地狱，万劫方生，受身为虾蟇鯸等鱼，复还人中，愚痴拙恶。若不忏悔，永堕沈沦。於是，慈尊念诸未悟，重宣偈言：
　　生世多瞋怒，常怀毒害心。意中常迫迮，瞋男复瞋女。畜生及奴婢，似此煎愁身。持刀或执棓，惟欲害於物。愤愤常恚恨，曾不少时喜。死人寒热狱，针锋复贯身。连心及肝胆，通肠连其胁。血出无斛数，后生为虾蟇。怒月不得语，或作鯸鱼。自瞋浮水上，鸱鸢竞来取。分张吃其肉，纵得生人中。还受愚痴报，作人常丑拙。言词无方便，出语逆人意，无人见怜惜。
　　今日道场大众，如经所说，大可思惟，若有此罪，受报弥探。今日忏悔，愿同解脱。忏主某伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太灵虚皇天尊。
　　志心敬礼，紫清上极天尊。
　　志心敬礼，龙形九色天尊。
　　志心敬礼，香林说法天尊。
　　志心敬礼，光映真容天尊。
　　志心敬礼，神灯法海天尊。
　　志心敬礼，真悟拔苦天尊。
　　志心敬礼，拔苦慈慧天尊。
　　志心敬礼，延算玄晖天尊。
　　志心敬礼，普荫无边天尊。
　　志心敬礼，三界化通天尊。
　　志心敬礼，无为天尊。
　　志心敬礼，托质天尊。
　　志心敬礼，灵符天尊。
　　志心敬礼，宝林天尊。
　　志心敬礼，元光天尊。
　　志心敬礼，应度天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，普济真人。
　　志心敬礼，普度真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西南方无上灵宝天尊，诸尊诸圣、诸大真人、诸大仙众，诸大童子，遍十方际、尽玄虚界、隐现一切真圣。同发慈光，共垂覆护。忏主某自从无量劫来，有无量无边瞋怒罪业，今日礼拜忏悔，愿乞消灭，不受报对，永得清净。自今已去，无使瞋怒，明了执见，体解真常。当愿先世魂识，过去未来眷属，永断愆萦，不历九幽，四生六道，同受因果，承无上道。一拜
　　晓愚痴品第二
　　今日道场大众，人各运心，顶礼慈尊，忏悔愚痴罪业。忏主某恭信在心，谛听经言，一切众生，从氤氲际而起愚痴，染着诸有，虽积功勤，不能无滞。故以修其善果，令得解脱。此诸众生，未解修功，积诸善德，起三毒根，行愚痴业。或骂詈天地，咒诅鬼神。或叛逆君父，不行忠孝，反戾为事，立法乱常，内党骨肉，外谄他人，不信罪福，触壁生心，谓己自然，长存不灭，不分善恶，不别尊幼，舍身受身，常行愚痴。或於圣像前，或到经法处，或於法师前，或在君王、父母侧，或於师尊同学、同住法亲边，或於六亲枝萝骨肉、妻妾男女处，或於天地日月星辰下，或於灵通鬼神庙中，或对虚空贤圣圣迹处，或於若人非人虫兽禽类所，行诸愚痴，及笑人行善布施，作诸功德，毁誉等罪。凡如此者，名在愚痴，皆因心起。若人於一名一种处行愚痴者，衅连远祖，殃及见存，追悔无由，常居幽闭，现世风邪，重患报死，入寒夜地狱，万劫方生，受蛇虺身。若非忏悔，永沈恶道，於是慈尊愍伤未悟，而说是偈：
　　人世若愚痴，不信罪福者。笑人修功德，常言无宿命。不敬於日月，天地及星辰。一切诸灵圣，莫不皆轻慢。常行不善事，种种皆为恶。触壁自执性，死入十八狱。备历诸苦恼，万劫生蛇身。心中常有毒，腹中无脏腑。饥渴不得食，人见皆欲杀。纵得生人道，还却愚痴报。
　　今日道场大众，闻是偈言，大生畏惧。若人有斯过业，受对无差，我等大众，宜生觉悟，莫遭他报。身沈之日，欲求忏悔，恐不能及。又为地狱饿鬼畜生受其苦恼，未得超生，同我发念，愿得解脱。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太灵虚皇天尊。
　　志心敬礼，高上玄虚天尊。
　　志心敬礼，无边自在天尊。
　　志心敬礼，高上玉皇天尊。
　　志心敬礼，龙汉梵度天尊。
　　志心敬礼，无上紫虚天尊。
　　志心敬礼，迁真上圣天尊。
　　志心敬礼，证果随功天尊。
　　志心敬礼，玉光相妙天尊。
　　志心敬礼，最胜方便天尊。
　　志心敬礼，开辉保生天尊。
　　志心敬礼，方便变见天尊。
　　志心敬礼，妙果珠光天尊。
　　志心敬礼，徧开玄藏天尊。
　　志心敬礼，法界应慈天尊。
　　志心敬礼，随心启悟天尊。
　　志心敬礼，度幽明真天尊。
　　志心敬礼，大智海天尊。
　　志心敬礼，无畏力天尊。
　　志心敬礼，慈悲天尊。
　　志心敬礼，宝藏天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，智观真人。
　　志心敬礼，应世真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿西南方无上灵宝天尊，诸尊诸圣、诸大真人、诸大贤圣、诸大圣众，遍十方际、尽玄虚界、显化一切真圣。以大道慈救，发大愿念，普同救度。忏主某先世祖祢、生身父母、缘生父母、受度师尊，建坛保举伯叔兄弟、己身姻亲、妻子男女、存亡眷属，若有无量无边愚痴罪业，已造未造，已悟未悟，仗今日道场，忏悔消灭。自今已去，更不重造。惟愿一切众生，舍离三途，同得解脱。渐证无为，达于道岸。一拜
　　忏悭贪品第三
　　今日道场大众，人各运心，仰对慈尊，忏悔悭贪罪业。忏主某敛心摄念，谛听经言，一切众生，处在浮世，百年几日，时向中间，石火之光，何能得久。如蛾扑灯，自觅焦然。不能明了，悟此萦缠，曾无暂息。日积业尤，时加罪苦。为怀吝惜，常负贪求，积聚山高，心由不足。一日之活，作千年计。生时既不将一钱来，死亦不将一钱去。一朝长逝，是事皆空。无量悭贪，尽成业衅。或於天尊大道前，生诸悭贪。或於大藏经典前，生诸悭贪。或於出家法身前，生诸悭贪。或於斋戒供养处，生诸悭贪。或於烧香然灯处，生诸悭贪。或於修盖观宇、殿堂处，生诸悭贪。或於功德福田上，生诸悭贪。或於帝王国主前，生诸悭贪。或於父母男女前，生诸悭贪。或於贤人长者前，生诸悭贪。或於他己财物，生诸悭贪心。或见饮食，生悭贪心。或见车马，生悭贪心。或见衣服装束，生悭贪心。或见田宅广大，生悭贪心。或见屋宇华丽，生悭贪心。或见奴婢仆隶，生悭贪心。或见宫观破坏，生悭贪心。或见山林森耸，生悭贪心。或见华果烂慢，生悭贪心。或见贫穷老病，不思济拔，生悭贪心。或见囚徒受苦，不行悯念，生悭贪心。或见行旅困弱，不相扶救，生悭贪心。或见饥寒赢体，不给所须，生悭贪心。乃至己物他物，官物众物，丝毫毛发，草木华果，米麦抄撮。或自行饕餮，或自怀吝惜，为他悭鄙，不作诸善，不肯舍施，苦身积聚，为之忧恼。於己愿富，於他愿贫。身终之日，如舟无楫，如车无轮，有恶草陈，无善可纪。致使业因，堕诸恶道。於是慈尊，愍诸众生，而说偈曰：
　　前世若悭贪，执吝无休息。积财如山岳，心常吞江海。常自不厌足，持斋受戒处。造像及写经，营建於精绾。烧香然灯所，凡厥作功德。不肯施一毫，就中为方便。常说觅利益，死入寒冰狱。冻断其形体，百节皆破坏。后生住边夷，或为人家犬。卫护不得息，猛恶人皆贱。万劫方受生，为人不具足。手孪及脚跛，眼盲或耳聋。鼻褰口偏斜，胸高腰脊曲。形容复丑陋，所在无人惜。
　　今日道场大众，闻经所言，心生恐惧。若有此罪，将来之世，应当受报。今启精勤，愿涤前咎。惟愿一切众生，或在地狱，饿鬼畜生，受斯业报，乘今礼忏大道力、功德力、拯拔力，并得解脱。忏主某无量劫来，至于今劫，今生今日，师尊父母，己身一切眷属，舍身受身，存亡二世，有无边无际悭贪罪业，未曾洗涤，及不觉知。今日伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太灵虚皇天尊。
　　志心敬礼，金鉴妙容天尊。
　　志心敬礼，戒生延寿天尊。
　　志心敬礼，无穷真像天尊。
　　志心敬礼，随方证果天尊。
　　志心敬礼，常济普度天尊。
　　志心敬礼，自然空寂天尊。
　　志心敬礼，方便因果天尊。
　　志心敬礼，众妙慈光天尊。
　　志心敬礼，琼因法海天尊。
　　志心敬礼，真常度命天尊。
　　志心敬礼，百亿威名天尊。
　　志心敬礼，护国永安天尊。
　　志心敬礼，大慧眼天尊。
　　志心敬礼，弘至教天尊。
　　志心敬礼，方便慧天尊。
　　志心敬礼，转法转天尊。
　　志心敬礼，如宝林天尊。
　　志心敬礼，兴道力天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，广信真人。
　　志心敬礼，妙德真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众等，仰愿西南方无上灵宝天尊，诸尊诸圣、诸大真人，大慈大悲真人，救苦童子、上智童子、尚药童子，遍十方际、尽玄虚界、化现一切真圣。发慈悲愿，普济度力。令忏主某三世存亡、九祖眷属、己身妻子，所有悭贪罪业，仗今礼忏，愿落罪名，及以一切众生，未乘解脱者，已得超度者，同此忏拔，证无上道。一拜
　　念布施品第四
　　今日道场大众，人各运心，仰对慈尊，忏悔不布施罪业。忏主某发觉悟心，稽首长跪，谛受经言，一切众生，生身在世，恣意不足，终日贪婪，何时割。舍。眷属满室，金玉盈堂，犹不称心，尚生靳爱，利济不怀，悭贪是念。且布施者，无量功德，利益一切，不可思议。一施法，二施身，三施财。法者，常以我法，三洞经教，善巧方便。或权或实，或广或略，劝诱众生，俱入一乘，永辞缠爱，登常乐境。从劫至劫，常转法轮。过去未来，常不退悔。最为第一，不可思议。施身者，当以身命，救济一切，众生疾病，水火刀兵，无量厄中，皆得覆护，以用方便，不惜身命。或见一切饿殍，如己之饥；见一切冻喂，如己之寒。以至施己力役，代人危厄，无所吝惜。或供养出家法身，给侍所须，采药游山，驱驰左右，修盖观宇，洒扫殿堂，种植果林，造诸功德，道傍开井，修葺桥道，不辞劳苦，惟尽一心，功德巍巍，最不可胜计。施财者，有二。一内财者，身体手足，百骸九窍，皮肤爪甲，尽力救度，无所爱惜，以施於人。二者外财，钱土城隍，妻子僮仆，牛马，金银珠玉，绫罗锦绮，玩弄服饰，散施一切，不系於心。又有九种布施，亦各不同，随所发心，皆获利益。一施入道身真应化像，二施入经法大乘，三施入仙真圣相，四施入玄坛灵观屋宇、殿堂楼阁、房廊( )砌，五施入男女出家法身、玄冠黄褐、一切法衣法具、供养无阙，六施入常住、香油灯烛、庄田仆隶，七施入钟磬、旛华、帐座、应用法具，八施入斋食米面香油、供养出家法身及持斋奉戒精进学道者，九施入贫穷孤寡、饥寒疾病、囚徒、一切危苦。普济言，慈尊所说种种布施，功德不可思议。且上古之人，不以布施，何无灾难？
　　慈尊言：上古之人，淳朴为心，怀道抱德，不贪不欲。后世浇浮，人多矫诈，惟求财宝，不悟因缘，轻命重财，家亡国破，内怀万恶，外结凶狂，相继冤憎，无由觉悟。故设法门，令其布施，今时四众，但知惜财，不重於命。若舍其财，如同舍命，故言命财。若能舍施，一内贼不生，二外贼不起，内外安静，众苦消除。以今布施，破此悭贪，圣化冥通，随功受福。若众生不以法布施，不以身布施，不以内财布施，不以外财布施，不以九种布施。见斋设供，不肯布施。见持戒修行，不肯布施。见讲说真经，不肯布施。见天尊圣像，不肯布施。见出家法身栖寒，不肯布施。见然灯供养，不肯添舍布施。见供养之处香残灯烬，不肯继爇布施。见道场旛像不足，不肯布施。见古迹灵场损坏，不肯布施。见灵观殿堂隳破，不肯布施。见大藏写经函蕴未备，不肯布施。见供养之器不如法度，不肯布施。见行道歌赞，不肯布施。见常住应用不足，不肯布施。见钟磬声相不圆，不肯布施。见修造未就，不肯布施。见囚徒、见贫穷、见老病、见功德、见福田，不肯布施。或不以方便布施，不以慈悲布施，不以诱谕布施。或不以教化布施，不以减割布施，不以善心布施，不以指示事弄，不以机巧、偏执教相，不以平等布施，不以忠孝、不以善念、不以势力布施，或不以药术、不以宽裕布施。如上种种，不肯布施者，见世眷属，常不安乐。男女夫妻，中道离别。己身残疾，恶病相缠，殁入九幽，历诸地狱，万劫方受蛇犬之身。於是慈尊愍嗟未悟，而作偈曰：
　　若人富贵者，贤良及聪明。医术并势力，种种不布施。言我富当世，安乐得永劫。不信有轮回，贫却是富客。见世卒亡命，眷属中年隔。死入幽苦牢，心中过铁( )。受生蛇狗身，猛恶常护宅。纵得复人形，愚痴无见识。孤穷下贱报，世世为人役。
　　今日道场大众，闻经所说，大可怖畏，我等或有此罪，岂自知觉。当来之世，须受其报。今日礼诵，惟用精进，愿同忏悔，皆得消灭。六道四生，悉同解脱。忏主某伏为平安　追荐发愿礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太灵虚皇天尊。
　　志心敬礼，广化慈颜天尊。
　　志心敬礼，普润无为天尊。
　　志心敬礼，神通万化天尊。
　　志心敬礼，度人众妙天尊。
　　志心敬礼，玄化解脱天尊。
　　志心敬礼，拔难真光天尊。
　　志心敬礼，福庆无为天尊。
　　志心敬礼，妙道广明天尊。
　　志心敬礼，为说方便天尊。
　　志心敬礼，广流恩化天尊。
　　志心敬礼，善悟大慈天尊。
　　志心敬礼，无边缘中见天尊。
　　志心敬礼，善业普天尊。
　　志心敬礼，解法度天尊。
　　志心敬礼，传经教天尊。
　　志心敬礼，大慧眼天尊。‘
　　志心敬礼，自在力天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼J 无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，太极真人。
　　志心敬礼，妙光真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿西南方无上灵宝天尊，诸尊诸圣、诸大真人，诸大童子，遍十方际、尽玄虚界、应现一切尊圣。愿垂道力、同方便力，令忏主某所生父母、师尊同学、六亲眷属，如上三世，不布施罪业，已受报，未受报，仗今礼忏，皆得解脱。愿以眷属，世世生生，得居富贵，智慧聪明，惠施一切。当令受苦众生，同归安乐，速悟无为，早登圣果。一拜
　　太上慈悲道场消灾九幽忏卷之四竟
　　太上慈悲道场消灾九幽忏卷之五
　　太极左仙公葛玄纂集
　　慎绮妄品第一
　　今日道场大众，人各运心，仰对慈尊，忏悔绮言妄语罪业。忏主某敛心长跪，谛听经言，一切众生，但从四迷，惟任六识，将一毫善，称言无量；造万端罪，惟说无咎。见人有过，增加毁说；见人积德，非外破除。惟言己身，德行充备，巧隐辩舌，妙丽华词。相别片时，言逾半岁。洎见一日，厌似百年。如此愚顽，皆为绮妄。或於天尊大道前，绮言妄语。或於三洞经典前，绮言妄语。或於法师大德前，绮言妄语。或於国主帝王前，绮言妄语。或於父母尊亲前，绮言妄语。或於贤人长者前，绮言妄语。或於愚痴下贱前，绮言妄语。或於聋盲六疾前，绮言妄语。或於尊重富贵前，绮言妄语。或於师尊法友法身前，行诸绮言妄语。或於。长宿前，行诸绮言妄语。或恃豪贵，行诸绮妄。或恃聪明，行诸绮妄。或恃权智，行诸绮妄。或向所识人前，行诸绮妄。或於诸天圣众、十方真圣、星辰日月、一切威灵前，行诸绮妄。凡是发心，行诸绮妄，华词不实，皆获重罪。见世己身，口面喎斜，死入拔舌地狱，万劫方生，受野兽身。若不忏悔，难超净土。於是，慈尊为诸未悟，而说偈言：
　　生身若绮妄，矫诈三宝前。父母及男女，君王与百姓。凡是合会处，谗害於忠贤。离异人朋友，嫉妬恶胜己。传言作口舌，浪说为是非。转虚以为实，用白反为黑。道说人长短，强知他好恶。所在生破乱，死入拔舌狱。铁锥刺其舌，硖石逼其身。令舌长百尺，以钉钉舌上。滴滴出血流，后生野狗状。啖食诸臭秽，昼夜心思想。
　　今日道场大众，闻是偈已，自从昔劫已来，一切众生，轮回受报，以何觉知。今我忏悔，发以精进。愿因今日，同得解脱。忏主某伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太妙至极天尊。
　　志心敬礼，慧化自然天尊。
　　志心敬礼，无色相天尊。
　　志心敬礼，见色相天尊。
　　志心敬礼，自在智天尊。
　　志心敬礼，无方智天尊。
　　志心敬礼，德普遍天尊。
　　志心敬礼，生万物天尊。
　　志心敬礼，调阴阳天尊。
　　志心敬礼，无边道德天尊。
　　志心敬礼，智慧无量天尊。
　　志心敬礼，三世常存天尊。
　　志心敬礼，造立天地天尊。
　　志心敬礼，日月光明天尊。
　　志心敬礼，慈悲不住天尊。
　　志心敬礼，宝光通照天尊。
　　志心敬礼，广化三界天尊。
　　志心敬礼，金华广耀天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，日光真人。
　　志心敬礼，月光真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西方无上灵宝天尊，诸尊诸圣、诸大真人，诸大童子，遍十方际、尽玄虚界、隐现一切真圣。同开大宥，救彼众生。令忏主某九祖七玄，己身一切，姻萝眷属，存亡二世，无量劫来，舍身受身，有如上绮言妄语罪业，未乘道力，不得解脱。以今礼忏，愿得消灭。自今已去，无复重造。不起华妄，惟行简实。上愿一切有情，咸体大道。一拜
　　忏恶口两舌品第二
　　今日道场大众，人各运心，仰对慈尊，忏悔恶口两舌罪业。忏主某长跪敛心，谛听经言，一切众生，口业所重，两舌为深，逞辩为先。将轻显捷，戏上慢下，傲贵僧亲，恬淡不知，评论为妙。耽餐五味，爽失不知。贪嗜腥膻，饮食无度。或乃欺贤罔圣，毁真谤道，谈讟他非，矜夸我是，呵风骂雨，道听途言，翻有为无，将粗作细，斗谍良善，扬举愚痴，向彼谗此，向此道彼，他是言非，我非自是，离他眷属，就彼庸愚，狎密为疏，使亲成怨，绮言不实，虚诞为真，语不及义，诬谤君父，平薄师友，破坏忠良，埋没胜已，损陷无辜，浮华巧伪，口自夸是，心不言非，其途不一，结罪惟深，对面兴叹，将善为恶，常集妖诬，每亲邪法，呼人叫地，牵引鬼神。凡出言词，且无正真。或於天尊大道经法师尊前，恶口两舌。或於国王父母贤人法身前，恶口两舌。或於诸天日月虚空圣众前，恶口两舌。或於一切境界井灶门户种种眷属前，恶口两舌。或於若人非人前，恶口两舌。如是口舌，多谋一切，诖误虚空。无量罪根，皆因口舌，若喻尘沙，亦不能尽。若犯丝杪，一名一种，见世口面喎斜，舌不能语，喑哑鼻塞，死入镕铜地狱，万劫方生，受虫虿蛇虺身。若不忏悔，何以消灭。於是慈尊愍念未悟，而说偈言：
　　前世恶口舌，骂詈亲疏人。不择善恶言，随口即所出。呼天及叫地，引鬼复牵神。上及於三宝，天地日月星。井灶流水上，门户行道中。社庙山林下，厌祷於忠良。不问其贵贱，父母并骨肉。奴婢将仆使，着处遭毒口。死被镕铜灌，百体皆烟出。后生为蜂虿，口欲损於物。或为蚌蛤身，汩没沙泥中，缩身便入壳。纵得受人身，亦复为喑吃。
　　今日道场大众，如经所言，造作恶口两舌，报无差互我等。若有此罪，当来之日，受报何逃。是故地狱饿鬼，畜生轮回，报对不休不歇。我今礼忏，求哀道前，普愿法润，悉使解脱。忏主某伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太妙至极天尊。
　　志心敬礼，万宝光明天尊。
　　志心敬礼，变现无边天尊。
　　志心敬礼，常行救度天尊。
　　志心敬礼，高上清虚天尊。
　　志心敬礼，应感天尊。
　　志心敬礼，护国天尊。
　　志心敬礼，普度物天尊。
　　志心敬礼，常慈念天尊。
　　志心敬礼，意无尽天尊。
　　志心敬礼，常安国天尊。
　　志心敬礼，保天地天尊。
　　志心敬礼，乐国土天尊。
　　志心敬礼，福无量天尊。
　　志心敬礼，应物心天尊。
　　志心敬礼，满无国天尊。
　　志心敬礼，广消灾天尊。
　　志心敬礼，生万物天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，自然智慧法身真人。
　　志心敬礼，玄妙虚无上德真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西方无上灵宝天尊，诸尊诸圣、诸大真人，诸大童子，十方隐现一切真圣。念以精虔，广开济度。令忏主某九玄七祖，存亡二世，一切眷属，有如上恶口两舌罪业，仗今忏礼，愿得消灭。自今已去，更不复造。生生世世，愿具音声，乞足智辩说，和合利益，随顺浅深，普济六道四生，同体大道。一拜
　　断淫欲品第三
　　今日道场大众，人各运心，稽首慈尊，忏悔淫欲罪业。忏主某长跪归依，谛听经言，一切众生，若生淫欲，闭在幽狱，没入爱河，莫求出离，永处沈沦。往昔已来，流转生死一劫之中，所积身骨，如大山岳，所饮母乳，亦如四大海水。自所出血，复过於此。父母兄弟、六亲眷属，已尽天年。所出目泪，喻如四大海水。是故说言，有爱则生，爱尽则灭。是知生死起自淫爱。淫欲之罪，能令众生堕於地狱，受饿鬼身。若乃作畜生，受鸽雀鸱枭等身。如是众生，或於天尊经法法师、玄坛灵观道场前，行诸欲想。或於清净地、神庙中、圣边所，行诸欲想。或侵凌贞洁，捉人残害，离人母子，夺人男女，离人恩爱，隔人怜念，不避贤善。或裸露三光。或意想心念，染污出家男女法身。或於五种人所起不净行。如是一切众生，於出家法身，起不善想，如烧毁尊像宫殿，殁入酆都九幽地狱，永劫不生。九世子孙，短命穷苦。如是一名一种，淫欲罪业，见世门户，多遭枉横，官事重厄，己身风邪，连年疾病，死入九幽地狱，万劫方生，受粪秽虫不净身报。若不忏悔，永负沈沦。於是慈尊为诸未悟，而说偈曰：
　　前世行邪淫，放旷无期度。奸欺人妻妾，离隔他骨肉。六亲相通同，以及出家身。乃至於六畜，不择善与恶。或於清净地，灵观玄坛内，对经或近像，裸露天地间。日月星辰下，不避於鬼神。名山大泽侧，社稷神庙中，处处行淫欲，死入九幽狱。男抱大铜柱，女卧热铁床，遍身烟火生，脂肉皆焦烂。更加镬汤煮，铁杖昼夜考。后入寒冰狱，擘裂於身形，碓捣复硙磨，锯解到刀斫，纵乃得身人，风狂邪病形。
　　今日道场大众，如经所言，深可怖畏。有斯罪业，何以觉知。在四生六道，见受苦者、未受罪者，因今礼忏，普得解脱。忏主某伏为平安　追荐礼此忏文，五体投地。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太妙至极天尊。
　　志心敬礼，应化自在天尊。
　　志心敬礼，包含天地天尊。
　　志心敬礼，五百亿相天尊。
　　志心敬礼，振动天地天尊。
　　志心敬礼，金轮玉光天尊。
　　志心敬礼，成就国土天尊。
　　志心敬礼，常住众生天尊。
　　志心敬礼，九光明天尊。
　　志心敬礼，宝莲华天尊。
　　志心敬礼，咸除垢障天尊。
　　志心敬礼，随方享福天尊。
　　志心敬礼，寂然慈化天尊。
　　志心敬礼，护魂无滞天尊。
　　志心敬礼，普照万生天尊。
　　志心敬礼，转法随心天尊。
　　志心敬礼，度众厄天尊。
　　志心敬礼，静山王天尊。
　　志心敬礼，香华满天尊。
　　志心敬礼，方便弘济天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，日慈大慧真人。
　　志心敬礼，月慈大智真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西方无上灵宝天尊，诸尊诸圣、诸大真人，诸大童子，遍十方际、尽玄虚界、隐现一切真圣。愿以道场力、称扬力、自化力，令忏主某生身父母，枝萝眷属，伯叔兄弟。己身姻戚，存亡二世。或有如上淫欲罪业，因今投诚，礼忏洗涤。自今已去，想色即空，离其业报，不复重造。及起爱心，惜身如宝，慎行如珠，无有障碍，入无为岸，齐登道果。一拜
　　远憎爱品第四
　　今日道场大众，人各运心，面仰慈尊，忏悔憎爱彼我罪业。忏主某敛心长跪，谛听经言，一切众生，发意多愚，行心少实。爱积如山，尚言不足。憎弃若秽，犹恨不探。由是心想，不能晓悟，分别彼我。评论强弱，言行乖违，牵萦世网，恣逞顽愚。视玩无厌，听察不审。纵贪邪惑，不守恬和。悦目则恣视不忘，悦耳则终听不倦。只言彼短欲说己长。意悦，则不论丑恶；言爱，则无间亲疏。於是众生，或於真圣法座前，起憎爱心。或於国王、父母、师尊前，起憎爱意。或於伯叔兄弟、男女前，起憎爱想。或於天地日月、虚空境界，起憎爱念。或於圣迹灵坛处，起憎爱欲。如是无量无边、憎爱彼我罪业。若人行一名一种，死入多罪地狱，无有出期，纵得轮回，当受非人之身。若非忏拔，永负沈沦。於是慈尊重说偈曰：
　　憎爱生彼我，自取一性意。想恶却为良，憎长复爱短。憎者绝形影，犹未畅愚情。爱者如山岳，尚言却不足。物皆同一体，分别妍与丑。彼我出於心，善恶皆由性。死入大地狱，遍受於苦毒。刀锋望心刺，铁锥劖其舌。百节铁钉钉，后生为鹅鸭。或为鱼鳖身，杀戮不得语。任人生与活，般般任烹作。后得生人身，即为痴聋哑。
　　今日道场大众，如经所言，又复悲切。若造此罪，受报何申。及以忏主某九祖父母、师尊伯叔、兄弟己身、一切眷属，於无量无始劫来，至于今生今日，舍身受身，有此憎爱，彼我罪业，未曾觉悟。今建道场，伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太妙至极天尊。
　　志心敬礼，西灵森罗天尊。
　　志心敬礼，戒生正慧天尊。
　　志心敬礼，洞空太玄天尊。
　　志心敬礼，周徧大运天尊。
　　志心敬礼，万福朱明天尊。
　　志心敬礼，元素天皇天尊。
　　志心敬礼，化道万运天尊。
　　志心敬礼，道运真照天尊。
　　志心敬礼，随顺世间天尊。
　　志心敬礼，妙彩真王天尊。
　　志心敬礼，金宫万变天尊。
　　志心敬礼，正法无为天尊。
　　志心敬礼，洞虚法王天尊。
　　志心敬礼，三清紫阙天尊。
　　志心敬礼，真道照成天尊。
　　志心敬礼，琼姿玉光天尊。
　　志心敬礼，拔苦妙慈天尊。
　　志心敬礼，三光转轮天尊。
　　志心敬礼，真道德度天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，真定光真人。
　　志心敬礼，光妙音真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西方无上灵宝天尊，诸尊诸圣、诸大真人，诸大童子，遍十方际、尽玄虚界、十方隐现一切真圣。同加善力，令忏主某九祖七玄，存亡二世，一切眷属，乞解如上业衅。自今已去，不复更造。惟愿一切沈沦，皆乘忏力，登于道岸。一拜
　　不偷盗品第五
　　今日道场大众，人各运心，稽首慈尊，忏悔偷盗罪业。忏主某敛心长跪，归命归依，谛听经言，一切众生，不存廉直，若以财物，一草一叶，不可无故而取，何况盗窃。但自众生，为见在利，故以种种非理而取。或穿窬墙壁，断道抄掠，抵于债息，负情违契，面欺心口。或非道理，言人不知，天网恢张，何所漏泄。或盗天尊经法财物。或盗供养真圣，法具财物。或盗三级，玄坛财物。或盗灵观斋会，器皿财物。或盗塑像真圣，所用财物。或盗供养，护戒信心财物。或盗三宝舍施，七宝财物。或盗宝光宝座，宝帐财物。或盗宝盖宝舆，宝车财物。或盗宝旛宝幢，宝冠财物。或盗宝镜宝树，宝华财物。或盗宝殿宝马、法衣霞帔上财物。或盗真经宝座、宝殿宝藏、宝函宝蕴上财物。或盗上圣高真，一切之物。或盗然灯烧香，香油财物。或盗常住大众及国家输贡仓库，珍宝财物。或盗神仙灵人、仙童玉女、金刚神王、力士师子等财物。或盗男官法身、女官法身财物。或盗三圣福地，华果斋蔬之物。或盗神庙牲牢之物。或盗砗磲码碯、瑠璃琥珀、金银珠玉、铜铁绫罗、锦绮执素之物。若直一文十文，一毫一丝，乃至极多，俱犯重罪。乃至割库窬墙，开封系锁，改换印号，移拆签函，贮蓄军资，税赋科疋，一分一寸，以少及多，不慕输官，惟思利己。或盗法师镇信装褫，裁割行坛，布施之物。或盗新鲜未献上灵之物。或盗慈亲眷爱之．物。或盗兄弟朋友乡闾之物。或盗旅客行李之物。或盗孤贫老劣之物。或盗经求贸易之物。或盗田农种播、六畜生财之物。或以方便取，或以逼胁取，或以威势取，或托公取，或欺忽取，或诳谑取，或非义取，或强抑取，或透脱取，或矫妄取，或戏弄取，或贪爱取，或借贷不还取，或换易取，或抵拒不偿，或誷冒欺负，或漏忘隐讳，或善求，或恶求。作此谄曲，皆犯愆尤。若非己物，不以丝毫毛发多少，起一贪心，尽为偷盗。乃至道路遗失，风吹鸟衔，鬼送神运，衣服卧具、器玩车马、布帛米麦、微尘芥缕，隐藏在身，皆为偷盗罪业，复致寿龄夭促，殃及九玄七祖眷属，无由解脱，生受病苦，死入地狱。纵得受生，复作牛畜。若非忏悔，永负沈沦，於是慈尊，而说偈言：
　　前世行偷盗，窃取三宝财。斋戒或信施，供养诸功德。国王及诸人，一切非己物。见即生盗心，常欲偷窃取。劫夺於行旅，恐胁或诬害。穿墙兴劫掠，正昼将作夜。每伺於空阒，牛羊及奴婢，资财并珠玉，方便皆窃取。死入火车狱，形容灼烂碎。后世变牛马，与人偿宿债。领穿脂肉散，鼻口俱坏裂。饥渴常辛苦，口中不得语。任人将杀戮，转受得人形。被人劫盗杀，以报前身罪。
　　今日道场大众，大可思惟，如经所言，实堪忧惧。当须至恳，礼忏求哀，惟愿一切众生，已受、未受报业罪者，因今忏礼，普得解脱。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，太妙至极天尊。
　　志心敬礼，平等弘慈天尊。
　　志心敬礼，处世度人天尊。
　　志心敬礼，无量化身天尊。
　　志心敬礼，离诸结习天尊。
　　志心敬礼，除一切念天尊。
　　志心敬礼，自在无碍天尊。
　　志心敬礼，十座说法天尊。
　　志心敬礼，烧香度人天尊。
　　志心敬礼，诵经救苦天尊。
　　志心敬礼，持斋济物天尊。
　　志心敬礼，持戒护世天尊。
　　志心敬礼，念道消灾天尊。
　　志心敬礼，散华延年天尊。
　　志心敬礼，金殿常明天尊。
　　志心敬礼，兴国太平天尊。
　　志心敬礼，救厄难天尊。
　　志心敬礼，保生神天尊。
　　志心敬礼，法轮布化天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，星光真人。
　　志心敬礼，火光真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，人各运心，仰愿西方无上灵宝天尊，诸尊诸圣、诸大真人，诸大童子，遍十方际、尽玄虚界、隐现一切真圣。以消灾护命力，以救苦拔罪力，无量功德力，无量神仙力，不可思议力。忏主某师尊门徒、同学法师、道友同住，一切法眷及七祖九玄、生身父母、伯叔兄弟、枝萝六亲、一切眷属，自从无始以来，至于今日，所有如上偷盗，及以轻秤大□，欺谩良善，不以道求取，凶粗恐布侵窃，牵叫神鬼，自谩己身，逞其暴虐，不顾喜怒，不念贫寒，惟恣贪残，种种罪累。仗今礼忏，愿得消灭。自今已去，生生世世，得如意珠，常与七珍，上妙衣服，百味甘露，种种汤药，随意所须，施及一切无故，偷盗更不复造。当愿一切众生，无偷盗想，常能知足，不耽不染，常乐慧施，济贫拔苦，头目脑髓，舍如涕唾。生回向心，成无上道。一拜
　　太上慈悲道场消灾九幽忏卷之五竟
　　太上慈悲道场消灾九幽忏卷之六
　　太极左仙公葛玄纂
　　忏杀生品第一
　　今日道场大众，人各运心，仰对慈尊，忏悔杀生罪业。忏主某敛心长跪，谛听经言，一切众生，凡在人伦，长萦世网，不逢善友，常值愚徒，积习而成，熏莸相染，有诸过悞，恣逞无端，常行苦酷，不起慈心，杀害众生，啖食骨肉。或为父母，及以己身，兄弟妻儿，延诸亲族，聚集乡闾，伤割众生，亦无其数，不念性命。或杀牛羊骡马、猪狗之属，依人养牧，刍豢之类。或烹獐鹿狐兔、虎豹豺狼，依泊山林之类，杀诸六畜，不起嗟念，岂择肥瘦。或刀刺血流，或汤燖皮脱，命犹未绝，腹已开张，去骨除筋，刳肠落肉，量斯痛楚，报应难酬。或杀灵禽鸾鹤、鹅鸭鸠鸽、乌鹊鸱鸢，飞禽之属，峻张弋网，高举竿黏，羽翼推燖，树杪残害，欲死未死，求生不生，去足除头，斩翅剜眼，将充庖炙，饫我饥肠。或杀鼋鼉龟鳖、螺蚌螯蟹，甲虫之属，乾河堑，下竹竿砂，揠捺网罟，荃罩鳞鬣，烹斮洲岛，累骨成山，扬风臭恶，杀命极多，意犹未已。或杀虫蛇虺蝎、蜂虿蜣螂、蠛蠓蝜蟠、螟蝼蚁之属。或杀蚊虻虮虱、蜉蝣蠕、蛸蛲化生之属。一切蠕动，蜎飞沈溺。虽云毒类，亦尚求安，暑湿而生，寒冰而没，皆分化育，不入庖厨。无故伤杀，痛苦何忍。飞鹰走狗，张弓架箭，心起贪残，只知杀命。或火烧山，穷林竭水。或持矢镞。或执刀枪，杀害众生。或手揉脚踏，坐按卧捺，杀害众生。或耕田种植，打墙立壁，杀害众生。竖立屋宇，穿坑出土，杀害众生。或拆篱作障，剃草平地，杀害众生。取樵伐木，摘华挽草，杀害众生。然灯举烛，杀害众生。引水入穴，热汤泼地，杀害众生。沐发浴身，饮水食饭，杀害众生。治打谷麦，剖胎破卵，杀害众生。拍绳拂蚊，开口闭目，举手顿足，杀害众生。或对尊像经法处，杀害众生。或於道场法座法身前，手携物类，归家杀害。或瞋怒，或愁恼无故，杀害众生。或欢乐，或歌舞，恣性纵欲，杀害众生。或祷祝鬼神，或男女病患，求乞阴惊，杀害众生。和合汤药，用其生类，杀害众生。或命绝手中，或身亡刀俎，猛火煎烧，绝其种子，断其胎育，破杀命根，尽令磨灭。或杀债主冤家，四方良善。或堕胎破卵，不惟禽兽。或恐杀，或怖杀，或自杀，或教他杀，或骂杀，或毒杀，或药杀。或咒杀、怒杀、喜杀。或故杀、悞杀、口杀、手杀、意杀、想杀、看杀、斗杀。如是杀生，举手动身，残害一切畜类，各受其罪，莫求脱免。於是慈尊言，积财无数，必作身忧；积罪有余，将还宿债。不生追悔，不起救心，沦滞见存，殃流先祖，死入考楚地狱，受诸苦恼。纵得还生，形变异类。若非忏悔，何以超生。於是慈尊重宣愒赞：
　　前世杀众生，牛羊堵鸡狗，鹅鸭雉兔辈，獐鹿虎豹属，鸱鸦及燕雀，豺狼狐貉狖，□骡驴马类，鱼鳖龟蝉蛆，螺蚬虾蚌蛤，蛣蜣蝼蚁例，蛭蜞蚊蚤虱，蝜蟠蠓蠛虫。种种皆杀伐，不生慈善心。遇者皆残害，死入诸地狱。备历於众苦，旦夕受痛恼。苦楚难居处，是诸牛羊辈。悉皆来索命，俱言食我肉。或道杀我身，比自无方便。今日邂见你，须还我宿债。求走亦无路，魔王开罪簿。勘会知其实，一一还他命。后生若受身，却入畜类会。复作牛羊犬，乃至鹅鸭辈。任他还杀伐，以偿前身罪。
　　今日道场大众，如经所言，一切众生，为以无故杀生，为他人杀，当时所作，快不可胜，偿命酬冤，谁人相替？在生受罪，凭仗亲缘；死入三涂，何人相救。如是罪业，报偿分明，今乞忏□，洗荡前过。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，无量太华天尊。
　　志心敬礼，金相光明天尊。
　　志心敬礼，九幽拔苦天尊。
　　志心敬礼，大罗无相天尊。
　　志心敬礼，处世度人天尊。
　　志心敬礼，无量化身天尊。
　　志心敬礼，内真天尊。
　　志心敬礼，强名天尊。
　　志心敬礼，法济天尊。
　　志心敬礼，度命天尊。
　　志心敬礼，赦众生苦恼天尊。
　　志心敬礼，昌国化人天尊。
　　志心敬礼，随世应形天尊。
　　志心敬礼，洞照无穷天尊。
　　志心敬礼，散满香天尊。
　　志心敬礼，法象天下天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，无量心真人。
　　志心敬礼，灵圣普真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西北方无上灵宝天尊，诸尊诸圣、诸仙诸众、诸大真人，诸大童子，遍十方际、尽玄虚界、化身一切真圣，同垂法水，洗涤众生。忏主某自从无量劫来，九祖先灵，师尊父母，一切法属，伯叔兄弟，六亲眷属，存亡二世，有无量无边杀生罪业，在於地狱饿鬼畜生道，受报受偿，未还今还。藉此忏拔，永出爱缠，自从今去，不造不作。想众生身，似同我身；见杀众生，似杀我身。种种慈悲，怜惜如己。愿诸畜类，得生人道，归悟玄理，证无上道。一拜
　　洗破壤品第二
　　今日道场大众，人各运心，稽首回向慈尊，忏悔无量无边种种破坏罪业。忏主某敛心长跪，恭敬谛听经言，一切众生，为有身故，自从无量劫来，至于今日，父母兄弟，己身眷属，舍身受身，无量生身，不效忠良，多怀毁损，骄恣放荡，不检己身，夺掠奴仆，破坏无故，损害众生，秽恶无数，又复身为官宦，不效廉勤，多从破坏，不忠於国，常兴谄伪，不顺时机，不崇大道，蔽善行恶，不依理断，妬贤嫉能，欺上凌下，恃官协势，不肯均平，情有爱憎，心怀取舍。或曾征城破邑，烧他舍宇，偷卖良民，诱他仆隶，枉压无罪，凌逼善人。又或毁坏诸圣尊像。又或毁坏宫观灵坛。或毁坏公廨常住。或毁坏大藏经书。或毁坏供养道具器皿。种种不生修奉，但欲毁坏。譬如声响其应，如何言凶，气粗声和，意悦汝等。众生敬信为先，庄严在念。起诸毁坏一切罪业，是使三世眷属受其冤报，常在恶缘，死入苦辛地狱，当受髡头断发之报。若不忏悔，永负沈沦。於是慈尊怜愍未悟，重说偈言：
　　前世曾轻慢，损坏於众物。及诸形像等，宫观玄坛处。常住与道房，恃势欺良善。酷虐行心曲，死入苦辛狱。骨肉常忿竞，凌持还便复。后生得人身，髡头断发报。眷属受悲啼，飘蓬何日足。
　　今日道场大众，闻是慈尊所说经言，不可思议，报对分明，展转相续。今发念心，求哀礼忏。惟愿此狱，饿鬼畜生，乘此忏力、功德力、不可思议力，皆得解脱。忏主某伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，无量太华天尊。
　　志心敬礼，随世应形天尊。
　　志心敬礼，无量妙相天尊。
　　志心敬礼，亿劫化形天尊。
　　志心敬礼，功德宝山天尊。
　　志心敬礼，清净流光天尊。
　　志心敬礼，说法无碍天尊。
　　志心敬礼，开缘度品天尊。
　　志心敬礼，清慧德王天尊。
　　志心敬礼，色无尽天尊。
　　志心敬礼，空无相天尊。
　　志心敬礼，寿无量天尊。
　　志心敬礼，常说法天尊。
　　志心敬礼，广施财天尊。
　　志心敬礼，普施法天尊。
　　志心敬礼，无等伦天尊。
　　志心敬礼，无量照天尊。
　　志心敬礼，圆满众天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，日盖大慈真人。
　　志心敬礼，月净大悲真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，归命仰愿西北方无上灵宝天尊，诸尊诸圣、诸大天仙众、地仙众、诸大真人、诸大救苦真人，诸大童子、本际童子，遍十方际、尽玄虚界、过去未来一切真圣。愿以道力、功德力、上善力、天仙力、神通力，令忏主某有无量劫来，毁坏探重罪业，以兹忏法，洗涤愆咎，永消障恼。不受苦报，登证道果，达无为岸。一拜
　　不破斋品第三
　　今日道场大众，人各运心，稽首慈尊，忏悔破斋罪业。忏主某敛心长跪，谛听经言，一切众生，受身已来，至于今日，悭贪嗜欲，饮酒食肉，啖嚼无厌，生长肌肤，养其脓血，日生恼病，罪根转深。又以生老病死，暑湿寒风，痛苦酸楚，每受毒气攻染，身体百病来侵。念念无常，昼夜不住，生身识性，各各不同，展转循环，万劫难出。是诸众生心多破坏，斋戒不恭。及年衰老迈，病恼来缠，一世一生，自营劳苦，良由广餐荤杂，腑脏相蒸，触犯真圣，业风扇体，遂使金玉化消，身形讵久，我以不饮不食，抱道自然，变化无方，长生不死。常说经教，开度众生，若以愚迷，不能信用，我常忧念，不能休息。遂假其斋，令灭病苦。且况三清众圣，久证道真。常悉奉斋，勤行不怠。况以六斋十直、八节三元、甲子本命、三会庚申，诸杂斋会，救护一切，微妙难思。皆是慈尊，引接众生，普使修行，免诸魔难。汝等众生，虽知名目，不起敬心，及起敬心，多有触犯。或以荤糅混杂，腥秽同厨，不洁己身，但多慢易。或过中更食，宿心不净，诽谤至真，将同邪伪。言犹诳诞，心起爱憎，如此愚痴，破斋极众。或破太真斋，或破金箓斋，或破神咒斋，或破黄箓斋，或破明真斋，或破自然斋，或破三元斋，或破涂炭斋，或破洞神斋，如是等斋，或为国家修设，或为拔续先亡修设，或为救度沈溺修设，或为曾亲修设，或见人修设。初生敬信，后起悔心，其罪增深，受苦无量。若以出家男官法身、女官法身，或十人，或百人，乃至极多，随其斋施多少，散令周遍，无使偏颇。凡言斋者，即是施心，不以华饰，不以贫劣，应是出家身者，令同斋施。若以拣择，乃是慢易。不生恭敬，是名破斋。又以建斋造像，一切等物，私将入己，若直一文以上，十年终而十陪复。不还者，受报重病。相好不全，永弃人间。鸟栖露宿，纵生人道，六疾常拘，耳聋眼暗，五不具足。若用斋食供养法身，彩绘尊像旛盖，不生敬信，复起退悔。所报因缘，义趣难说。及至命终，报为饿鬼，项似布弦，腹如悬鼓，体负铁轮，火彻左右，将衣覆体，喻若火山，饮食餐时，变为脓血。若以见世，即负邪病在床，身体臭烂，人不喜见，经年累月，肉尽筋消，一入地狱，难得生天。当来之世，纵生人中，聋盲六疾，失於相好，不及人次，一切眷属，皆同弃物。或作夫妻，中道离别，孤男寡女，倚傍他人，贫贱饥寒，形体丑陋，微缀人身。如上罪业，皆因破斋。若不忏悔，转生沈坠。於是慈尊为诸未悟，而说偈言：
　　生世破斋者，死受饿鬼身。饥则食猛火，渴则饮镕铜。肌体自焦劣，复履霜刃锋。日夜不休息，受苦无时终。纵有解脱期，乃与犬马同。饥寒贫贱类，岂有具足容。我今垂哀愍，浩劫慧无穷。设此大法桥，救度诸愚聋。稽首无上道，逍遥太极宫。
　　今日道场大众，得闻是偈，得闻是经，得闻是忏，一切众生，曾作此业，应须受报。今日发愿发意，回向三圣，不逢斯罪。或在六道中、四生中，或经受苦，或未经受报，同今发露，愿乘解脱。忏主某伏为平安　追荐礼此忏文，五体投地，发志念心。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，无量太华天尊。
　　志心敬礼，金姿妙相天尊。
　　志心敬礼，形遍虚空天尊。
　　志心敬礼，十方大力天尊。
　　志心敬礼，千龄保命天尊。
　　志心敬礼，灵应无穷天尊。
　　志心敬礼，现色身天尊。
　　志心敬礼，有缘应天尊。
　　志心敬礼，托身见天尊。
　　志心敬礼，洞明天尊。
　　志心敬礼，总真天尊。
　　志心敬礼，金阙天尊。
　　志心敬礼，龙德天尊。
　　志心敬礼，焕照天尊。
　　志心敬礼，洞虚天尊。
　　志心敬礼，度物天尊。
　　志心敬礼，奥义天尊。
　　志心敬礼，万愿天尊。
　　志心敬礼，保生天尊。
　　志心敬礼，无上大罗天尊。
　　志心敬礼，开度一切天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，四满众天尊。
　　志心敬礼，法解真人。
　　志心敬礼，轮天真人。
　　志心敬礼，大慈救苦真人。
　　志心敬礼，大悲拔罪真人。
　　今日道场大众，及以施主，仰愿西北方无上灵宝天尊，诸尊诸圣、诸大神仙、诸大天仙、诸大地仙、诸大水仙、诸大真人，诸大童子、名山洞府诸大仙众、川源古迹一切圣众，诸大妙相、真人相、玉童相、玉女相、法身相，遍十方际、尽玄虚界、一切真圣。以广度心、道力心、真人心、童子心，令忏主某三世九祖，己过去身、未来身、见在身，有无量无边、今缘昔缘，或曾破斋罪业，今日忏悔，愿以道力，普得解脱。自今已去，对圣对真，净心净身，恭奉斋法，惟愿功德，上拔九祖，下救沈沦，及以己身，一切眷属、六道四生，悉登道岸。一拜
　　不犯经戒品第四
　　今日道场大众，人各运心，顶礼归依慈尊，忏悔违犯经戒罪业。忏主某敛心长跪，谛听经言，一切众生，为有三业，及以六根，从劫至劫，今生今日，偷盗邪淫，悭贪瞋怒愚痴，绮言妄语，恶口两舌，无量无边，罪业缠缚於身，无由解脱。明有经戒，广示法门，多少不同，上下有异。诫劝众生，除减根业。或受三戒、五戒、六戒、七戒、八戒、九戒、十戒、十二可从戒、十四持身戒、二十四戒、二十七戒、三十六戒，乃至洞玄下品四十戒、中品六十戒、上品八十一戒、及一百八十戒、上清三百观身戒、洞神七百二十戒。各有次第，导引群迷。能持戒者，得无量无边福利；若不持戒者，即受无量无边业报。又以三洞经法，流布人间，如是众生，不能信受，况诸经戒，即是众生城郭，栖止屋宅，自有玉童玉女、金刚神王、力士各来侍卫，左右称赞，消灾度厄，保命延年，真圣慈光，诸天欢悦。遂使刀兵水火，虎狼虫蛇，疾病牢狱，鬼贼、饥寒、恼难，永得除灭。遂即求男得男，求女得女，富贵聪明，形容端正，人中敬仰，不可思议。过去受生，天宫净土，花台宝树，衣食自然，天厨妙供，云盖龙车，逍遥极乐，常闻经法，侍立慈尊。辗转受身，会正真道。一切众生，若能持戒，如彼宝剑，能断一切，如彼法船，能渡一切，如彼猛火，能烧一切，如彼净水，能洗一切。凡持戒者，防非止恶，检敕身心，降伏魔冤，感动灵圣。汝等众生，或曾亲受，或见人受，皆不敬信，恒起慢心，秽犯过多，诽谤积集，乃同戏谵，曾不护持，言行有违，书写不谨，礼诵乖慢，文字参差，不从经典。或读太清藏经、上清藏经、玉清藏经，或自读诵，或见他人读诵，以为轻戏，不起念心，侮慢圣言，称扬大道，不生供养，保护不专。或书写纸墨，怯恶装潢，绦轴欹斜，染污或脱。或注揩改义理，愚昧障碍，不怀崇重。如上罪过，业根深厚，若不忏洗，永失轮回。若当在世，恶疾缠身，形骸陋弱，气息微赢，言词鄙拙，礼乐何知，莫分去就。或当终寿，难登净土，罪入重冥，苦楚不停，莫求轮转，种种考捶，一一负偿，忍痛呻吟，骨肉断坏，业障牵系，当受一身，剑树千寻，攀枝须上，镬汤百沸，积压须沈，直至消亡。始应休舍，皆由犯戒，从不信中来。於是慈尊而说偈颂：
　　生世犯经戒，死入刀针狱。左右刺其身，万痛不可忍。巡历刀山上，更入镬汤中。求死不得死，万劫方得生。
　　今日道场大众，如经所言，心生怖畏，所犯破经破戒、无量无边、深重罪业，於未来世，或处今生，受其苦报。今日投诚，发露忏悔。惟愿四生六道、同乘因果，一一解脱。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，无量太华天尊。
　　志心敬礼，日月光耀天尊。
　　志心敬礼，太上得道天尊。
　　志心敬礼，功德宝山天尊。
　　志心敬礼，众宝山王天尊。
　　志心敬礼，太上十善天尊。
　　志心敬礼，一切智慧天尊。
　　志心敬礼，道智力天尊。
　　志心敬礼，道物性天尊。
　　志心敬礼，功德普天尊。
　　志心敬礼，法喜天尊。
　　志心敬礼，传化天尊。
　　志心敬礼，善戒天尊。
　　志心敬礼，流布天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，救度真人。
　　志心敬礼，拔苦真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿西北方无上灵宝天尊，诸尊诸圣、诸大仙众、诸大真人，诸大童子，远十方际、尽玄虚界，应现一切真圣。愿以同施道力，各起慈心。令忏主某三世父母，见今父母，己身一切眷属所有犯戒违经，种种罪业，以今忏悔，愿得解脱。从今日去，至当来世。若得玄冠黄褐，为男官法身，女官法身。同法依戒，同坛说戒，同受箓戒，同师教戒，同处监度，同共保举，同时拔度一切，念经念戒，或为男官童子、女官童子，永誓遵依条戒，虔奉香火，常生守慎，化喻法徒，负禀盟誓，行无上道。惟愿善力及智慧，方便救度，一切含识，悉离尘染，得以闻见，皆生欢喜，登证无为，归依大道。一拜
　　太上慈悲道场消灾九幽忏卷之六竟
　　太上慈悲道场消灾九幽忏卷之七
　　太极左仙公葛玄纂集
　　荡忤逆品第一
　　今日道场大众，人各运心，稽首慈尊，忏悔忤逆不孝罪业。忏主某敛心长跪，谛听经言，一切众生，自受日月临照，随运流迁，禀受发肤，皆因父母。普济言，不审父母因缘，恩义轻重，酬报鞠养，要以得知。
　　慈尊言，夫若形直，其影必正；形若不直，其影必斜。声若清楚，其响必净；声若不清，其音必浊。孝与不孝，其义如是。若孝若悌，一家之中，老少安乐，天下钦敬，神明守护，子孙相承，孝慈不断。招感孝顺，以为珍宝。若乃不孝，世世相续，一门之内，总是冤家。虽言父母，如同雠隙，招忤逆者，以作其儿。父母兄弟，各财异食，同园别菜，共田分谷，隐藏珍馔，吃食如偷，虽是人形，不如禽兽，神明不佑，一生所为，诸不吉利，死入地狱，受一切苦，万劫方生，受百劳鸟，生子欲飞，须共食母。方离巢穴，后生人中。聚集忤逆，却为父子，更相残害，递互相嫌，天下苦痛，莫过於此。且非父不生，非母不养，是以天地覆育，寄托母身，二气相凝，怀娠十月，萦妊抱重，坐卧失常，岁满月充，诞育之候，其母恐怖，性命辍然，恻怛心神，忧丧俄顷，产孕之日，内触外触，痛苦交切，失声号叫，受大苦恼，匍匐战惧，骇愕惊嗟。及至生已，母乃喜不自胜，安藏被帛，侧身三月，常畏邪魔。饥时须饭，非母不哺。渴时须饮，非母不乳。计饮母乳，八斛四升，千日提携，洗浣尘垢，推乾就湿，咽苦吐甘。非父不亲，非母不养。昔开皇劫中，见一众生，有父母年老，气力衰微，其子终朝至暮，不去省问。父母独守空房，犹如外客，少衣少食，饥冻切身，手脚跰，耳聋目暗，单床薄席，度日如年，身极尪赢，多饶蚁虱，蚊噆体，通夕不寐，长吟叹息。见子不孝，遂以拄杖巡唤，低头下气，欲伸所欠，未尽前言。其儿兴声瞋目，骂詈父母。回头却退，扶壁而归，槌胸自悲，流恸目肿，连声唱苦，不如早亡。母告兄言，汝初小时，非吾不育，饮喂遮蔽，非吾不养，怀汝十月，如携重担，气息奔喘，剧於驰走。或时寒热，坐卧不安，腹皮拆裂，心胸填满，发落消瘦，不能饮食。当生产时，逆前一月，常怀忧怖，恐不相离。当产之日，命如风烛，四肢百脉，或如刀刺，五脏六腑，热如火炙。既得降诞，喜惧交集，诸苦诸痛，更不能述。三年携抱，日夜不离，坐卧不净，眠食失时，视儿气色，将息饥饱。忽有疾病，父母心痛，闻子忍苦，母不过食，心口乾燥，万种求福，黄金白银，衣服玩具，心愿子安，无所吝惜。念汝小时，东西随我，不离寸步，食亦随我，眠亦随我。一日无我，终日不食；一夜无我，啼哭不眠。如何长大，忽成怨对。今虽有汝，不如本无。愿我早亡，与汝相离。於是其儿果受忤逆不孝重罪，死入北方酆都地狱，受诸痛苦，备历辛酸，万死万生，不可具述。於是慈尊为诸未悟，而说偈曰：
　　善善自会善，恶恶归恶根。生前不慈孝，死后永沉沦。备历诸众苦，往返十八门。非吾三赦日，超生永不闻。受身百劳鸟，骨肉被子分。报足归人道，复会子兼孙。
　　今日道场大众，闻是经言，大须觉悟。自以前世今生，或有忤逆罪业，将来之日，恐受此报。当宜精进，发念忏悔，惟愿受报，一切众生，同得解脱。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄上玉宸天尊。
　　志心敬礼，世间救度天尊。
　　志心敬礼，梵气真光天尊。
　　志心敬礼，妙音自在天尊。
　　志心敬礼，自在法胜天尊。
　　志心敬礼，玄都万寿天尊。
　　志心敬礼，长乐天王天尊。
　　志心敬礼，最胜救拔天尊。
　　志心敬礼，常增上善天尊。
　　志心敬礼，凝彩金华天尊。
　　志心敬礼，紫清度魂天尊。
　　志心敬礼，妙法方便天尊。
　　志心敬礼，生成万有天尊。
　　志心敬礼，琼润法海天尊。
　　志心敬礼，显化应会天尊。
　　志心敬礼，冲和含生天尊。
　　志心敬礼，证果圆明天尊。
　　志心敬礼、大罗金身天尊。
　　志心敬礼，大道意天尊。
　　志心敬礼，修妙行天尊。
　　志心敬礼，湛常寂天尊。
　　志心敬礼，大威德天尊。
　　志心敬礼，普光妙天尊。
　　志心敬礼，常感应天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，东华真人。
　　志心敬礼，五帝真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿北方无上灵宝天尊，诸尊诸圣、诸大真人、诸大神仙，诸大童子，遍十方际、尽玄虚界、隐现一切真圣。以丹华水，洗涤忏主某三世眷属，从无量劫来，至于今日，或有忤逆不孝罪业，曾作未受，藉今忏悔，愿得消灭，不受报对。从今已去，生生世世，重父母如天地帝王，畏父母如星辰日月，於国尽忠，於家尽孝，及以若人非人，尽遵慈顺，觉悟前愆，早悟大道。一拜
　　誓报慈恩品第二
　　今日道场大众，人各运心，归依慈尊，说报慈恩因果。忏主某敛心长跪，谛听经言，一切众生，轮回生死，展转幽冥，我今放大光明，彻照五方十地。受苦众生，悉皆超度，惟有忤逆，不得升达。当知父母，恩义深重。昊天罔极，量以粉骨劘身，报不能尽。若人能行笃志，外存孝养，内蕴弘慈，非但生身，一切众生，皆我父母。一切众生，皆我兄弟。一切众生，皆我姊妹。一切众生，皆我骨肉。一切众生，皆我男女。一切众生，皆我养育。一切众生，皆我爱护。莫伤他命，莫食彼肉。或过去世，或未来世，或见在世，一切众生，想如眷属，种种方便，名曰报恩。若有男女等，所欲造诸功德，报谢天地、国王、师尊、生身父母恩育，皆有次第。一为天地，一为帝王，一为师尊，一为生身父母，一为大地众生，一为己身一切眷属。但世间男女，初出父母胞胎，经至一岁、十岁、百岁、百二十岁，必欲预修。还从首七，周而复始，及至远年，所造功德，还依次第。第一造像，二造经，三造长旛四十九尺、设法身四十九人、斋食，建立道场，命经请像。法师法式然灯四十九卮，任力更多。又以灯如车轮，三日三夜，或七日七夜，或四十九昼夜，奉为国王、帝主、师尊、法属父母、兄弟、己身一切眷属，披心至念，礼吾应号，忏悔己身，祈乞恩福，报答慈恩，尽心供养，称扬赞叹。所有罪业，一忏悔后，改往重修，精进斋戒，回心慈善，施及福田，贫穷下贱，五不具足，病人孤老，囚徒饿鬼，一切众生。不仁之者，劝归善因。他方远客，有急投人，而为济度，救其厄难，施与衣食，悉令具足，重更发愿，慈孝尊亲，富为绘像抄经，救拔三涂五苦，沉滞苦爽，随愿往生，名报慈恩。若有男子女人，积行以来，或曾诽谤三宝，不忠不孝，帝主人王，师尊父母，曾作五逆，深重罪业，终身之日，虑入地狱，恐受诸苦，但为帝主、人王、师尊、父母，发念发愿，书写经忏，一句一偈，礼我应号，一位两位，已至多数。己身命终之日，不入地狱，受前苦报。径适天堂，受诸快乐。若男若女，能为帝主、人王、师尊、父母、己身眷属，於三元八节，或於家舍，或诣灵坛，礼我圣号，忏罪禳愆，设大庆斋市，办名香缘山，摘果、采药、献花，造诸净供，宿夜翘勤，请福祈恩，保安家国，拔度大地，含识众生，不以己身十恶作逆，至於九祖父母，已受未受，有诸罪业，悉得消灭。若於是日，开讲经义，劝诱愚暗，发忠孝心，发救度心，修此功德，最当第一。於是慈尊为诸未悟，而说偈曰：
　　一切世间人，孝道宜修身。畏爱於天地，当如父母身。毕竟成道果，妙行随日新。吾今演妙法，救度诸沉沦。转转相报对，昼夜推劫轮。设此大法桥，度尔爱河津。妙哉三洞经，超凌有缘人。
　　今日道场忏主某及以大众，如经所说，报恩种种因缘，皆生省悟，察以报恩，誓不忤逆。今日伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄上玉宸天尊。
　　志心敬礼，宝相庄严天尊。
　　志心敬礼，一切智王天尊。
　　志心敬礼，太清灵变天尊。
　　志心敬礼，梵行正观天尊。
　　志心敬礼，九幽说法天尊。
　　志心敬礼，光显神功天尊。
　　志心敬礼，随方演化天尊。
　　志心敬礼，金姿妙彩天尊。
　　志心敬礼，空寂正观天尊。
　　志心敬礼，化缘三界天尊。
　　志心敬礼，应名百亿天尊。
　　志心敬礼，应愿救拔天尊。
　　志心敬礼，宝质法海天尊。
　　志心敬礼，救生紫宸天尊。
　　志心敬礼，运明高行天尊。
　　志心敬礼，被物无限天尊。
　　志心敬礼，胜妙上天尊。
　　志心敬礼，宝严天尊。
　　志心敬礼，海藏天尊。
　　志心敬礼，善应天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，妙觉真人。
　　志心敬礼，慈慧真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿北方无上灵宝天尊，诸尊诸圣、诸大真人、诸大天仙、诸大地仙，诸大救苦童子，遍十方际、尽玄虚界、应号隐现一切真圣。以瑶池水洒洗身心，以无碍力，令忏主某发心归向，一切种种善缘，当使获福无量，所愿谐心，无所不遂。自从今去，誓愿随力，报答慈恩，惟愿累劫怨对，轻重罪业，及以师尊父母、伯叔兄弟、己身眷属，三世姻萝，已过去世，超生解脱，见在世者，立功报德。惟愿忏力，是女是男，一切众生，同体玄风，归依大道。一拜
　　释余累品第三
　　今日道场大众，人各运心，仰对慈尊，忏释众多余累罪业。忏主某端心长跪，谛听经言，一切众生，从氤氲生，父母恩爱，提携乳哺，渐渐成长，未能分别，即滞爱欲，罪根增长。若不忏悔，开演经戒，寖微汲引，令入正道，即永受无明憎爱，缠缚世间。父母但能生我，不能成我。於是，师尊示我经戒，得离烦恼。是知师恩，过於父母。见有一切众生，立身已来，不知师恩深重．而乃应对骂詈，不给所须，不侍甘美，不供衣食，将同疏外，及生谋害。即与忤逆子同，返相报对。见有众生，受持斋戒。或居高上，凌辱卑下；或恃富贵，逼迫孤贫；或假势力，欺抑贱弱；或任官吏，刻削为意，恣行酷罚，益公损私，不依理道，侵移三宝福地，居住三宝净院。或兴建尊像，抄写经文，修立灵观，启造厨堂，及设斋醮。或为主首，偷盗财物，台价买卖。或将常住财物，或是施主财物。又以父母兄弟，六亲眷属，共处同住。凡是所为，更相欺盗，或即移篱就彼，侵他地界，虏掠田园，因公托势，夺人邸店，商旅博货，轻秤小□，减退尺寸，隐缩分铢，欺算圭合，将粗易细，以短换长，巧诈百端，希求毫利，烧人屋舍，枉陷平人，妬人富贵，信他斗谍，瞋怒父母。或放财本，过分取利，多行贪爱，势取他物，抵债不还，拟生讳负。无故杀生，邪淫祭祀，凌官私，举告长短，骄慢无礼，欺上罔下。或剥脱出家行人之物。或发掘冢墓，偷窃棺木。或捕鱼张荃，巧取泓池江河、淮济海渎、川源湖港水族之类。如是罪业，种种多般，不可记忆。若众生造一名一种罪目，当报重业。上累亿曾万祖，以及父母己身、六亲九族，已殁者及过去者，诸不吉利，死入地狱。一一推磨，须经报对，万劫方生，受身不足，纵生男女，不得长大，终老孤独。如是业缘，皆由前定。今日道场大众，如经所说，众生罪福善恶，往返报对，耳闻眼见，转似车轮，皆如影响，宜各敛念，依教修行。若乃年光虚度，老病相加，一日一身亡，受兹果报，有何方计，免此沈沦。今此礼忏，惟愿见在过去、曾受未受罪业之人，同得法润，普愿生成，皆悉解脱。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄上玉宸天尊。
　　志心敬礼，无量妙法天尊。
　　志心敬礼，真定慈悲天尊。
　　志心敬礼，流金紫极天尊。
　　志心敬礼，幽夜善烛天尊。
　　志心敬礼，济苦灵真天尊。
　　志心敬礼，宝光九夜天尊。
　　志心敬礼，妙光炎焕天尊。
　　志心敬礼，宝珠上品天尊。
　　志心敬礼，救苦大慈天尊。
　　志心敬礼，神通洞渊天尊。
　　志心敬礼，运明广照天尊。
　　志心敬礼，广现无尽天尊。
　　志心敬礼，上真天尊。
　　志心敬礼，光益天尊。
　　志心敬礼，智感天尊。
　　志心敬礼，奇妙天尊。
　　志心敬礼，威神天尊。
　　志心敬礼，长存天尊。
　　志心敬礼，流光法界天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，慧相真人。
　　志心敬礼，智观真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿北方无上灵宝天尊，诸尊诸圣、诸大真士、诸大真人，诸大童子，诸大无量神仙圣众。遍十方际、尽玄虚界、应现一切真圣。以丹华水洗涤心口，忏主某亿曾万祖、生身父母、伯叔兄弟、己身男女、一切姻萝、存亡二世，自从历劫以来，至于今劫，今生今日，身有诸业诸罪，及以所造所作，余累罪业，处世受报，或在牢笼地狱，愿受忏悔，早得清净，离於恶道，使入善缘，不伦五道，普得逍遥，同饮一法，往生长乐，体解无为，齐登大道。一拜
　　见果报品第四
　　今日道场大众，人各运心，仰礼慈尊，忏说果报因缘。忏主某秉心长跪，谛听经言，一切众生，毁坏真圣形像、三洞经典者，见世病癞报，死入地狱，万劫方生，受野兽身。若还人中，舌根烂坏。诽谤出家法身者，见世虫烂病报，过去生六畜中。破坏灵观玄坛者，见世眉须堕落，身形劘烂，过去生毒蛇身。不敬天尊大道圣像真容者，见世心愚痴，过去生贫贱中。不信经法宿命报对者，见世患聋瞽，过去生鸟兽中。不信罪福因缘者，见世为奴婢，过去生蛮夷中。轻慢出家法身者，见世跛躄，过去生猪狗中。秽污三宝福地者，见世形容丑陋，过去生粪土中。淫乱出家法身者，见世孤寡报，过去生厕溷中。偷盗三宝财物者，见世贫穷，过去生奴婢身。偷盗常住众物者，见世风病，过去生畜类形。偷盗四众信施者，见在颠狂，过去生愚痴身。啖食三宝蔬果者，见世患消渴，过去生饿虎毒蛇身。偷盗斋食供养者，见世霹雳鬼杀，过去生蛇虺身，死入饿鬼中。偷盗法衣法具者，见世裸形，过去生饿犬身。偷盗经像衣物者，见世病苦报，死入地狱，万劫不原。破斋破戒者；见世咽喉病，过去生聋盲身。杀害众生者，见世长病寿促，过去生六畜中。食肉荤触者，见世受贫病。嗜酒恣情者，见世风狂，持心不坚。戏好弄出家者，见世受猕猿相。手足断坏者，从不敬三圣中来。两眼障翳者，从不信经法中来。舌根吐缩者，从毁坏经典中来。喑痖不能言语者，从谤说出家法身中来。鼻塞不闻香臭者，从好啖酒肉五辛中来。身体溃烂者，从毁坏真圣中来。眉须堕落者，从不瞻敬尊像中来。唇卷齿露、鼻梁崩倒者，从破斗道场中来。曲腰岐胸、楼背短脚者，从唝搞轻慢中来。颠狂邪病迷惑者，从不信因缘善事中来。形容疮尰丑貌者，从骂詈无故中来。眼赤口喎不正者，从笑傲无礼中来。愚痴意不具足者，从诳诞中来。劫贼相逢、寇货财者，从负债不还中来。水溺漂沈者，从荃罩取水族中来。被毒蛇吞噬者，从杀害侵损中来。火烧灼烂者，从弋猎焚爇山林中来。被猛虎食啖者，从阴谋毒恶中来。饥寒冻饿、衣不盖形者，从窃盗斋食中来。父母妻子离隔者，从疾妬奸淫、破人和合、离人恩爱中来。髡头断发、眼深鼻长者，从射猎取生中来。如此生身，皆从前世，犯於罪业，死经地狱，及至来生，受报无有休息。
　　慈尊语普济言，汝当精心信奉，明示将来，令诸男女，悉知罪业，报对宿命，种种因缘。今日道场大众，如经所言，种种果报，皆由前世所作，今生所受。当须觉悟，大可思惟。莫言地狱非真，天堂妄说。当须发念殷懃，痛切郑重。愿诸众生，依遵教诱，得入法门，如人欲游深崄路，须得梯航。如无此功，作何方度。忏主某伏为平安　追荐礼此忏文，五体投地，一心发念，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玄上玉宸天尊。
　　志心敬礼，道化普开天尊。
　　志心敬礼，救拔苦海天尊。
　　志心敬礼，开度随缘天尊。
　　志心敬礼，无量普教天尊。
　　志心敬礼，度世圣王天尊。
　　志心敬礼，观行天尊。
　　志心敬礼，功德本天尊。
　　志心敬礼，普照天尊。
　　志心敬礼，真位天尊。
　　志心敬礼，法源天尊。
　　志心敬礼，太真王天尊。
　　志心敬礼，法上天尊。
　　志心敬礼，满月天尊。
　　志心敬礼，度人因果天尊。
　　志心敬礼，高上玄虚天尊。
　　志心敬礼，高清元景天尊。
　　志心敬礼，玉清虚明天尊。
　　志心敬礼，转法流通天尊。
　　志心敬礼，化生天尊。
　　志心敬礼，高上师天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，中黄真人。
　　志心敬礼，普化真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿北方无上灵宝天尊，诸尊诸圣、诸大真人，诸大童子，遍十方际、尽玄虚界、隐现一切尊圣。愿以慈光，同垂拯拔。忏主某无量无始劫来，至于今劫，今生今日，九祖父母、三世祖考、伯叔兄弟、己身枝萝姻属，过去未来，恐生恶道，沈滞幽闭，受诸苦恼。令见存者，受其业报，疾病缠身。当令忏悔，普愿消灭，同得安乐。自今已去，见众生身，想如我身；见种种恶事，誓心退悔；见种种善缘，留心愿学。觉悟果报，依教修行。愿我身生生世世，不失人性。愿诸众生，当来之世，共生乐国，同饮玄风。稽首归依，无上真道。一拜
　　太上慈悲道场消灾九幽忏卷之七竟
　　太上慈悲道场消灾九幽忏卷之八
　　太极左仙公葛玄纂集
　　救酆都地狱苦品第一
　　今日道场大众，人各运心，仰对慈尊，救酆都地狱苦。忏主某长跪稽首，谛听经言，且地狱非有非无。普济言，何云非有？
　　慈尊言，若诸众生，不纵三业，不恣六根，不作十恶，不造五逆一切罪业，殁后不入罗酆九幽诸狱，径适天堂，逍遥自在。是名非有。何云非无？若诸众生，但纵三业六根，造十恶五逆无量罪业，殁入酆都九幽诸狱，一一考对，当受辛酸，万劫方生，是名非无。既知非无，须求忏悔。一日省己，觉悟忏悔，万劫罪尤，悉得消灭。此忏悔力，何以知然。昔有一人，生来愚痴，造万种罪。及其一日，思惟觉悟，五衰相见，恐怖切心，归依三宝。於是衰相罪根，应时消灭，得延天年。如是众等，经教分明，故知忏悔，能令众生不入地狱，受诸苦痛。若人不遇善知识，恶业转深，只知洗除面体脂垢，不解拂拭心中尘滓，致使命终，入於地狱，受诸罪业。当此之时，悔惧何及。身心毁碎，神魄飞扬，风刀在前，求悔不得，苦当奈何。汝等众生，莫恃盛年，莫惜财宝，莫恋眷属，收娱放逸，自恣死苦，大限一至，不问富贵，无问老幼、贫富、贵贱，皆悉磨灭。风灯石火，孰是久长；昼电朝露，岂有坚固。且五天使者、无常杀鬼到来之日，盛年壮色，无能拒者。当尔之时，华堂邃宇，何关人事；高车大马，岂得相随；妻子眷属，非复我亲；七宝珍饰，乃为他玩。
　　慈尊言，昔赤明劫，见一众生，利根聪智，能伏烦恼，有财有物，即不施贫，后至命终，还入畜生道，受赤狸身，备历报对。汝等众生，宜当谨慎，忽尔一朝，亲萦斯苦，悔何及哉。且如阳间，人有小故，因诣公门，罪须不重，情且慞惶。眷属忧怖，求救百端。地狱众生，比喻於此。百千万陪地狱，总辖在此天界。正在北方，过於北天，溟滓无鞅数里穷比之极，有一世界，号曰五炁玄天洞阴朔单郁绝之国。中有五炁五灵玄老黑帝天君主於北乡，制御阴魔。其国下界，有太虚太荒、溟渤无鞅、数里黑海。海水皆恶，无测边际。中有一大山，上参碧落，下入风泉，名北酆都罗山。且高耸一百万六千里。周回五十万里。山下入水，深一十五万里。水际山脚下，有一大洞，号阴景天，国名太阴。水帝下有三十六小狱，以铁为城，城各九重，一一狱中，草木皆禀自然恶毒之炁所生，枝叶皆为刀剑，锋铓多饶。众毒猛兽，炎烟黑风飘震，昼夜不停，冥冥昏暗，毒炁血光，荤秽冲臭，日月星光都不能照其狱。有三十七王，各主一狱，狱中各有七十重刀林，复有铁，莫知其数。上火彻下，下火焰上，通彻交过，如鱼在熬。以铁为城，郭有四门，每一门有四大铜狗，其身长大，每一身占四十里。或时吼吠，震动铁城，牙如剑林，爪利形狞，无以比类。复有无量铁鸟，鸟身丈余，铜觜铁爪，奋翼飞腾，眼似流星，毛如铁箭，一一箭上，火焰缠绕，鸣吼之时，声如霹雳，毛羽口中，尽吐猛火，其诸等类，皆能啮噆罪人骨髓。於是罪人痛彻莫喻，苦切肝心。如是经无量岁月，求生不生，求止不止。今日道场大众，如经所言，有此地狱，无量无间，如诸苦楚，痛切无已。今日礼忏，遍及诸狱。受苦罪者，令得解脱。忏主某伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，度仙上圣天尊。
　　志心敬礼，无上至真天尊。
　　志心敬礼，妙湛金光天尊。
　　志心敬礼，功德满足天尊。
　　志心敬礼，法灯常照天尊。
　　志心敬礼，宝舟运度天尊。
　　志心敬礼，法海常清天尊。
　　志心敬礼，勑司命天尊。
　　志心敬礼，无边际天尊。
　　志心敬礼，拔十苦天尊。
　　志心敬礼，护国天尊。
　　志心敬礼，应化天尊。
　　志心敬礼，宝王天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，合道真天尊。
　　志心敬礼，功德海天尊。
　　志心敬礼，青玄真人。
　　志心敬礼，三天真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿东北方无上灵宝天尊，诸尊诸圣、诸大真人、诸大化主、诸大仙众，诸大救苦童子，遍十方际、尽玄虚界、应号一切真圣。以微妙毫光，遍照罗山地狱。忏主某已过去者、九祖七玄、三世父母、伯叔兄弟、及诸眷属，或处幽闭、受罪苦者，愿乘忏力、功德力、难思力早证解脱，登无为道。一拜
　　说三十七狱品第二
　　今日道场大众，人各运心，仰对慈尊，说三十七狱名目。忏主某敛心长跪，谛听演说，酆都罗山，东西南北，列三十六狱。中有一狱，曰北酆罗山，总都阿鼻无间地狱。普济言，东西南北，共三十六狱，愿闻是名。
　　慈尊言，天一、监天、平天、虚天、皇天、九天、元正、刑正、太真等九狱，列额在东。又有流火、火丸、火箭、飞火、烧脚、火象、然身、元平、禁罚等九狱，列额在南。又有铁车、铁马、铁牛、铁驴、铁锥、铁床、铁杖、铁锵、铁鏫等九狱，列额在西。又有玄沙、北玄、女青、河伯、幽玄、累劫、律令、粪尿、冰池等九狱，列额在北。其三十六狱，随众生种业，随业分司在彼。其中央一狱，乃是十恶五逆、重罪众生在彼。其狱内，且有刀山剑树、镬汤炉炭、烊铜铜柱、铁犁铁丸、铁锥铁磨、铁碓铁山、铁钉铁弗、铁铤铁秤、铁枷铁杻、铁锁铁匣、铁鸟灰河、雪山冰井、火坑屠割、绞锯剥皮、臭龟煻煨、然脚到手、刀针硖石、火山火磨，种种名目，莫知其数。内悬一镜，照罪人身，隐没差殊，镜中即见。处彼一顷，如度一劫。万死万生，苦痛辛酸。其诸狱中，皆不能及此。狱主押诸狱，故曰总都。阿者，大也。鼻者，遮也。无间者，无及也。故言阿鼻无间地狱。又言阿者，不闲。鼻者，不息。苦虐痛考，不闲不息。内有业风，罪人身心，千生万死，摧碎劘溃，业风一吹，应时苏活。故一时一顷，万生万死，其诸狱中，皆复如是。於是酆都大帝，主构二百四十司，管辖五万众，考掠罪人，推穷轻重，纤细不漏，举奏善恶。且如铁车猛火，辉赤炎炽，常然车中。有一夜叉，罪人遥见，宛同玉女，心欲往彼，及到彼中，骨肉形体，便为烟烬。且铁牛身头毛角尾，皆如锋铓。罪人遥见，状如金莲，及至牛身，火然烟众，焚烧形体，良久不见。其铁马形身毛头尾，利如刀锋。其铁驴亦复如是，各有一夜叉，牵与罪人。罪人乘之，俱消形体，铁鏫等，种种考具，尖狞差毒，猛火锋刃，皆不可说。汝等众生，只可闻之，而不可见，若逢此处，万劫难原。地狱天堂，莫言妄说。阴阳同等，生死一般。由如世人，梦之与觉。死如梦时，生若觉后。梦中所作，与觉何殊。死去所为，与生无异。梦中快乐，亦由自当。觉时所苦，亦由自己。汝等众生，宜自思惟，早求度脱。度脱之故，莫若忏悔。一忏之后，改往重修。况以中国，难生人身。难得若人，修立善果。如日月光，无私不照，无幽不烛。汝等众生，非盲非聋。已盲者，不见日月；已聋者，不闻善恶。既闻善恶，既睹日月，不觉悟者，如藤萝倚树，随树而生，及至树倒，藤萝何倚。今日道场大众，如经所言，恐惧痛切。今当精进，礼忏求哀。愿世世生生，不逢此处，惟愿地狱饿鬼畜生，同令解脱。忏主某伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，度仙上圣天尊。
　　志心敬礼，太上灵宝天尊。
　　志心敬礼，高华无上天尊。
　　志心敬礼，慈悲爱天尊。
　　志心敬礼，常慈海天尊。
　　志心敬礼，无去来天尊。
　　志心敬礼，普覆天尊。
　　志心敬礼，善果六道天尊。
　　志心敬礼，太清灵变天尊。
　　志心敬礼，上清常湛天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，正一真人。
　　志心敬礼，侍经真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿东北方无上灵宝天尊，诸尊诸圣、诸大真士、诸大真人、诸大龙神、诸大贤圣，诸大童子，遍十方际、尽玄虚界、一切真圣，以大慈力、忏法力、功德力、难思议力，令忏主某经生父母、一切姻萝、存亡眷属，已过去者，若在地狱，受诸罪苦，因今礼忏，愿得解脱。更愿慈尊，阐扬善力，除酆都阿鼻无间狱中，刀山剑树，身手脱落罪报；除镬汤炉炭，烧煮罪报；除铁床铜柱，焦然罪报；除刀轮火车，霹雳罪报；除拔舌犂耕，楚痛罪报；除吞啖铁丸，烊铜灌口，骨肉消烂罪报；除碓磨形体，灰粉罪报；除支节分离罪报；除灰河粪秽，恼闷罪报；除咸水寒冰，皮肤拆裂罪报；除虎狼鹰犬，更相残害罪报；除刀山爪距，搏撮斫刺罪报；除火坑炮炙，两石相磕，形骸破碎罪报；除众合黑暗，解剔肉山，斩锉锯绞，钉身断截罪报；除铁棒倒悬，屠割焦然，叫唤烦恼罪报；除大小铁围，三十七城，不识三光，阿波波阿婆婆阿咤咤阿罗罗，八寒八热罪报；除一切诸狱，子凌持，抽筋拔肠，削肉削骨，无量楚痛罪报；除灭一切罪报。王众部属，同受法润，皆得迁赏。我等一切眷属，非亲至亲，命奄之后，或入此处，或不入此处。仗今忏悔罪报之业，登证天堂，归依大道。一拜
　　忏九幽品第三
　　今日道场大众，人各运心，仰对慈尊，忏悔九幽地狱罪苦。忏主某摄心长跪，谛听经言，九幽者，东北方朔阴之地。九垒之下，名曰九幽地狱。其狱深沈系闭。东有风雷地狱，常有黑风震雷，霹雳飞戈，飘戟冲突。罪人分解肢体，万劫受苦，不舍昼夜。南有火翳地狱，有诸罪人，吞火食炭，为火所烧，头面焦烂，头戴火山，皮肤骨肉，节节生火，万劫受苦，不舍昼夜。西有金刚地狱，有诸罪人，金锤铁仗，乱考无数。肢体烂坏，筋骨零落，铁叉穿腹，金锤塞心，万劫受苦，不舍昼夜。北有溟泠地狱，有诸罪人，沈没丘寒之池，冰戟霜刃，冲断筋骨，百毒之汁，以灌其上。五体零落，心腹破坏，万劫受苦，不舍昼夜。中有普掠地狱，有诸罪人，身被考掠，痛苦难忍。断筋流血，闷绝掷地。於是狱卒方以铁叉叉刺，令诸罪人，各各巡上，刀山剑树，八达交风，吹树低昂。足履刀山，挂身剑锷，万劫受苦，不舍昼夜。东南有铜柱地狱，大火猛焰，有诸罪人，手抱足登，表裹焦烂，腹背脓溃，万劫受苦，不舍昼夜。西南有屠割地狱，有诸罪人，身被倒悬，刀剑割体，四肢筋脉，皮肤五脏，皆有刀刃割切。其身血流满地，不可堪忍，万劫受苦，不舍昼夜。西北有火车地狱，有诸罪人，五车裂体，四肢分散。或身处其中，随车束西，一切轮转，皆有锋刃，随输运转，割切罪人，加诸猛火，烧令焦烂，万劫受苦，不舍昼夜。东北有镬汤地狱，有诸罪人，身被铁叉，叉入镬中。五体煎煮，四肢烂溃，脓血臭秽，不可堪忍，万劫受苦，不舍昼夜。普济言，犯何重罪，分在彼中。以何主者，考掠不停？
　　慈尊言，多犯三业罪苦，毁谤大乘，不忠帝王，讪说出家，点污法身，破坏尊像，侵损常住，即落在九幽，受斯苦报。乃有三官总统九府，曹掾推问，乃越酆都。普济言，为复一业一考，为复百业百考。
　　慈尊言，铁床铜柱，悲楚难当，碎骨焦筋，以报邪淫之罪；凝寒切骨，遣卧冰河，以报劫盗他人财物之罪。烊铜令灌口拔舌，与犁耕，恶鸟啄睛。剑树分张，碓磨如面，以报斜眉角眼之罪。身为饿鬼，巡历镬汤，烧铁为丸，饥则当食，以报破斋犯戒之罪。其诸考掠，各随所业，一一推报，故无差互。今日道场，忏主某重加仰恋，愿以善功精进，忏悔九幽痛楚，今日应在彼中受诸业报，愿悉解脱。忏主某伏为平安　追荐礼此忏文，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，度仙上圣天尊。
　　志心敬礼，才智精明天尊。
　　志心敬礼，无量智慧天尊。
　　志心敬礼，自然太真天尊。
　　志心敬礼，神力无碍天尊。
　　志心敬礼，毫相开阴天尊。
　　志心敬礼，法王皓素天尊。
　　志心敬礼，慈颜救苦天尊。
　　志心敬礼，救度超生天尊。
　　志心敬礼，光照九幽天尊。
　　志心敬礼，爱行道天尊。
　　志心敬礼，法利天尊。
　　志心敬礼，万真天尊。
　　志心敬礼，胜光天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，太极真人。
　　志心敬礼，解脱真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿东北方无上灵宝天尊，诸尊诸圣、诸大真人，诸大童子，遍十方际、尽玄虚界、一切真圣。愿发圆光，遍照幽牢，除灭破坏，悉得清净。一切苦魂，超生极乐，刀山剑树，变为宝林，镬汤炉炭，化作莲华，牛头狱卒，翻成善友，一切鬼神，无生恶念。因今礼忏，赦诸狴牢，六道四生，悉悟无为，登正真道一拜
　　释赦地狱、救度饿鬼畜生品第四
　　今日道场大众，人各运心，仰对慈尊，发慈悲意，起平等心，升迁地狱一切官属，救度饿鬼、畜生、恶道。忏主某长跪敛念，投诚忏悔，且地狱牛头狱卒、罗剎夜叉、恶鬼无量等众，常居地狱，未得超轮。茫茫苦海，冥冥幽牢，无处安身，常当暗昧。更有铜狗铁鸟，铁马铁蛇，铁驴铁牛，怗臭龟，猛兽毒虫，一切恶类，共报生前曾行不善，是致业报相缠。我今礼忏，发念弘普，是仗善力、道力、功德力，愿诸地狱官属，咸得超升，出离苦趣，渐入天仙，同亲至道，随其因果，得转人身。种种毒类，皆自消灭。且饿鬼道者，永劫饥渴，食欲吞山，不闻桨水饮馔之名，乃自食啖脓血臭秽。身形才动，肢节火然，腹如悬鼓，项似布弦。我今礼忏，发念无量，假功德力、难思议力、救度力，愿此饿鬼，一切眷属，皆得受生，禀人形体，饮馔异味，应念而至。且畜生道者，一切种类，无所知识，不得自在，鞭笞楚毒，屠割烹宰，或足或鳞，或飞或走，或毛或甲，或角或蹄，或大或小，或受人食啖，或不受人食啖，水族蠕动，胎卵湿化一切等类。乘今日道场力、忏法力、功德力，得生人道。忏主某伏为平安　追荐恐堕业因，凭今忏悔，皆悉解脱。忏主某五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，度仙上圣天尊。
　　志心敬礼，升迁九品天尊。
　　志心敬礼，普润含生天尊。
　　志心敬礼，涤滞天尊。
　　志心敬礼，轮转天尊。
　　志心敬礼，琼瑶天尊。
　　志心敬礼，证果天尊。
　　志心敬礼，度厄天尊。
　　志心敬礼，应化天尊。
　　志心敬礼，玄智天尊。
　　志心敬礼，阐扬天尊。
　　志心敬礼，尊妙天尊。
　　志心敬礼，开生天尊。
　　志心敬礼，变现天尊。
　　志心敬礼，分配受生天尊。
　　志心敬礼，玉虚九素天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，普济真人。
　　志心敬礼，妙行真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，仰愿东北方无上灵宝天尊，诸尊诸圣、诸大地仙、诸大五岳仙众、水仙洞渊仙众、灵坛社稷贤圣、一切境界龙神土地，遍十方际、尽玄虚界、一切应号无量真圣。悉发念力、广愿力、礼忏力、功德力、无边无际力、令忏主某九祖父母、三世眷属、舍身受身，或在地狱、饿鬼、畜生道，未得解脱，乘此忏悔，愿得超生，逍遥自在，以斯妙力道力，遍及群生。同禀玄风，齐登大道。一拜
　　解胎生害人品第五
　　今日道场大众，人各运心，归命十方无上灵宝救苦慈尊，解谢胎生，害人灾滞。忏主某敛心长跪，谛听发念，且胎生害人，祖世相承，奉养鬼神，沈染流俗，习伪多违，罪因山积，以招重罚。比年以来，事多轗轲，萦缠疾苦，凶祸不息，惊梦纷纭，光怪互起，先世已来，殃考不绝。或是三曾、七祖九玄、三世父母、中外眷属，冢墓不安，中有讼考之鬼，丑星恶鬼，复连不绝。或葬埋造，移徙架立，起工缮治，嫁娶婚姻，日时不吉，触犯禁忌。或掘凿坑珑，伤动土精，致使存亡拷谪，魂魄拘闭，流殃复注，逮及后世。所犯凶逆，非可胜纪。今当精进礼忏，求哀回向三圣，愿乘解脱。忏主某伏为平安　追荐礼此忏文，五体投地，发志念心，稽首慈尊，敬礼真圣。
　　志心敬礼，玉清圣境天尊。
　　志心敬礼，度仙上圣天尊。
　　志心敬礼，金宫玉宝天尊。
　　志心敬礼，三素结成天尊。
　　志心敬礼，神化道运天尊。
　　志心敬礼，自然九真天尊。
　　志心敬礼，金云妙集天尊。
　　志心敬礼，光映法王天尊。
　　志心敬礼，金姿凝湛天尊。
　　志心敬礼，百亿应身天尊。
　　志心敬礼，自然金真天尊。
　　志心敬礼，洞玄方悟天尊。
　　志心敬礼，三元主录天尊。
　　志心敬礼，三洞寂然天尊。
　　志心敬礼，太玄妙胜天尊。
　　志心敬礼，运明真应天尊。
　　志心敬礼，解脱四迷天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，冲静真人。
　　志心敬礼，冲慧真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿东北方无上灵宝天尊，诸尊诸圣、诸大真人，诸大童子，遍十方际、尽玄虚界、过去未来、隐现一切真圣。以大道心、无为力、功德力、上善力。令忏主某三代魂魄，或因凶荒贼乱，刀兵木索，横事狱死；或因虎狼蛊毒所害，木石所魅，入火被烧，堕水溺死。或自伤残，绳缢而卒，时行疫身，遭其五毒，疽癞痈肿、恶疮缠染，颠狂荒狷，冻饿殒殁；或中恶卒，忏逢恶鬼所杀，产乳伤胎堕损；或飞岛枭狐所啄；或六畜所伤，处於天牢地狱，檐沙负石，运山摙土，填河塞海，昼夜忧苦，不得休息，困厄斯受；或因冢墓坟域，无不开圹，发撒探取，破坏棺椁，克伤骸骨，形体分散，零落失次，暴露原野，身首异处，不得收葬，魂魄飞扬，依凭无所。假今善力，令三世魂魄，久远亡化。若骸骨在水，便为水葬；若在火中，便为火葬；若在土上，便为露葬；若在虫兽，所死便为匿葬；若在木石上，便为寄葬；若因枪刃而亡，便为剑化。当使忏主某从今日去轗轲、消殄疾、苦沈潜，惊梦不生，光怪永断。祖宗魂魄、冢墓坟域，永得利安，常希元吉，家门荣盛，男女康延，受禄受官，子孙继接。常荣常贵，世代相连。仰愿玄恩，永承大道。一拜
　　太上慈悲道场消灾九幽忏卷之八竟
　　太上慈悲道场消灾九幽忏卷之九
　　太极左仙公葛玄纂集
　　为国祈求品第一
　　今日道场大众，人各运心，仰对慈尊，当示一切众生演说，为国为家，祈求恩福。忏主某长跪接手，谛听经言，若以国主有灾，星宿失度，兵革四兴，风雨不调，百谷不成，兆民疾疫，国土不安，兴师动众，有所施为，种种灾厄，一切不祥，皆当告我。造大功德，抄经写像，置观度人，复以帑藏、珍宝玩具、金银珠玉、珊瑚琥珀、宫苑彩素及以田园屋宅，将用布施，入三宝福田，度脱众生，救拔危苦，释解囚徒，建诸斋戒，敷百高座，演说大乘甚深妙义，劝诱国人皆令听法，布施忏悔，救护功德，不可思议。若复帝主臣僚，纵恣暴怒，多行邪欲，杀戮无度，自取逍遥，苦虐一切，致有灾厄，临於兆庶，日月失昏，灾星傍照，侵逼帝座，国多水旱，妖怪虫蝗，人民叛乱，僭佞互起。无奈何者，而以帝主人王，及天下人民，当召三洞法身，及以坛众，无限其数，遍诣灵坛宫观、山水岩洞、圣迹之所，广建道场，悬诸旛盖，散花、烧香、然灯，日夜行道，礼忏无倦，六时殷勤，不息广施财宝，救拯一切，吾即以道力，作大神通，助其消却，令被灾害，应时灭溃。若有国分，五星失正，暗曜差移，二十八宿，不依分野，日月勃蚀，阴阳不调，当使南上司命韩君丈人，周天八极长生司马，调理璇玑，复於分位，灾祥变异，皆使消灭。若复大旱，人民渴乏，即以龙王震雷霍雨，以灭旱苦。若或大雨霪澍，洪水滔天，连阴不解，人民浛没，即以河上玉女、九海北玄君、正炁君吏，为收水炁，开云止雨，水即消退，无所损伤。时诸龙鬼，亦各念善。若有外魔，邪精恶鬼，魑魅魍魉，入其境土，欲行病苦，当共斥逐，不使留停。是我慈尊，威德至重，克使皇图永固，帝德长新。跻民於仁寿之庭，措国於华胥之域。阴阳交泰，日月长明，寰海晏清，臣民康乐，三边宁静，五谷丰秾。
　　普济言，天下人民，分其贫富、贵贱不同，纵使修行，必不能辨，唯行一事。复虑未免灾危，进退疑惑，莫能明了。未审救护功德，有等差否？慈尊言，救护解厄，本在至诚，布施舍财，不以多少。凡有五种：一者造我形像，真应化身。福流历劫，果报无穷。何以故？众生妄想，心不可系，睹我真容，便生念想，念想既生，真灵降接，专怀注想，克果无为；二者抄写经教，三洞大乘。福流永劫，功德无边。是故经者，导引愚迷，能发众生无量道意，从迷起悟，从悟成真，众圣修行，皆登道果；三者置观度人，立造堂殿。功德无量，不可思议。何以故？度人出家住持，经像教化众生，令发道心，一以悟万，轮转因缘，助国化人，弘道明法，利益最多；四者修斋行道，礼忏诵经。赞叹烧香，福田无量。是故斋以洗心，道能通悟，行道谢罪，礼忏祈恩，功感诸天，消灾降福，生死受赖；五者布施一切，无量福田。果报巍巍，其功深厚。财物者，众生性命，切己难忘，能舍命财，心不吝惜，广建功德，普济众生，内息悭贪，外除劫贼，生死蒙恩，人天利益。如是作福五种法门，皆随力分，以渐修行，保国安家，超生拔苦。经言犹如甘雨一澍，受者皆润。随其禀识，悉得滋荣，礼忏求悔，亦复如是。今日道场大众，闻经所言，能劝众生立诸功德，不可思议。忏主某自从无量劫来，至于今日，未曾闻诸功德，引喻法门。今日伏为平安　追荐礼此忏文，获大悟解，五体投地，一心谛听。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉虚明皇天尊。
　　志心敬礼，太极真容天尊。
　　志心敬礼，真一自然天尊。
　　志心敬礼，皆受记天尊。
　　志心敬礼，化气天尊。
　　志心敬礼，龙德天尊。
　　志心敬礼，胜相天尊。
　　志心敬礼，高德天尊。
　　志心敬礼，太玄天尊。
　　志心敬礼，乐游天尊。
　　志心敬礼，八极天尊。
　　志心敬礼，知真天尊。
　　志心敬礼，五气天尊。
　　志心敬礼，太虚天尊。
　　志心敬礼，清虚天尊。
　　志心敬礼，金容天尊。
　　志心敬礼，感降天尊。
　　志心敬礼，玉京天尊。
　　志心敬礼，保应天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，宝相真人。
　　志心敬礼，圆寂真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，归命归依，仰愿上方无上灵宝天尊、诸尊诸圣、诸大天仙、诸大洞天仙众、地仙、水仙、飞仙，普济真人，救苦真人，救苦童子，遍十方际、尽玄虚界、隐显一切真圣。广覆玄恩，遍流国土。愿以帝王，景祚延永，烽燧不生，戈鋋偃戢，疆土守界，诸王太子，共肥帝业，臣子忠正，辅弼卿相，与国同休，共匡宇宙。愿以乾坤明素，气象清玄，水旱长蠲，虫蝗不起，三边永息，灾疠沈潜，风雨顺时，稼穑稔岁，天垂甘露，地涌祥云，国富臣贤，家足孝悌。次愿罗山诸狱，八难九幽，罢考神魂，长空三恶。忏主某自从无量无始劫来，至于今劫今生，今日九祖父母、一切眷属，愿承礼忏力、功德力。咸得超升，归正真道。一拜
　　广救人民品第二
　　今日道场大众，人各运心，仰对慈尊，广救人民，说诸善利。忏主某敛心接手，谛听经言，常念众生，处於三毒、十恶之世，被诸魍魉精魅、恶鬼邪神、毒虫猛兽、刀兵水火、杻械牢狱、疾病苦痛，一一缠染，不能自安。故演三洞经戒，济救斋法，普度众生，及以符图神咒，付诸法学，及诸天帝、救苦真人、三天大魔王、五天魔王，分布世间，救护一切，令得自在。然众生愚痴，不识罪福，放纵六情，杀生偷盗，邪淫游荡，悭贪瞋怒，情性颠倒，绮言妄语，恶口两舌，啖食众生，破斋破戒，违天负地，背正信邪，咒诅神鬼，众罪纵横，而无片善。是致毒风恶气，六天魔鬼，遍满世界，流行杀伐，中害死伤，日夜万计，不可称量。
　　慈尊遣诸天帝、十极神王、三界四司，下降人间，按行救度，拯济众生，遍满天地，人岂知之。今重告汝，救护之法，不可思议，克感灵应。普济称言，大慈大悲，能为众生，愿垂付嘱。慈尊言，常以岁旦八节、三元晦望、五腊十直此诸等日，善男信女，到於斯日，不食荤秽，制断六情，不生念想，即乃清净，烧香持斋，念道礼我化号。首谢己身，发露忏悔，乃得迁功补过，免受苦厄。若己身不专，当请男官法身、女官法身，精心恳祷，礼拜供养。若於家庭，若於灵观，以华果斋食，旛华香火、及舍衣彩、卧具床帐、锦绣茵褥、香油米面，随其所有，即得善神立降，度兔厄难。若身所负恶疾，邪病缠绵，丑宿加临，连年不解，虚耗侵凌，财帛散失。或生产育，怀抱夭折。或舍身出家，长乃退悔。或夜梦百怪，神思不安，火烛惊恐，官事横受，抵犯禁方，不避神杀，干触坟墓，水火冲破，木石绞结，为祸作戾，种种厄苦，不祥兆朕，但於家庭，广作修崇，随力多少，礼我应号，然灯烧香，不舍昼夜，四天帝王，下来扶护我之应号。所禳者伏，所求者应，所陈者达，所告者从，拔赎咎债，救护存亡，建此祈禳，最为第一。若帝王国主、大臣宰辅、诸王妃后、帝子天孙，能为父母、己身眷属、朝戚皇亲、行其救拔，广召男官法身、女官法身，不以多少，於其宫殿，持斋行道，礼拜忏悔，以日继夜，不住时刻，勤心不退，则有十天真人、四司五帝下降，按察功过，病者得差，死者得活，厄者得度，禁者得脱，行者得还，仕者得升。水火刀兵、虎狼毒兽、邪精鬼魅，永不干身，无触无犯。若有民庶，能为帝王国主、人民土地、一切众生，礼我化号真像，救护群品，愿各各安乐，最不可思议。若兵革四起，侵窃疆界，礼我化号真像，即得戈鋋退散，无损无害。若疫毒临人，修禳不解，礼我化号真像，即得病患痊愈，不萦缠染。若水旱不调，五谷不熟，礼我化号真像，即得调顺，万物滋荣。若恶风毒气，飘灼人民，礼我化号真像，即得所染病苦，应时廖退，体气恬和。若恶虫猛兽，残害民物、一切畜类，礼我化号真像，虫虎奔溃，山神掩藏。若人怀孕临产，未见平善，礼我化号真像，即得子母团圆，解免无难。万灾消灭，千变万化，止转我身，我之化号，弘护有情，无愿不果。但能志心，无急不济。今日道场大众，人各运心，如经所言，当须精志，礼诸化身应号。愿是功德，广救众生，普度一切。忏主某生身在世，无量劫来，沈沦罪苦，未得解脱。今日伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉虚明皇天尊。
　　志心敬礼，崇仙护命天尊。
　　志心敬礼，大威德天尊。
　　志心敬礼，玄寂天尊。
　　志心敬礼，体解天尊。
　　志心敬礼，宏教天尊。
　　志心敬礼，龙顺天尊。
　　志心敬礼，中法天尊。
　　志心敬礼，常湛天尊。
　　志心敬礼，兴道天尊。
　　志心敬礼，众妙天尊。
　　志心敬礼，太微天尊。
　　志心敬礼，真相天尊。
　　志心敬礼，太法天尊。
　　志心敬礼，无量寿天尊。
　　志心敬礼，奉道德天尊。
　　志心敬礼，紫清降福天尊。
　　志心敬礼，玄德救拔天尊。
　　志心敬礼，圆满正智天尊。
　　志心敬礼，随方赴缘天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，等照真人。
　　志心敬礼，玉光真人。
　　志心敬礼，大慈救苦真人。
　　志心敬礼，大悲拔罪真人。
　　今日道场施主，及以大众，稽首归依，仰愿上方无上灵宝天尊，诸尊诸圣、诸大飞仙、天仙、地仙、水仙、诸大真人，诸大童子，遍十方际、尽玄虚界、一切化身真像尊圣。伏愿同垂巨泽，阐演玄风，遍及世人，普济群庶，消灾降福。令忏主某乘斯道力，禳者得消，保者得免，病者得痊，难者得吉，近亡解脱，远化生天，沈滞幽魂，尽乘因果，一切含灵，悉蒙救度。咸离苦源，俱登道岸。一拜
　　解众生结缚品第三
　　今日道场大众，人各运心，仰对慈尊，无极大道、一切真圣，为以众生，解诸结缚。忏主某身心清净，稽首增念，经言，元始以一气而化三才，天地运动，万物生成，人居其内，禀质养形，悉因所化。外资秀气，表裹相因，而成五德。众生受荫，内外包罗，十月出胎，周回十气，气运化生，百节开张。一一节中气成十结，一一结内皆有一神，结习相因，罪累缠缚。解其结缚，和畅百神，故立十方，而留亿号。一一应号，能为众生，解其结缚。若以众生结解，深悟道源，如似世间击贼，须召千兵，及获一贼，一兵不用，且众生身假地水火风，阴阳显晦，皆从五脏六根相染。心王意马种造，疑惑之结、盘根之结、滞碍之结、伤残之结、病患之结、口舌之结、冤家之结、笃疾之结、喑哑之结、戏玩之结、交易之结、酒食之结、杀害之结、汤火之结、嫉妬之结、妄语之结、轻薄之结、贪求之结、勇猛之结、破斋之结、犯戒之结、好弄之结、劳心之结、积恨之结、无惭之结、爱欲之结、耳不闻声之结、眼不视物之结、心闷之结、气怒之结、天罗之结、地网之结、水火之结、洞房之结、相克之结、相妨之结。如是一切众生，身居天地，形受荣枯，火宅煎仍，浮生扰扰，有诸烦结，障恼肉身，结结相因，永无休息。普济问言，何为心王意马。
　　慈尊言，心若师王，意如猿马，难降难伏，变转不停。猿马虽止，心王不息。若以善伏师王，意马则不能变转。既停变转，乃结业不生。普济问言，以何善力，教示众生，悟解诸结？慈尊言，众生欲求悟解，於清净处，严洁家庭，随力丰俭，然香点灯，於我像前，礼诸化号，忏悔冤结，谛听思惟，勇猛精进，悟解诸结，免遭沈坠。乘此忏力，当降金刚百炼、玉液千和、太白流光、元黄散逸，洗涤淫邪，解冤除结，去烦去恼，安泰身心，善邪自会，恶亦相磨。四梵真人、十方化主，当使众生，悉令开悟。业业不起，善善自深，而得回生，何由不拔。又念众生，若能善解一结，即百结皆宽，即得上升清气，下降天符阿修猛将、铁额铜头护法神王、玉钩金锁，千结万恨，顿息心猿，似橘如珠，永停意结，心永无心，结永无结，冤憎解释，消网除罗。当愿一切众生，永悟真道，得以解脱。今日道场大众，人各运心，谛听在心，如经所言，众生处世，永执烦笼，解离无由，何所逃遁。礼斯忏法，顿悟萦缠，今可思惟，精进礼念。愿以善力，遍及有情，所受缠结，皆乘忏力，得悟无为，登至真道。忏主某又念人居浮世，日积恶气，身有三业，口多四过，业根相系，结聚难抛。今则澄炼身形，洗除尘染。今日伏为平安　追荐礼此忏文，五体投地，一心发念，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉虚明皇天尊。
　　志心敬礼，遍立功德天尊。
　　志心敬礼，遐宣道瘾天尊。
　　志心敬礼，功德严净天尊。
　　志心敬礼，慈悲说法天尊。
　　志心敬礼，太上教化天尊。
　　志心敬礼，难思圣德天尊。
　　志心敬礼，妙彩金容天尊。
　　志心敬礼，生成四气天尊。
　　志心敬礼，证果随愿天尊。
　　志心敬礼，开道往生天尊。
　　志心敬礼，万福堂天尊。
　　志心敬礼，高妙道天尊。
　　志心敬礼，行善慧天尊。
　　志心敬礼，感应天尊。
　　志心敬礼，上灵天尊。
　　志心敬礼，法海天尊。
　　志心敬礼，众妙天尊。
　　志心敬礼，功德智明天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，金轮真人。
　　志心敬礼，降魔真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，稽首投诚，仰愿上方无上灵宝天尊，诸尊诸圣、诸大化号、诸大应显、诸大神仙，诸大众圣，诸大童子，一切贤圣，遍十方际、尽玄虚界、一切真圣。愿以金刚力士，太和之水，令忏主某身中，积厌除解，清净心田。当愿拥滞消灭，荣卫流转，同心净心，善结更结，不生有念，无起烦劳。今日道场；清净为事，祖弥魂识、父母眷属，早离冤结，无使沈坠，二世存亡，齐登道果。一拜
　　起赞叹心品第四
　　今日道场大众，人各运心，仰对慈尊，劝诸众生，起诸赞叹。忏主某敛心长跪，谛听经言，人之受生，未有不从先业来者，故禀神挺质，各有因缘，罪福吉凶，悉从其业。所以夭促、贵贱、贫富、好恶、愚智，长短各各不同，皆悉前定。若人知造三业、十恶，罪咎深重，当自各悟求，哀礼忏法。无边心起无量意。凡遇善缘，须当赞叹。赞叹功德，不可思议。若见国王帝主、皇后嫔妃、诸王公主、卿相大臣，发大善心，皆须赞叹。愿福护邦家，永承帝业。若见造立宫殿，广建玄坛，当须赞叹，愿早成就，得以归依；若见国恩开度，男官女官道士，当须赞叹，愿得离苦，三世清净；若见装塑尊像，真应化身，当须赞叹，心起精虔，供养无息；若见抄写三洞大藏圣典，当须赞叹，愿得永劫流通，皆成化度；若见殿堂、楼阁、台榭，严丽华整，当须赞叹，愿普得归依，常获瞻敬；若见钟磬、铜铁道具，当须赞叹，愿得警戒群迷，声闻幽夜；若见讲说众经，敷扬妙义，当须赞叹，愿乘功德，解释狴牢；若见诵念经忏，受持供养，当须赞叹，克获道缘，坚固不退；若见行道歌赞，祈恩乞福，当须赞叹，愿福力普沾尘沙世界；若见男女烧香然灯，翘勤礼拜，当须赞叹，愿谐所告；若见烧香，当须赞叹，普愿香烟献诸真圣；若见然灯光明，照彻幽暗，当须赞叹，愿冤债永消，同等日月；若见持斋奉戒，供养真圣，当须赞叹，愿世间蠢动，一切含识，永入法门，不沈苦趣；若见布施人天，当须赞叹，愿福寿巍巍，禄财不竭；若见精进崇奉，念念至诚，当须赞叹，愿不生退转，常怀欢喜；若见勇猛崇敬，发大善心，当须赞叹，愿不值横魔，早得真道；若见居家常诵经忏，当须赞叹，愿一切天真尽得闻见；若见山栖学道、常住庵岩、守志安闲、不求名利，当须赞叹，愿先得道者，次第开度；若见男女端正，当须赞叹，普愿出家，绍隆正教；若见世间一切，诸善因缘，当须赞叹，愿人天获果，皆蒙利益。如是种种赞叹善力，劝发众生，成就道心，使入精进。当得九玄七祖、生身父母、伯叔兄弟、己身枝萝、一切眷属，爰从无始劫来，至于今劫，今世今生，今日积行所为，三业六根、五逆十恶重罪，悉得消灭。今日道场大众，如经所言，赞叹善力，不可思议。当须精进，广发赞叹，愿此功德，普及有情。忏主某伏为平安　追荐礼此忏文，五体投地，一心发念，稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，玉虚明皇天尊。
　　志心敬礼，太玄都天尊。
　　志心敬礼，无量寿天尊。
　　志心敬礼，恒静嘿天尊。
　　志心敬礼，无碍辩天尊。
　　志心敬礼，不思议天尊。
　　志心敬礼，广化天尊。
　　志心敬礼，真慧天尊。
　　志心敬礼，开度天尊。
　　志心敬礼，相无穷天尊。
　　志心敬礼，演真虚天尊。
　　志心敬礼，妙法圣慧天尊。
　　志心敬礼，玄隐无为天尊。
　　志心敬礼，幽源不测天尊。
　　志心敬礼，妙乐普通天尊。
　　志心敬礼，大化玄明天尊。
　　志心敬礼，普照无为天尊。
　　志心敬礼，玄通万变天尊。
　　志心敬礼，随功度人天尊。
　　志心敬礼，八卦护身天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍过快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，等耀真人。
　　志心敬礼，轮转真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，归依仰愿上方无上灵宝天尊，诸尊诸圣、诸天神仙、诸大龙神土地、诸大真人、诸大真士，诸大童子，遍十方际、尽玄虚界、一切显化真圣。愿以大道力、无为力、功德力、难思力，当令忏主某爰从无量无始劫来，至于今劫，今生今日，九玄七祖、师尊父母、伯叔兄弟、己身眷属、存亡二世，或曾遇诸善缘，不起赞叹，所有罪业，仗今礼忏，愿得消灭。己身自今日去，若闻若见，种种善缘，欢喜踊跃，倍加赞叹，使勤修习，当愿成就，普度群生。愿我九祖先灵、经生父母、师尊法学、同房法属、同住法眷，至于伯叔兄弟、己身眷属，已过去者，不缠业障，永除烦恼。愿承忏力，遍及庄严，国界安宁，边陲肃静，乃至地狱、饿鬼、畜生，同赖玄恩，得达道岸。一拜
　　太上慈悲道场消灾九幽忏卷之九竟
　　太上慈悲道场消灾九幽忏卷之十
　　太极左仙公葛玄纂集
　　显功德感福报品第一
　　今日道场大众，人各运心，仰对慈尊说，显立功德，当感福报。忏主某端拱两手，长跪谛听经言。普济上问：慈尊所显诸功德法门，劝喻众生，教令修习。死以众生微弱，力不能及，未审所修，有何等级。
　　慈尊言，且功德无穷，大略有九，随其力分，各获福田。汝等众生，宜须谛听：一造像，二抄经，三置观，四度人，五建道场，六转经礼忏，七持戒，八普设斋供，九布施。或建立堂殿、楼阁房廊、常住庄田、旛华灯烛、钟磬铙钹法具，种种修营，皆获功德，无量无边，过去未来，受大福报，不可思议。造像写经者，见世得居尊贵，过去生天王门。立观度人者，见世得豪富，过去生国王门。行道念诵者，见世得善神保护，过去生聪明身。持斋信重烧香者，见世长得安乐，过去生富贵身。奉戒忏悔者，见世得诸天敬护，过去即生人中形容具足身。布施经像者，见世得善因果，过去生容貌身。布施斋供者，见世得多衣足食，过去生端正身。布施贫穷者，见世得圆满光明，过去生福相身。不啖食众生者，见世得无病无苦，过去得长寿身。不饮酒食肉者，见世得精神附体，过去受贤圣身。不嗜欲知足者，见世得体无臭腋，过去生清净身。放生赎命者，见世得无夭折，过去生恭敬身。说法教化者，见世得福慧双修，过去生出家身。且如功德报应，如响应声，如形对影，大小无异，清浊自分，汝之愚迷，不识因缘，不信罪福，不知此身，从前身种福中来，不知此身暂生即灭，不知此身总是虚假，不知此身念念无常，只恣悭贪、杀生偷盗、邪淫放荡、啖食众生、绮言妄语、谤毁经教、多聚资财，常谓此生无有寿限。况是一切众生，开眼则造罪无数，闭眼则已入狴牢。终身造罪，岂曾觉悟，不能发一念善心，散过去、未来受生之业。自度己身，种其芽蘗，却念子孙，愁无所活。我念世人，溘断哭泣，少时便自忧忆子孙男女，讵忆父母养育之恩。自以无始已来，递相仿习，无一悟解，转恣愚痴。复念一切汝辈，愚愚相习，永不自觉，故示罪福宿命因缘，令出离苦爱欲河中。又念众生流浪沈沦，不出苦海，此之世界，名曰弃贤宛利天境，亦曰杂报世界。染欲爱天生在其中，暂生即灭，暂聚即散，如彼电光，须臾即没，生老病死，痛痒疼酸，饥寒燥湿，水火刀兵，魔精鬼贼，毒风恶疰，交相中害，念念无常，曾不暂住，苦恼几何。目前行事，身自缠绕，尚不觉知，岂肯信有，诸天道境，福地神仙，长生不死，自在无为。我观世之受生，促於蜉蝣；世之安居，迫於毫末；世之臭处，甚於厕秽；世之快乐，何异粪虫。犹自不知，常为安乐，岂不是苦。复念人之受生，未有不从先业来者，故察神挺质，各有因缘，罪福吉凶，悉从其业。所以寿夭贵贱，贫富好丑，愚智等类，各各不同，乃至鸟兽虫鱼、鸡犬草木，亦复如然。况以人生受身，甚难逢遇，一朝败坏，万劫何期。我故殷懃戒劝汝等，所以戒劝勤修，斋戒行道，诵经礼拜，烧香然灯，布施忏悔。发愿济生度死，造像写经，度人立观，水断造桥，道边立井，度诸行人，济诸困渴，种种方便，为其众生，作当来径路。我岂有所求，一切众生，宜各思惟。今日道场大众，如经所言，所示之法，广略难思，殷懃为我等众，启诸福基，当作来路，我今礼念，各自精勤。愿此功德，利益无边，应是一切含识，皆得受润。忏主某伏为平安　追荐礼此忏文，愿以功德，随心感应，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，真皇洞神天尊。
　　志心敬礼，太光常照天尊。
　　志心敬礼，法体圆满天尊。
　　志心敬礼，紫霞浮盖天尊。
　　志心敬礼，玄智远照天尊。
　　志心敬礼，湛寂体玄天尊。
　　志心敬礼，散威形天尊。
　　志心敬礼，随机赴感天尊。
　　志心敬礼，超生死天尊。
　　志心敬礼，光明天尊。
　　志心敬礼，道气天尊。
　　志心敬礼，大元天尊。
　　志心敬礼，光像天尊。
　　志心敬礼，证道天尊。
　　志心敬礼，福寿天尊。
　　志心敬礼，明应天尊。
　　志心敬礼，北极天尊。
　　志心敬礼，无上天尊。
　　志心敬礼，真品内名天尊。
　　志心敬礼，乐素缘天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，普济真人。
　　志心敬礼，普慈真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿下方无上灵宝天尊，诸尊诸圣、诸大天仙、诸大地仙、五岳仙众，诸大真士、诸大真人，诸大童子，遍十方际丶尽玄虚界、化号一切真圣。同垂感应，救护一切。令忏主某所为某事，随心获应，皆乘忏力。愿患者病安，灾者禳退，远逝者受生，近化者解脱，存者利益，所求得遂。仍愿四生六道，悉得沾濡，草木附精，孤魂滞魄，乘此良缘，俱超大道。一拜
　　追资报答品第二
　　今日道场大众，人各运心，仰愿慈尊，普施无碍功德，遍及一切人等。今说追资报答因果。忏主某伏膺在念，谛听经言，人之受生，天地为象，负阴抱阳，胞胎受荫，悬命由天。天帝即召主算童子，游行人间，检量罪福，男女吉凶，短长寿命，三日一言，七日一奏，百日一结，不辍须臾。若修善立功，诸天童子、司命司录，即为延年，消灭灾祸。若造罪积恶，诸天帝王、六天魔鬼，收系魂魄，上诣三官，令收魂识。若乃不满算纪者，造罪所致；得终算纪者，积善所臻。凡人欲修寿限，皆属地司所辖，诸天诸帝校察，悉依簿籍，定其生死，即与三界官属、察命童子，收摄神魂，以绝生气。若人当有疾病久缠，床枕沉困所加，命将垂绝，若有家人眷属，随其力分，建置道场，转经礼忏，卷部数目不限多少，家人眷属，仰对诸天诸圣，首谢病苦所犯生身罪业，即放神魂，重延寿算，得以痊愈。若复大限有期，当复救拔，广作功德，资及逝魂，不缠苦恼。生人无难，不见恐惧，若从首七，乃至三祥，追远之辰，香灯供养，晨夜不倦。所以者何？复有察命童子监奏罪福，得入生门，福流后嗣，不滞地狱，无受罪业。喻似世人，初萦公讼，案牍未明，与新逝者，义亦同故。於是有善恶二神，十日下来，巡校家庭。作福者，善神保举，令得生天。若不作福者，恶神领录，入以幽闭，当使家人多恐，凶横缠绕。既有所苦，但於宫观，或在家庭，向我像前，礼拜隐显化号，修斋行道，拔赎罪业，令得解脱，名标仙籍，身处逍遥。如是种种，追资报答，因果功德，最为第一，实堪称赞。若有善男子、善女人，能为父母、一切眷属，画塑仪像，造立殿堂，许发信心，广令劝喻。若如是者，不可思议，一切人等，於诸法内，起一善心，作一愿乐。怀心报答，是名善果，不可思议。
　　今日道场大众，如经所言。慈尊广为一切众生，说此功德法门，作生死径路，不可思议。忏主某过去九玄七祖、父母伯叔兄弟、己身一切眷属，若在地狱、饿鬼、畜生含识之类，未乘追荐，未修报答，今当精志礼敬，应号真圣。愿是功德，遍沾存殁，咸得解脱。今日伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，真皇洞神天尊。
　　志心敬礼，遍观法界天尊。
　　志心敬礼，妙光湛寂天尊。
　　志心敬礼，九色威光天尊。
　　志心敬礼，出离方便天尊。
　　志心敬礼，随方享福天尊。
　　志心敬礼，护魂无滞天尊。
　　志心敬礼，转法随心天尊。
　　志心敬礼，真空天尊。
　　志心敬礼，太真天尊。
　　志心敬礼，运度天尊。
　　志心敬礼，威神天尊。
　　志心敬礼，真品天尊。
　　志心敬礼，冲妙天尊。
　　志心敬礼，宝秘天尊。
　　志心敬礼，虚皇天尊。
　　志心敬礼，慈应元和天尊。
　　志心敬礼，慈德拔难天尊。
　　志心敬礼，弘济丹景天尊。
　　志心敬礼，长生保命天尊。
　　志心敬礼，太一救苦天尊。
　　志心敬礼，普慈护国天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，无边际天尊。
　　志心敬礼，功德海天尊。
　　志心敬礼，法解真人。
　　志心敬礼，宝光真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，归依下方无上灵宝天尊，诸尊诸圣、诸大真人、诸大妙行真士，诸大童子，遍十方际、尽玄虚界、隐现一切真圣。愿以大慈光力，以大悲力、道力、法力，遍照下方世界，罗酆九幽诸狱。令忏主某九祖七玄、师尊父母、伯叔兄弟、己身一切眷属，或处於三恶道中，未得超生，远化者、近逝者，悉乘今日，至心忏悔，不以罪业轻重，同得解脱，归依大道。一拜
　　叙教流通品第三
　　今日道场大众，人各运心，归命忏悔，仰对慈尊，说叙教救度流通群品。忏主某敛心谛听，演示经言，元始以一气化生三气，分为三天，三清之境出於三洞宝经，乃日三乘结飞玄之气，自然成章，玉字金书，龙文凤篆，大方一丈，八角垂芒，教化诸天，流通世界，始终五劫，常转法轮。虽天地运终，而三洞不灭，开度群品，导引人天，三界十方，俱沾利益。普济言，三洞下世，未审何时。为是同来，亦有前后。
　　慈尊言，每劫之初，洞真下化，人怀道德，处於虚无。悉奉正真，长生不死。以次洞玄下化，大朴既亏，淳风已散，人渐浇漓，失道叛德。以次洞神下化，人转浇浮，不奉大教，背真向伪，年命短促。三洞不行，智慧日兴，人鬼交杂，运度促急，不满百年，念念无常，沦丧不绝。我重出世，宣行三洞，布化人间，随代机缘，敷扬经教。复以圣祖托化人间，救度众生，演出科戒。或夷或夏，或圣或凡，周遍十方，悉令开度。三洞妙法，散在人间，劝诱众生，使勤修习。若人积罪累业，沉迷恶道，不能信奉者，惟从邪伪，诸杂妖神，徒竭身心，终归地狱。信奉三洞大法者，悉入福堂，或白日升举，尸解遁形，名迹虽存，暗行幽界，人莫能识。复言我将隐去后，魔教转兴，人民夭折，兵戈水火，疾病缠绵，朝夕相继，竭於财帛，以奉祆诈，伪乱日生，浇讹时扇，饥寒苦恼，父子流移，永无觉悟。又念汝辈，积劫沉沦，说是要言，以示聋瞽。且经者，教化众生，使识根源本始，宿命因缘，罪福报对，善恶吉凶，生死门户，方便所由，令改恶从善，保安性命，长生无为，归奉大道。保之者福降，修之者神佑。於是诸天上圣妙行真人、神人、仙人，常欲人勤，烧香忏悔，则善神保护，众圣垂念。若身有罪，内外缠缚，则恶神肆害，疾病加临，水火刀兵，毒虫猛兽，枷锁牢狱，众苦难脱。若人惟知外饰，面目、衣服、手足，而不知内洗身心、罪根、恶业，不亦愚迷。如面目、手足、衣服，勤加洗擢，必得清净。太极真人言，天尊於福德天中香积世界，集诸天仙众说法之时，念以普济真人，起无畏力，发广念心，为诸众生，请问机缘，说以诸尊应号。当此之时，地作紫磨金色，天雨宝花，名香异宝，皆随虚空，流满道前，不可称数。汝等众生，当宜信奉，努力精心，敷扬我法，勿使外魔，破乱境土。普济真人及诸天众，闻是语已，泣涕追慕，哽咽悲伤，如丧父母。念愿慈尊，时时戒喻，令我得悟，证无上道。於是普济白诸天仙圣众言，十方国土，城邑聚落，山林静处，若有精进学仙上士，及以清信仕族，护持经忏，礼念化身应号。或好纸墨，抄写丝绦静轴，七宝成持，劝喻国人，礼拜供养，如对真形，昼夜不懈，流通宣布，令未闻者闻，未见者见。如法修行者，当得诸天仙众、仙童玉女、十部威神保护。此人永得安乐，随心获果，此之威力，不可思议。犹如虚空，无有边际，说不可尽。今日道场大众，如经所言，诸尊应号，不可思议。一切众生，当愿已受、未受苦报者，皆得解脱。忏主某今日伏为平安　追荐礼此忏文，五体投地，一心发念。稽首慈尊，敬礼真圣。
　　志心敬礼，玉清降福天尊。
　　志心敬礼，寻声救苦天尊。
　　志心敬礼，真皇洞神天尊。
　　志心敬礼，和神利物天尊。
　　志心敬礼，体悟万德天尊。
　　志心敬礼，幽照无极天尊。
　　志心敬礼，万行圆满天尊。
　　志心敬礼，元阳量化天尊。
　　志心敬礼，演法遍化天尊。
　　志心敬礼，六通济苦天尊。
　　志心敬礼，真意天尊。
　　志心敬礼，紫府天尊。
　　志心敬礼，游处天尊。
　　志心敬礼，莲华天尊。
　　志心敬礼，默念天尊。
　　志心敬礼，高真天尊。
　　志心敬礼，玄宫天尊。
　　志心敬礼，无碍天尊。
　　志心敬礼，普润无为天尊。
　　志心敬礼，舟檝普度天尊。
　　志心敬礼，至德光相天尊。
　　志心敬礼，太一救苦天尊。
　　志心敬礼，长生保命天尊。
　　志心敬礼，逍遥快乐天尊。
　　志心敬礼，随愿往生天尊。
　　志心敬礼，普慈护国天尊。
　　志心敬礼，无边际天尊。
　　志心敬礼，功德海天尊。
　　志心敬礼，普济真人。
　　志心敬礼，普救真人。
　　志心敬礼，大慈救苦真人。
　　志心敬礼，大悲拔罪真人。
　　今日道场忏主，及以大众，仰愿下方无上灵宝天尊，诸尊诸圣、金阙高仙、玉京圣帝、龙神土地、里域真官，诸天仙君、洞天仙众，遍十方际、尽玄虚界、化现一切真圣。以难思力、无量功德力，令忏主某伏为平安　追荐礼此忏文，上拔九祖七玄，远逝近亡，父母六亲，一切眷属。乘此忏悔，超生极乐，不滞三涂，不履五苦，及今见在，至亲傍亲，一切枝萝姻眷，长得安乐，永无苦恼。又愿以禳者、以报者、以业者、以患者，皆承忏力，永依大道。一拜
　　显验证实品第四
　　今日道场大众，人各运心，礼拜归依，仰对慈尊，显验忏法、证实因缘。忏主某敛心长跪，谛听经言，道生一气，分化三才，应世立名，随机示号，周遍法界，数若尘沙。更有积学真人，位极诸天，数亦无量。若有善男子、善女人，能发自然道意，为国主人王、妃后公侯、及以天下人民、九祖七玄、师尊父母、己身一切眷属乃至三涂五苦、八难九幽，昼夜行道，烧香散花，然灯礼拜，天尊圣号者，当得十方天尊、巨亿万众，同来鉴照，列功诸天。己身福寿无穷，灾消罪灭，国土太平，兆民安乐，三涂罢对，五苦停酸，沉滞含生，俱得解脱。
　　尔时，太极真人语玄言子，常以此经，天尊化号，流通广布，使遍十方，令一切男女，抄写供养，至诚礼诵，当感十华真人、金刚力士、三界五帝、一切威灵，护其国土，保佑人民，若能随处立像，功德难量。若有男官法身、女官法身，至月朔中晦十直、三元八节、本命庚申、会腊之辰，愿国安宁，静心嘿念，天尊应号，当得神仙降接，云鹤来迎。若能称扬赞叹，劝诸男女，受持礼诵此之圣像，实不可思议。若有众生，见慈尊应号，生不信想，轻慢法宝，疑毁圣文。当知此人，从无量劫来，沉沦下鬼，受诸苦报，备历异形，始得受生，还归人道。愚痴触壁，无所解知，习恶种因，不能信敬。若有众生，闻此忏法，一句一偈，一尊一号，一礼一拜，生信想心，当知此人，前身曾入宝城，亲闻妙法，及入宝藏，亲曾读诵，今再受生，转加信奉。若有人见此忏法，初生信重，后起悔心，不礼不诵，心生怠慢，当知此人，虽得人身，异形未断，是致身过之后，再生恶道，万劫受苦，无由解脱。
　　尔时，太极真人传授经毕，玄即叩头礼谢。又感真人口传七号应化天尊，令为众生，救存拔亡，尔乃当示众生，咸得礼诵，无怠圣教。今日道场，忏主某伏为某事礼此忏文，五体投地，一心发念，稽首慈尊，敬礼真圣。
　　志心敬礼，应化号天尊。
　　志心敬礼，普得行天尊。
　　志心敬礼，无量慧天尊。
　　志心敬礼，常无为天尊。
　　志心敬礼，满虚空天尊。
　　志心敬礼，常清净天尊。
　　志心敬礼，随机感天尊。
　　今日道场忏主，及以大众，仰愿十方无上灵宝七号应化天尊，同加善力，覆护众生。令忏主某克谐心愿，罪业报对，皆得解脱，次及见存一切眷属、无障无难、殃注断绝，又愿才智聪敏，道德渊微，功满行圆，宦学名遂，功勋克峻，宠泽弥新，内外同康，尊卑有序，兵戈屏息，风雨顺时，寿考长延，名书玉简，施一报万，永永无穷。世世生生，沉沦永脱。子孙继嗣，亿万斯年。一切有情，同登道岸。一拜
　　仙公葛玄言
　　高上老君曰，如是十方天尊，皆是元始应气而生於十方，安镇国土，教导众生，随其缘感，散影分身，变化无穷，与劫轮转，隐显不恒，开度一切，福被万天。若道士、女官及诸男女，能发善心，为国主人王、父母妻子、己身眷属、七祖九玄、天下地上、一切众生，随其分力，金银珠玉、瓦石铜铁、丹青绣画，造其形像，布散十方，遍满国土，礼拜供养，立观度人，行道念诵，散花然灯，忏悔发愿，奉戒持斋，见世安乐，过去生天，获福无量，不可思议。若国主有灾，日月薄蚀，星辰失度，水旱不调，兆人疫疠，兵革四兴，当於灵观玄坛，及於宫殿庭阙，以万二千灯，作十重二百盏，开八方门，使内外圆足，光明朗彻，然於其中，昼夜礼忏，散花烧香，归命十方，一千一百七十灵像，名号称扬念诵，建大宝斋，放生布施，立百高座，讲说三洞大乘妙经，即得国土安乐，天下太平，若公侯牧伯、一切人民，有众灾厄，亦当勤行，见世昌炽，七祖升天，免脱地狱，长夜光明，世世罔极，长享无为然灯之法。亦可罗列千二百盏，亦可大建宝轮，上安万二千灯，亦可所在立之。公侯以千，庶人用百，皆依此法。夜则使灯光不绝，昼则息之。停散之日，皆当广设大斋，行道赞叹，言功诸天。得福无量，不可胜言。於是十方真人及诸徒众，一时稽首，称善而退。
　　今日道场忏主某一心谛听仙公葛玄言，吾自受此经已来，立斯忏法，散及同道，令遍天下，广为人民，济其危难，后见当山土地、木石附精，当来拥护，称荷道荫，从此流传次第，普救众生。且如灵和国王，身抱疾苦，将逾百日，中命垂绝。太子皇后及诸嫔妃，昼夜哀鸣，无以为计。有一化身道士，说是天尊应号，功德难思，能济王命，即召男官法身、女官法身，一切清众，於王大殿，修斋行道，烧香散花，然灯礼拜，天尊圣号，发愿忏悔，愿得王体休安。不逾一腊，度厄真人，下为开度，免其垂绝，重绍王位。朝事如故，宰辅卿相，百辟臣僚，称贺泰阶，永延圣祚。一拜
　　复有香积国中，被贼围逼六十日间，人民困乏，不知所计。有一大臣，奏国王言，天尊应号有大圣力，不可思议。王即召男官法身、女官法身，启建道场，烧香行道，礼拜天尊应号，三日三夜，精虔砺志，无倦时刻，即有五天将帅，领辖兵众，下降围绕，王国无难。贼乃逃溃，无复叛乱。
　　复有贤士，入海采药，忽遇恶风，波浪震动，念诸圣号，济苦真人，将九海龙王、八风使者，摄制风水，达於彼岸。
　　复有女子临产，命垂顷刻。家人乃急，请礼此圣号，立获感通，保全子母。
　　复有人为虎精所魅、蛟龙所魅，复有家人每至中夜，常闻音乐歌唱，龙凤变化，寻建道场，请礼经忏，凡诸精魅，悉皆沈灭。
　　复有男子腹如鼓大，日食其水，将及三石。七年中间，药不能治。
　　复有女子日食恶草数把已来，腹中常痛，亦乃烧香供养，请礼经忏，凡被精魅，及食水草，皆礼我忏法，悉得痊愈。其验非一，今略言之。汝等男女，精而试之。今日道场，礼此忏文，愿乘忏悔，克获圣果。又愿慈尊众相圆满，法皆平等，无有高下。普令世间四辈，一切众生，悉令清净，归依三宝法身，大慈大悲、金阙玉京、紫微上宫、寒灵丹殿，无上法王、侍忏仙真、玉童玉女、一切神仙，乘其法力，救度世间大地，一切众生。令皆离苦，咸使解脱。悉悟无为，齐登道果。一拜
　　太上慈悲道场消灾九幽忏卷之十竟
　　
