道门通教必用集
　　经名：道门通教必用集。原题宋吕太古集。九卷。底本出处：《正统道藏》正一部。
　　目　录
　　序
　　目录
　　卷一　矜式篇
　　太上出家经训
　　玄门入道求出家法身十七愿念
　　历代宗师略传
　　卷二　词赞篇
　　启堂颂
　　焚牒颂
　　智慧颂
　　奉戒颂
　　请师颂
　　唱道赞
　　华夏赞
　　三启颂三首
　　玉京步虚词十首
　　金阙步虚词
　　步虚词十首
　　玉清乐
　　上清乐
　　太清乐
　　白鹤词（四首）
　　出堂颂
　　经仪三归依赞
　　宿命赞
　　启经赞
　　送经赞
　　解坐赞
　　七真赞
　　小学仙赞
　　焚章颂（二首）
　　焚词颂
　　度简颂
　　符戒颂
　　焚简颂
　　山简颂
　　水简颂
　　三涂五苦颂
　　明灯颂
　　散花乐
　　古散花乐
　　五字散花乐
　　散花词
　　焚朱表颂
　　解坛颂
　　还戒颂
　　辞师颂
　　奉送赞
　　难思议赞
　　祝镇天真文
　　一炼度真文
　　又一首
　　五方消灾真文正字
　　祝消灾真文
　　祝符戒
　　祝荚龙
　　十二念
　　十二愿
　　巢仪十二念
　　普供养赞
　　祝八威真文
　　八威真文
　　卷三　赞咏篇
　　五方卫灵咒
　　五炼生尸宝章
　　外坛赞咏
　　为亡者皈依三宝忏罪
　　又一首
　　卷四　启奏篇
　　高功上御案香祝
　　上手炉香祝
　　上洞案香祝
　　上手炉香祝
　　祝香后入意文
　　启坛文
　　启坛文
　　黄箓斋祝香入意后文
　　诸斋祝香陈愿意后文
　　启坛文
　　启坛告真
　　宿启白五师文
　　建坛发炉
　　启斋五师前
　　清旦
　　临午
　　静夜
　　本命经文
　　真武经文
　　安宅经文
　　卷五　职佐篇
　　黄箓第一日：为国叹经文
　　第二日：迁拔叹经文
　　第三日：消灾叹经文
　　饿晦
　　黄箓启坛忏悔
　　散坛忏悔
　　消灾忏悔
　　迁拔忏悔
　　外坛开方
　　黄箓大斋第一度：召请祀典神祇
　　第二度：召请亡魂
　　第三度沐浴度魂仪
　　咒施甘露法食仪
　　卷六　赞导篇
　　卷七　威仪篇
　　勑坛仪
　　杜天师杀剑咒
　　张无尽金箓仪中煞剑咒
　　杨次公敕水启白
　　张无尽启白
　　新修
　　卷八　威仪篇
　　第一时
　　第二时
　　第三时
　　第四时
　　第五时
　　第六时
　　第七时
　　第八时
　　第九时
　　卷九　精思篇
　　发奏
　　白事
　　升坛
　　夜入户咒
　　夜出户咒
　　朝入户咒
　　朝出户咒
　　存思
　　步虚精思
　　释诀
　　命魔咒
　　命魔说
　　诵经静念诀
　　《道德经》精思存神诀
　　《度人经》精思存神诀
　　释诀
　　《南北斗经》精思存神诀
　　《道德经》玄蕴咒
　　《度人经》玄蕴咒
　　《生神经》玄蕴咒
　　赵明举法师存气熏衔歌
　　印章七元魁杓真形符
　　伏章步斗图
　　步斗歌
　　道门通教集序
　　天师立教於西蜀，广成终老於益州，故蜀之人奉道为盛，而仪注亦甚。详第所传，素无刊本，差误实伙。顷观中藏书既成，适左史简池刘公、太常眉山朱公，官中都。元素因宗丞二江李公有请，得都下道经数百卷，皆吾蜀所缺者。其间科仪居多，乃令小师太古，参较同异，考古辨今。始自童蒙，讫於行教，缀缉成集，以贻后人，会掌两川黄箓。四方同人，莫不辐凑，用是俾锓诸木，与众共之。予尝患不善，斲者旁观袖手，又从而指笑之，或则钳口结舌，秘为己私，终身不肯吐一辞与吾徒。是正岂太上为人，则愈有愈多之意，教门缺典，不特此识者，尚同是念，以侈正一广成之风，不亦宜乎？嘉泰改元，辛酉季夏，江原朴庵道士吕元素昼。
　　古者，天子祀天地，格神明，皆具牺牲之礼，洁粢盛，备衣服，先散斋，而后致斋，以成其祭，犹虑仪不及物，与不成享也，而况士庶乎？是以太上谈经立法，以好生恶杀为务。继之天师因经立教，而易祭祀为斋醮之科，法天象地，备物表诚，行道诵经，飞章达款，亦将有以举洪仪，修清祀也。是故歌雍诗颂清庙，使声成文，谓之音可以通于神明，祷于上下，唱步虚，咏洞章，原其理也，亦无二致。自天师立教之后，而道家者流合规仪者，则失於声音之学；得音声者，失於规仪之备。亦犹公输子之巧，不以规矩，安可以制其方圆乎？宋时鹤林吕氏，因诣京师，览藏典而搜括道玄，编成集策，目之曰《通教集》焉。上自天子，下至庶人，为国为家，为存为亡，祟修醮祭，钦崇道教，无不旁通。抑亦使学人，必以规矩，而通达其教典。观其用心，亦普矣。云台何公，亦因而发明，而使人谙炼科教，编类《炼教集》通行於世。二书之中，互有得失，观览之者，不无疑焉。今锦城三井观道士马道逸，簉迹於簪裳者，积有年矣，留心於科教者，未尝时辍。於是混《通教》、《炼教》二集，取其长者，类聚以成一家之书，锓梓以广其传。嘱予以叙其意，愚曰：讲学之中，予每留心。科教之内，积年以来，予亦荒嬉。子以为教，而弘是心，予敢不勉，以成其美。学人得此，以知轨范，志士修之，以通神明。是亦教门之盛事也，谁不予之。岁在元贞中秋，仁安观长讲弘道悟真大师韩混成谨序。
　　道门通教必用集目录
　　慕道之初，必求标准，发愿持戒，经训具存。自汉及今，扶宗立教，人天师表，皆可模范，故立矜式篇第一：
　　太上出家经训
　　历代宗师略传
　　童蒙入道，应和居先，起自启堂，讫于辞圣，皆可赞颂，着於经科。点授之初，可无善本，故立词赞篇第二：
　　步虚词及赞颂
　　祝诸品真文符简
　　五方消灾真文
　　十二愿念
　　童子长成，教习音韵，单声诵念，赞助行持，传闻舛差，蹈袭芜鄙，悉加厘正，俾就谨严，故立赞咏篇第三：
　　五方卫灵咒
　　五劫生尸章
　　外坛赞咏
　　法桥文
　　为亡者归依三宝忏罪两章
　　安慰亡者并奉送文
　　旧本步虚篇第四：
　　今删出步虚，添炼教启奏篇。
　　关奏启白
　　上御案香
　　祝香后入意
　　启坛文
　　黄箓斋祝香后文
　　宿启白五师文
　　建坛发炉
　　启斋五师前启师
　　黄箓为国三时告师
　　本命经文
　　真武经文
　　安宅经文
　　冠简之初，必由赞佐，内外法事，非止一条，文或未安，本或多误，初步宜谨，择善而从，故立职佐篇第五：
　　三日叹经文
　　黄箓启散忏悔
　　消灾明真忏悔
　　开五方文
　　三度召请文
　　咒食仪沐浴仪
　　举扬之职，分司威仪，节奏详明，音韵典雅，广成着述，专立为科，必得其人，以动众听，故立赞导篇第六：
　　杜天师赞道仪序
　　开坛仪轨
　　宿启仪轨
　　行道仪轨
　　诸忏举方
　　转经仪轨
　　斋堂仪轨
　　言功设醮仪轨
　　古称威仪，今号都讲，一坛节奏，同着前篇，敕水戒严，启经赞述，皆为紧要，尚多讹误，故立威仪篇第七：
　　敕坛仪
　　九时引经文
　　高功之任，道德威仪，檄召存思，百灵咸听，各有仪注，考诸前人，集为一篇，以备讲究，故立精思篇第八：
　　发奏诀法
　　白事说
　　升坛关奏说
　　朝夜出户入户咒
　　礼师存念法
　　鸣法鼓说
　　步虚命魔存思法
　　诵经静念诀
　　开经蕴咒四首
　　出官精思存神诀
　　宣章读太清衔说并歌
　　印章七元符并说
　　通天门符聚散形并咒
　　伏章步斗图并歌
　　右八篇，皆从道教经科，及历代宗师、近世知名之士二参详考究，集为一编，不敢少有臆说，以误后贤。秘为一家之私，则非通论，爰锓诸木，与同学共有，为传道度人指教之须。吾侪勿以轻授白衣之徒，自取悔吝。盖此集稍似详备，彼必弃业背本，从事於斯，他日败亡，不无谤怨。其如老庄玄虚之学，金丹养炼之方，奉道之家，人人有分，非此道之在世，系乎朝廷科制也。通识之士，必以斯言为然。嘉泰辛酉季夏中渐江原鹤林道士吕太古书。
　　道门通教必用集卷之一
　　鹤林道士吕太古集
　　矜式篇
　　太上出家经训
　　《出家因缘经》云：道士，凡有七阶。天尊言：一者天真，谓体合自然，内外纯静。二者神仙，谓变化不测，超离凡界。三者幽逸，谓含光藏辉，不拘世累。四者山居，谓幽潜学道，仁智自安。五者出家，谓舍诸有爱，脱落嚣尘。六者在家，谓和光同尘，抱道怀德。七者祭酒，谓屈己尘凡，救度危苦。所以名道士者，谓行住坐卧，举念运心，惟道是修，惟德是务，持斋礼拜，诵经烧香，奉戒修身，然灯忏悔，布施愿念，讲说大乘，教导众生，发大道心，造诸功德，普为一切，后己先人，不杂尘劳，惟行道业，故得天上地下、六道四生，礼拜皈敬，最为尊胜，不朝天子，不揖诸侯，作人天福田，为三界依怙。
　　玄门入道求出家法身十七愿念
　　一愿不杀生命，断圣种故。二愿永不饮酒，败习性故。三愿永不血味，与体同故。四愿不食五辛，障生天故。五愿不犯淫欲，自乱心故。六愿不说
　　他过，人恶闻故。七愿不贪财货，为妨道故。八愿勤修功德，自庄严故。九愿不恼乱人，成怨业故。十愿利人不舍，不异我故。十一愿永不妄语，人不信故。十二愿永不懈怠，退道心故。十三愿修学一切方便，成种智故。十四愿永不盗一切物，必倍偿故。十五愿长内修斋，得齐心故。十六愿常照诸法空静，速进道故。十七愿常敦默如愚，自安静故。
　　已上并童子入道受持。
　　《升玄经》云：为道士者，与彼俗人事事有反。目不多瞻，见好不惊。耳不听谗，不听乱声。鼻不嗅香，芬芳之腥。口不嗜甘，茹犯众生。心不想欲，财色华荣。手不奸用，足不恶践。此道士之行也。
　　《升玄经》云：凡出家者，除去饰好，服御巾褐，卑床小屋，容身而已，不得奢侈。除病及游，行就请外，净居闲处，玄乐道，此谓闻道初门、大德之本也。
　　《定志经》云：昔有十二年少，处世闲乐，共作好食，酣饮嬉戏，或复论议为道持戒之难易。天尊於大定见之，以此年少前世，各为人师，秘吝经典，致诸弟子，亦多犹豫，今堕俗尘，因此微缘，犹可救度。天尊即化为人，从会中过，因悉共语。化人曰：持戒甚易，不持反难。诸人闻之，会然问曰：云何先生，持戒云易，不持反难？化人曰：立身如戒，不畏天子，不畏鬼神，何为不易。如违戒者，是人悉畏，复畏鬼神，云何不难。於是十二年少，闻化人语，皆忆宿命，发心持戒，同证道果。
　　《法轮经》云：太上玄一真人告葛仙公日，我昔受师训，切厉备经，痛如刀割，克如毒锥，俛仰伏事，恒不敢亏，痛不敢辞，毒不敢言，今成道果，难报师恩。
　　《太真科》云：道士修习经业，以五千文为先。讲说通解，度人济己，开化无穷，此为大乘之人。
　　《太真科》云：开辟之初，圣真仙人，皆宣道气，立法相传。同宗太上，俱称学士。以道为事，事道有功，升号道士。
　　《明威经》云：为学不可不精，邪正相似，不可不明，不明堕於难境，明者班於易途。明与不明，由心详辨。辨之之法，徧学众经，历试取验，自然朗明，在世间法，出世间法，有为无为，无不究悉，自然测三清之妙趣也。
　　历代宗师略传
　　道家之学尚矣，黄帝、老子，清静为事。尹令庄列之徒，推而大之，流传至乐臣公。公教盖公，盖公教曹参。其言之有效於经世者如此，况黄老之道哉。噫嘻，世尚奢泰，此道遂隐。神仙之学盛，祷祠之法兴，自东汉而下，讫圣朝之初，蓬丘子贾善翔集以斯道鸣世者百余人，为《高道传》。爰掇其尤者十数，去繁取要，着于经训之末，俾吾徒知所矜式焉。
　　张天师
　　天师姓张，名道陵，字辅汉。性沉默好古，博极经史，兼明星纬。赈人之急，不择疏戚，世以是推之，就弟子列者甚众。章帝召不就，喟然与弟子决，唯王长留侍，乃入潜、衡，至中岳，得九丹书。丹成，谓长曰：吾未有大功，岂敢遽服，宜须为国为家，除害兴利，乃可轻举。遂感太上下降，授以正一盟威之法，降群魔玉女，别立二十四治，教人谢过析福，设为科教。蜀人化之，迁善远罪。后於云台峰，太上遣云舆下迎，白日上升。
　　葛仙公
　　仙公姓葛，名玄，字孝先。自少好学，经传子史，靡不该览，名振江左。常好弹琴诵庄老，安闲恬淡，内足无求。乃入赤城山修道，复游括苍、罗浮、金精、合皂、玉笥、天台等山，修行研诵，遂感太极三真人下，授三洞宝经，年十八道成，变化叵测。尝集三洞之要为九幽忏，着老子及诸经数十卷。一日告弟子郑思远等曰：吾为吴主所留，不得诵洞经，先作尸解，乃得升天。及期解化，支体柔软，香炁满室，至五日，大风忽起，灯烛皆灭，及火至，失尸所在。
　　王纂
　　道士王纂，居马迹山，常以阴功救物。值西晋末，中原乱离，饥馑疾疫，民多毙无救。纂悯之，遂於静室飞章告天，泣涕不已。经三夕，室中有光如昼。已而，祥风景云，纷郁空际，异香天乐，下集于庭，介士旛幢，青童玉女，龙虎备卫。俄而，笙篁之音，自西北至。五色光中，仙官一人告纂曰：太上道君至。于是，百宝大坐，自空而下，道君乃据坐，纂拜首跪伏而前。道君曰：子悯生民，形于章奏，剖心抆血，感动幽明，地司列言，吾得以鉴眄于子。道君於．是为说阴阳代谢，人鬼升沦，六天群魔，败军死将，因衰伺隙，戕害生民，吾以阳威惮之，神咒伏之，自然弭戢。即命侍童授纂神化、神咒二经，及三五斋诀曰：勉而行之，真阶可冀。纂按行江表，疫疠遂息。
　　陆天师
　　陆修静，字元德。笃好坟典，旁究象纬。既而叹曰：欲炼形合道，与天俱毕，非此之谓也。遂精专道教，不舍寤寐，闻异人所在，虽远必访，栖于荆岫，而江汉之人，聆声而赴，虚往实归。宋元嘉末，文帝召不起。至明帝，欲以清静，济民於淳朴，素钦先生，乃礼致再三，遂奉诏出山。熊、虎、猿、鸟，悲鸣拥路，其感物如此。至阙，授馆于外，俾朝野得师事焉。先生为指别邪正，校核真伪，由是翕然一变颓俗，尝以三洞经法糅杂，皆刊而正之。又着斋戒仪范，为后世法。与陶渊明为方外友，则其人可知也。元徽五年正月，忽谓门人曰：吾迫於恩命，违其宿尚，今将还旧山矣。弟子讶之，至三月二日，忽然解化，肤色辉映，异香芳郁。后三日，庐山诸徒见车从霓旌，纷然归旧止，斯须不知所在。诏谥简寂先生。
　　寇天师
　　寇谦之，字辅真。年十八，倾心慕道，幽感上玄。有仙人成公兴，佣身於其家。谦之一日算周体音鼻，乃天仪也不合，公兴因教之，应手而成。有顷，谓谦之曰：法师有志学道，可能与某遁乎。遂与之游华山，采药而食。谦之自是不复饥，一日谓：某出，当有人将药相遗。但食之，果如所言。视其药，皆毒虫臭恶物，乃惧而出。兴还具对，且叹曰：法师未易得仙，乃可为王者师。复曰：某明日当去，及期果化。谦之遂居嵩阳，不复出。神瑞二年夏四月一日，忽有二人，乘龙持麾来曰：老君至。斯须，太上乘九龙玉车，神仙导从，集於山顶，谦之虔心作礼。太上敕王方平引谦之前曰：吾得中岳集仙宫主表，称张道陵登真以来，修学之人无所师授。今有中岳道士寇谦之，行合自然，宜处师位，吾故授汝以天师之任，及云中音诵即华夏颂、步虚声新科经戒，汝宜宣之，佐国扶世，以化生民。谦之受讫，五云台殿俱隐。谦之自是，志行日新。始光中，朝廷遣官召至阙下。司徒崔浩师事之，主上前席问道，礼遇甚恭，遂建都坛以舍之，由是天下归仰焉。天师尝於中岳，为帝祈福，精诚通感，太上密授帝太平真君之号，是岁改太平真君元年。至九年正月，谓弟子曰：吾梦成公兴，召我於中岳仙宫。及五月羽化，有青炁若烟，自口中出，至天半乃消，其体渐缩，识者谓之尸解，年八十四。后沈猷见於中岳顶，身作银色，光明如日，由是知为仙人。
　　王道义
　　道士王道义，魏时人。博览群书，明纬候。知终南有尹真之所，将弟子六七人来居之，与道士尹灵鉴等四十余人，敷洪道化，朝野钦奉。时岁歉，常住不充。道义大修观宇，丁匠百数，而用度不乏，人咸知师之神化，阴有神助，由是楼观殿宇，一一鼎新。令门人购集真经万余卷，皆自己力，未始求人。其性浩然无累，后室中尝有人语弟子伺之，皆真仙集焉。永平中，返真之际，白云异香满室，踰日方散。里人有自外归者，见道义乘鹿而去。
　　正一先生
　　司马承祯，字子微。事潘师正，得炼形术，无不通妙。师异之，尽付陶隐居正一法，久之辞去，遍游名山。抵天台，构层轩於坛上，目为众妙台。武后召之，未几去，与陈子昂、卢藏用、宋之问、王适、毕构、李白、孟浩然、王维、贺知章，为仙宗十友。睿宗复召，命其兄承祎，宣命期以必来。既至，引入中掖，延问以术。先生曰：为道日损，以至於无，为凡耳目所知见。每损之，尚不能已，况攻异端，而增智虑哉？帝曰：治身则尔，治国若何？对曰：国犹身也，故游心於淡，合气於漠，任物自然，而无私则天下治矣。帝叹曰：广成子之言也。因请还山，赐宝琴霞纹帔，命公卿赋诗送之。明皇诏於王屋山，建坛室令居。时女真焦静真，泛海诣蓬莱求师。至一山，见道者谓曰：天台山司马子微名在琼台，身居赤城，真良师也。静真还诣先生受道，未几升仙。尝降谓薛季昌曰：先生得道，高於陶都水，当为东华上清真人。先生忽一日谓草弟子曰：吾於玉霄峰东，望蓬莱有群仙降驾，今为东华青童君召，必须往赴。俄顷化去，诏赠银青光禄大夫，谧正一先生，帝亲文其碑。先生尝撰《修真秘旨》、《天也宫府图》、《坐忘论》、《登真系》等行世。
　　李含光
　　道士李含光，年十三，笃好道学，虽处暗室，如对君父。工篆隶，人称过其父。一闻之，终身不复作。师司马正一先生，见之曰：真玉清之客也。戒曰抱虚，无而积功，其道无穷，托幽阜而灭迹，於德不浅，遂尽付宝书，俾先救人。含光既禀训，忘情於身，周急於物，每启斋醮，斋心洁己，不少怠。明皇诏见问理化，对曰：《道德经》者，君王师也。汉文行，而跻民於仁寿。又问金鼎，曰：道德者，公也。轻举者，公中之私也。若求生徇欲，类於系风，不亦难乎。帝嘉之，优礼以待。未几，请还句曲。诏为紫阳观以居之。帝受福祚真经，请为师不赴，於大同殿具辞遥请。仰号玄静先生，尝着《仙学传》、《天玄异同论》。年八十有七，谓弟子：吾将往茅山。遂顺化於时，祥云降，芝草生，位为茅山仙官矣。
　　吴宗元
　　吴筠，字贞节。通经谊，美文辞。举进士不中，去居倚帝山。天宝初，召至京师，请隶道士籍，依潘师正先生究其道。南游天台，观沧海，与名士相从，文词传至京师。明皇召见，与语甚悦，敕待诏翰林，献玄纲三篇。帝尝问道，对曰：深於道者，无如老子，陛下自求之於五千文可也。复问神仙治炼，对曰：此野人事，非人主宜留意。筠每开陈，皆名教世务，以微言讽谏，天子重之。群沙门嫉其见遇，高力士素事浮屠，共短筠於帝。筠求还嵩山，诏为立馆。尝论谷神之妙，则有《玄纲论》。哀蓬心蒿目之远於道，则有《 神仙可学论》。疏沦澡雪，使无落吾事，则有《洗心赋》、《嵓栖赋》。修胸中之诚而休乎天均，则有《心目论》、《契神颂》。若游仙步虚、王化杂感之作，凡四百五十余诗，权德舆集而为序。后解化，诏谥宗元先生。
　　刘知古
　　刘知古，字先玄，沛人。中山靖王远孙，上世官游临邛，遂家焉。母昊氏，感异梦而生，明慧秀正，不喜利名，惟从事於道，出家隶太清观，受三洞经箓。至於八公宝章、三洞宝箓、丹经脉诀之旨、出生入死之道，罔不洞晓。睿宗召问，道业称旨，特加崇锡，后还山。开元中，复召，为民蠲疫，真人视色代脉，布气除痾，民赖以安，十有八九。上宠锡不受，乞归蜀，请以居第为大千秋观，上亲书额，李邕文其碑。后因天长节，改为天长观，复议别营修。或有客至，授以黄白术，虽飞甍连构，颇极壮丽，所费万计，未始资於人工毕。客复至，约於东阳伏牛山，既至其下，有古观葺而居之，行三奔九道之要十年，忽室中有光，产丹芝一茎，扣之作金玉声。忽梦神人谓曰：后山滴泉之下石中，有金鱼跨之，可以升天矣。非此芝扣石，不可致。后访之，以芝扣石，如风雷之震，巨石进裂，得金鱼，长三尺许，乘空飞腾，云雾旋拥而去。真人尝为母荐福，置九幽灯，金箓白简式，至今遵用，幽冥利益，讵可量哉。又有《日月玄枢》、《指迷歌》行於世。圣宋宣和中，改为仙隐观，在成都北城内。
　　傅练师
　　傅仙宗，长安人。父伦，资阳令。仙宗幼好道家学，遂隐资阳山。未几，有神人告，玉按山可修行，遂建千龄观，居之一纪。一日，又有神数人告曰：某主，山神也。自师居此，某等日不遑安，况此未为福地，州西平冈山可居。师然其说，鬼神侍卫，即至其所，建坛室以居。明皇崇道，召赴阙，过利州桔柏津，水怪为民害。师以二石板，书符投水中，有二大鱼曝於滩，腹下有丹字曰：赤鲤赤鲤，生居河水，不避仙官，理得其死。刺史具以闻，诏立师祠於津埃。至都，俾於上清宫设醮，帝亲临坛。师行事至，请东方青童君从官将吏。顷间，天兵遍坛之东，上恐惧。既罢，问修何道致此。曰：臣所修务，安人利物，恬淡简易，澄之不清，搅之不浊，以此自胜故尔，上钦悦。久之，乞还山，诏茸其观，亲书额，改曰应真。乾元三年十月十四日，忽闻空中云：太上有勑召，遂沐浴登榻而化。有人见之简州，乘青骡而去，信尸解也。
　　闾丘先生
　　闾丘方远，字大方。年十六，通经史。二十九，入道，师尤元泽。一日，泽谓曰：子不闻老氏云，吾有大患，为吾有身。盖身从无为而生有为，今却反本，是曰无为。无为者，言无即着空，言有即成碍，执有无即成滞。但於有无一致，泯然无心，则庶几乎道，且释氏以此为禅宗。孔子谓：寂然不动者，其揆一也。老氏又云：迎不见首，随不见后，此何物耶？子能默契，又何求焉。何必空山，长松之下。所惜者，子之才器，足可为真门摽表也。方远受教而去，复事刘处静、叶藏资授道箓，慕稚川贞白之为人，声猷益盛。吴越钱镠，钦其清尚，访於大涤洞，筑室以居之。昭宗累诏不赴，就赐命服，号妙有大师、元同先生，弟子二百余人，惟十余辈深得修真练神之旨。后一日，忽沐浴端坐而化，及就圹，空棺而已。
　　杜天师
　　杜光庭，字宾圣。为时名儒，试万言不中，遂入道，事应先生为高弟。尝谓道门科教，自汉天师、陆修静撰集以来，岁久废坠，乃考真伪，条列始末，故天下羽，至今遵行。僖宗召充麟德殿文章应制。尝时推伏曰：词林万叶，学海千寻；扶宗立教，天下第一。中利初，扈从幸蜀，因老於成都。王建据蜀，召为皇子师。尝谓徐光溥曰：余初学於上庠，书籍皆备，一月之内，分日而习。一日诵经书，二日览子史，三日学为文，四日记故事，五日燕闲养志。一月率五日终始。不五七年，经籍备熟。光溥，盖蜀相，尝师事之。天师始遇陈体，复得神药，后於成都朱仙依之，久唱撼庭，秋辞，卒不遇。一日，忽谓门人曰：昨梦朝上帝以吾为岷峨主司。时方营真宫於青城山告成，遂披法服，礼辞升堂，集弟子嘱别而化。归葬青城，但闻棺轻，启之惟留一屣而已。尝着混元图、翼纪圣赋、广圣义、历帝记、灵验记、科教仪范、章词表式、歌诗杂文数百卷，目曰《广成集》，谥锡广成先生号云。
　　苏澄隐
　　道士苏澄隐，居镇阳龙兴观，通老庄，善摄养。开宝二年，太祖皇帝驻镇阳，召之掖升殿。上曰：师年逾八十，容貌甚少，是能养生，宜以见教朕。澄隐曰：臣之养生，不过精思炼神而已。帝王养生，财异於是。老子曰：我无为，而民自化；我无欲，而民自朴；无为无欲，凝神太和。轩帝、唐尧，享国永年，得此道也。上嘉其说，宠锡殊厚。
　　二张无梦
　　张无梦，字灵隐。笃孝，闻於乡里，好清静，通易。及冠，委资产於其弟，入华山，与种放、刘海蟾结交，事希夷先生，多得微旨。久之，游天台赤城，结庐十余载，修行精练，以内事形于歌咏，成百首，曰：《还元篇》。夏英公入山见之，得其诗归辇下。王冀公执政，英公以《还元篇》献之，未几以闻。真宗问以长久之策，无梦曰：臣野人，但於山中诵《老子》、《周易》而已，其他不知也。上令讲《易》，即讲谦卦。上曰：独说谦何也？无梦曰：方大有之时，宜守以谦。上喜其说，除着作佐郎不受。一日，复召讲《还元篇》，赐饮，遣使送金帛，皆不受。复赐处士先生号，亦不受。上因以歌赐行曰：混元为教含醇精，视之无迹听无声。唯有达人臻此理，逍遥物外事沉冥。浮云舒卷绝常势，流水方圆靡定形。乘兴偶然辞涧户，谈真俄尔谒王庭。顺风已得闻宗旨，枕石还期适性情。玉帛簪缨非所重，长歌聊复宠归程。明日遂行有旨，令台州给着佐俸，至山亦不请，其终始清节如此。年九十九，终于金陵。经三日，顶中白气出，高三尺。有琼台诗行於世。碧虚子陈景元，盖其弟子，得老庄宗旨云。
　　刘先生
　　刘从善，字顺夫，自幼稚好道家学。於建隆观，试业为道士。天圣初，承旨住景灵宫。上与太后欲受法箓，韶观妙先生朱自英，於玉清昭应宫建坛，命从善同坛受箓。上严於孝享，遣使谕以先帝忌辰，令於神御前咒食。乃编三洞经内咒局，寻进咒食文。上嘉之，赐全素之号，仍以文颂诸宫观。咒食之科，自从善始。时延宁宫成诏，撰圣像五藏铭应制者甚众，唯从善称旨，以金玉牌刻其文。仁宗不豫，召从善入内奏章，命执政代命。伏章讫，问曰：章达否？曰：已达。时晏驾已数刻，忽复精神明爽，传宣曰：问葛将军何神？从善曰：三天门下有神，曰中元葛将军，主通章之神也。复传宣，令设位。翌日，圣体遂康，谕左右曰：朕昨夜至天门，有葛将军云，皇帝未合来，急借马遣回，遂寤。上解御服，衽席金帛赐之，欲以先生号加锡，固辞。英宗朝丞相韩魏公，复请先生号赐之，又辞。熙宁三年七月二十八日，沐浴讫，集弟子于前曰：吾俟大风至，即去。须臾，果风作，如说而化。后有客自蜀还京，见先生乘白马入蜀，祝云：见吾徒，为言之。由是知为尸解矣。尝撰集斋科，及拜章法，及有歌诗行世。
　　道门通教必用集卷之一竟
　　原题宋吕太古集。九卷。底本出处：《正统道藏》正一部。
　　道门通教必用集卷之二
　　鹤林道士吕太古集
　　词赞篇
　　启堂颂
　　学道当勤苦，敛信运丹诚。烧香归太上，真气杂烟馨。惟希开大宥，七祖离幽冥。
　　焚牒颂
　　璇玑星运转，玉漏响初传。告牒真官讫，虔诚启醮筵。忱词祈肸蛮，发露倍精专。仰望真仙众，依稀下九天。
　　智慧颂
　　智慧生戒根，真道戒为主。三宝由是兴，高真所崇受。泛此不死舟，倏欻济大有。当此说戒时，诸天来稽首。
　　奉戒颂
　　道为无心宗，一切作福田。立功无定主，本愿各由人。虚已应众生，注心莫不均。大圣崇至教，亦由雨降天。高陵靡不周，常卑故成渊。海为百川王，是能舍龙鳞。万劫保智用，岂但在厥年。奉戒不暂亏，世世善结缘。精思念大乘，会当体道真。
　　请师颂
　　人各恭敬。
　　古仪请师，止是经、籍、度三师，作三翻请，且在正坛礼师存念之先，乃自已传度三世之师。后人不加考究，误以三师为天上仙官，故列为五师。今既如是，不可复改，可尊五师中三师，为天上郁罗翘真人、真定光真人、光妙音真人。此乃天台葛仙公授经时，三师亦以见经教，授传之祖，不忘所自也。如三清，亦号三师，已在正坛奉事，不可降为五师也。玄中所以主教，当在第一，三师次之，监斋又次之。
　　修斋行道，奉请玄中大法师降临坛所。
　　修斋行道，奉请经籍度三师降临坛所。
　　修斋行道，奉请监斋大法师降临坛所。
　　云舆已降，鹤驾来临，斋事周圆，还当奉送。
　　唱道赞
　　道场众等，人各运心，众和皈命，三宝一切念。
　　华夏赞
　　学言学行言。
　　三启颂三首
　　乐法以为妻，爱经如珠玉。持戒制六情，念道遣所欲。淡泊正气停，萧然神静默。天魔并敬护，世世受大福。
　　郁郁家国盛，济济经道兴。天人同其愿，缥缈入大乘。因心立福田，靡靡法轮升。七祖生天堂，我身白日腾。
　　大道洞玄虚，有念无不契。炼质入仙真，遂成金刚体。超度三界难，地狱五苦解。悉归太上经，尽念稽首礼。
　　玉京步虚词十首
　　稽首礼太上，烧香归虚无。流明随我回，法轮亦三周。玄愿四大兴，灵庆及王侯。七祖生天堂，煌煌耀景敷。啸歌观太漠，天乐适我娱。齐馨无上德，下仙不与俦。妙想朗玄觉，诜诜巡虚游。
　　旋行蹑云纲，乘虚步玄纪。吟咏帝一尊，百关自调理。俯命八海撞，仰携高仙子。诸天散香花，萧然灵风起。宿愿定命根，故致摽高拟。欢乐太上前，万劫犹未始。
　　嵯峨玄都山，十方宗皇一。岧岧天宝台，光明焰流日。炜烨玉林华，蒨集耀朱实。常念餐元精，炼液固形质。金光散紫微，窈窕大乘逸。
　　俯仰存太上，华景秀丹田。左顾提郁仪，右眄拥结璘。六度观梵行，道德随日新。宿命积福应，闻经若至亲。天挺超大才，乐诵希微篇。冲虚太和气，吐纳流霞精。胎息静百关，寥寥究三便。泥丸洞明照，遂成金华仙。魔王敬受事，故能朝诸天。皆从斋戒起，累功结宿缘。飞行凌太虚，提携高上仙。
　　控辔适十方，旋憩玄景阿。仰观劫仞台，俯眄紫云罗。逍遥太上京，相与坐莲花。积学为真人，恬然荣卫和。永享无期寿，万椿奚足多。
　　大道师玄寂，真仙有无英。公子度灵符，太一捧洞章。舍利耀金姿，龙驾欻来迎。天尊眄云兴，飘飘乘虚翔。香花若飞雪，纷霭茂玄梁。头脑礼金阙，携手游玉京。骞树圆景园，焕烂七宝林。天兽三百名，狮子巨万寻。飞龙踯躅鸣，神凤应节吟。灵风扇奇花，清香散人襟。自无高仙才，焉能此必。
　　严我九龙驾，乘虚以逍遥。八天如指掌，六合何足辽。众仙诵洞经，太上唱清谣。香花随风散，玉音成紫霄。五苦一时迸，八难顺经寥。妙哉灵宝囿，兴此大法桥。
　　天真帝一宫，霭霭观曜灵，流焕法轮纲，旋空入无形。虚皇抚云璈，众真诵洞经。高仙凛手赞，弥劫保利身。
　　至真无所待，时或辔飞龙。长斋会玄都，鸣玉叩琼钟。十华诸仙集，紫烟结成宫。宝盖罗太上，真人把芙蓉。散花陈我愿，握节征魔王。法鼓会群仙，灵唱靡不同。无可无不可，思与希微通。
　　金关步虚词
　　始青黎元盖，金香结朱烟。飞神总翘辔，稽首玉帝前。帝心浩以舒，锡吾太灵篇。是谓不灭道，万天秉吾权。吾行空洞中，下仙昧其渊。
　　步虚词十首
　　太极分高厚，轻清上属天。人能修至道，身乃作真仙。行溢三千数，时丁四万年。丹台开宝笈，金口为流传。
　　大梵三天主，虚皇五老尊。尚难窥徽妙，岂复入名言。宝座临金殿，霞冠照玉轩。万真朝帝所，飞舄蹑云根。
　　蒙蒙如细雾，冉冉曳铢衣。妙逐祥烟上，轻随彩凤飞。几陪瑶池宴，忽指洞天归。伫立扶桑岸，高奔日帝晖。
　　旋步云纲上，天风飒尔吹。飘裾凌斗柄，秉拂揖参旗，狮子□丹绶，麒麟导翠辎。飞行周八极，几见发椿枝。
　　绿鬓颓云髻，青霞络羽衣。晨趋阳德馆，夜造月华扉。搏弄周天火，韬藏起陆机。玉房留不住，却向九霄飞。
　　昔在延恩殿，中霄降九皇。六真分左右，黄雾绕轩廊。广内尊宸御，仙兵护道场。孝孙今继志，咫尺对灵光。
　　宝箓修真范，丹诚奏上苍。冰渊临兆庶，宵旰致平康。万物消疵疠，三辰效吉祥。步虚声已彻，更咏洞元章。
　　宛宛神州地，巍巍众妙坛。鹤袍来羽客，晃舄下仙官。玉斝斟元醴，琅函启太丹。至诚何以祝，四海永澄澜。
　　水噀魔宫慑，灯开夜府明，九天风静默，四极气澄清。啸咏朱陵曲，翱翔白玉京。至诚何以祝，国祚永安荣。
　　华夏吟哦远，人声自抑扬。冲虚归道德，曲折合宫商。殿阁沉檀散。楼台月露凉。至诚何以祝，多稼永丰禳。
　　玉清乐
　　地居天上接空居，万象森罗遍八区。
　　功用不知谁主宰，绛霞丹雾閟清都。
　　碧落空歌黍米珠，十方勃勃入无余。
　　闻经庆喜难言说，九色龙腾八景舆。
　　五色云营叆叆屯，三三洞户敞琼门。
　　何方道士通朱表，玉女飞函达上尊。
　　上清乐
　　紫清天上育华林，绛实朱柯竹叶深。
　　咀嚼繁英身不老，下观乌兔换光阴。
　　元君八气号青灵，锦帔飞裙住玉城。
　　把握帝符司道籍，被除尘累济群生。
　　九日宫中四老真，广霞山上宴仙宾。
　　鸣钟鼓瑟行灵醋，碧落融融别有春。
　　太清乐
　　太一元君掌列仙，彤辉绛彩射芝田。
　　功圆会遇刊冥籍，可待洪崖笑拍肩。
　　金阙明光后圣君，流精焕彩结丹云。
　　不因太上相传授，安得人间有玉文。
　　五节清香半夜焚，天人玉女尽遥闻。
　　味同气合遥相应，绛节霓旌下五云。
　　白鹤词
　　白鹤初生在紫微，且当洞府养毛衣。
　　借问仙人何日至，莫言不解伴云飞。
　　白鹤千年始一归，山川依旧世人非。
　　不因华表分明语，谁识当初丁令威。
　　白鹤飞来下九天，数声嘹喨出祥烟。
　　日月相催人易老，不如修道学神仙。
　　太一真人冰雪容，步虚来往本无踪。
　　蓬莱要去而今去，蕾买在窗前鹤在松。
　　白鹤天生寿命长，翱翔仙境侍虚皇。
　　千春一到华旌上，却归霄汉自然乡。
　　白鹤飞翔在玉京，往来三界现长生。
　　修行若达神仙境，便乘真驭入云庭。
　　白鹤词
　　白鹤凝霜一顶红，常居碧落杳冥中。
　　三清好是逍遥处，天上人间事不同。
　　白鹤词
　　八景戒期登秘宇，九清敷佑协祥经。
　　曾云颉顽瞻仙羽，暴日徘徊在福庭。
　　白鹤词
　　胎化灵禽唳九天，雪毛丹顶两相鲜。
　　世人莫认归华表，来瑞升平亿万年。
　　出堂颂
　　道以斋为先，勤行登金阙。故设大法桥，普度诸天物。宿世恩德报，道心超然发。身飞升仙都，七祖咸解脱。
　　经仪三归依赞
　　人各恭敬。
　　至心归依十方道宝，当愿众生起心回向，一切信礼。
　　至心归依十方经宝，当愿众生心开悟解，受持转诵。
　　至心归依十方师宝，当愿众生普上法桥，无有障碍。
　　道场众等，人各执简，当心平坐，赞咏如法。
　　宿命赞
　　宿命有信缘，弱丧谓之无。皆欲眼前见，过目即言悠。大贤明道教，惨
　　戚愍顽夫。依依念子苦。勤勤令我忧。
　　启经赞
　　稽首虚皇天尊前。
　　送经赞
　　无量玄玄也。
　　解坐赞
　　为诸来生，作善因缘，如蒙开悟，仰荷圣恩。
　　七真赞
　　太上玄虚宗，弘道尊其经。俯仰己得仙，历劫无数龄。巍巍太真德，寂寂因无生。霄景结空构，乘虚自然征。日月为炳灼，安和乐未央。
　　学仙绝华念，念念相因积。去来乱我神，神躁靡不历。灭念停虚间，萧萧入空寂。请经若饥渴，持志如金石。保子飞仙路，五灵度符籍。
　　济我六度行，故能解三罗。清斋礼太素，吐纳养云芽。逍遥金阙内，玉京为余家。自然生七宝，人人坐莲华。仰嚼玄都□，俯酣空洞瓜。容颜耀十日，奚计年劫多。法鼓会天仙，鸣钟征大魔。
　　灵风扇香华，灿烂开繁衿。太真抚云璈，众仙弹灵琴。雅歌三天景，散惠玉华林。七祖生天堂，由此步玄音。前世德未足，斯书邈难寻。信道情不尽，图飞乃反沉。太上无为道，弘之在兆心。
　　学道由丹信，奉师如至亲。挹景偶清虚，孜孜随日新。众人未得度，终不度我身。大愿有重报，玄德必信然。阴恶罪至深，对来若转轮。
　　学道甚亦苦，晨夜建福田。种德犹植树，积篑而成山。子能玄尚，飘尔升清天。修是无为道，当与善结缘。太上至隐书，名曰智慧篇。拔苦由大才，超俗以得仙。灵姿世所奇，烨若渊中莲。
　　人行各有本，皆由宿世功。立德务及时，发愿莫不从。善恶俱待对，倚伏理难穷。贤士奉法言，道亦在兼忘。解是大智慧，是为太极公。宝盖连玉舆，命驾御九龙。金华空洞经，捧香悉仙童。啸歌彻玄都，鸣玉扣琼钟。
　　竦身凌太清，超景逸紫霄。保元持法纲，游玄极逍遥。万劫犹昨夜，千春如晨朝。巍峨荫云华，手攀宝林条。香烟自然生，玄阶兴扶摇。灵旛顺风散，繁想应时消。灭智弘大混，无为为清谣。
　　小学仙赞
　　学仙行为急，奉戒制情心。虚夷正气居，仙圣自相寻。若不信法言，胡为栖山林。
　　焚章颂
　　太上垂科教，勤行福寿长。延生依玉诀，请命奏金章。罪名除北府，生籍上南昌。见在保延寿，过去升福堂。
　　又
　　太虚感灵会，命我生神章。一唱洞九玄，二诵天地通。混合自相和，九遍成人功。大圣赞元吉，散花礼太空。祈真真必佑，请福福当洪。诸天并欢悦，一切稽首恭。
　　焚词颂
　　人生多障难，大道实矜怜。救度留科戒，咸令忏罪缘。愆辜编地府，迭结已闻天。发露祈真佑，冥心仰圣贤。虔恭礼三宝，愿得寿长年。焚词飞上界，奏名玉帝前。
　　度简颂
　　赤明开元图，和阳通上灵。元始敷灵华，十部飞天书。开度九幽祖，万遍道自俱。玉阜秀琼林，生死福德庐。自无黄箓简，苦根焉得除。旋行诵灵章，五老还相扶。
　　符戒颂
　　稽首无上道，归心元始尊。至真妙应主，开化飞玄门。妙戒怡五灵，金书警万神。察命定录籍，灵符度苦魂。乘云朝玉帝，齐契玄中人。
　　焚简颂
　　天尊垂悯济，救苦最为先。金箓白简妙，真符玄又玄。地府禀圣教，酆都礼此言。拔度诸业障，告盟削罪愆。
　　九幽咸解脱，亡魂生九天。
　　山简颂
　　祈真登紫岳、府，告命诣灵山、坛。玉女谣梵响，金童散香烟。书名通九地，列字上三天。永享无期寿，克成高上仙。
　　水简颂
　　天尊留戒律，太上演真经。奉法须勤苦，功德贵精诚。虔心启三宝，焚香告百灵。书名投水府，功勋达上清。
　　三涂五苦颂
　　三才及万物，倚伏各有龄。终始代劫数，福尽天地倾。往返於五道，苦哉更死生。展转三涂中，去来与祸并。
　　明灯颂
　　大道满十方，华灯通精诚。诸天悉开曜，九地皆朗明。我身亦光彻，五藏生华荣。炎景照太无，遐想通玉京。
　　散花乐
　　散花林，散香林，散香花，满道场，上真前供养。玉京山上朝真会，散花林十仙齐奏步虚音，满道场，至真前供养。空同一声来月下，步虚三唱入云间。
　　古散花乐
　　元始传言齐受箓，道君开教尽皈依。
　　小有洞中三秀草，玉京山上万年桃。
　　五色云中呈彩凤，一炉香裹见朱鬃。
　　三真玉女持花节，一双童子捧金炉。
　　五色彩云来覆地，九天真气绕香坛。
　　九龙阙上集真圣，八仙台畔听清谣。
　　三岛羽人朝象阙，九天仙子下瑶台。
　　五色彩云随步起，六铢仙服着身来。
　　三岛羽人来入座，十洲鸾鹤引冲天。
　　太上散花陈我愿，扣钟鸣鼓会群仙。
　　万朵莲灯开夜月，满坛香雾杂天花。
　　五字散花乐
　　绛节徘徊引，天花散漫飞。高真无染着，片片不沾衣。
　　圣境三千岁，仙花始一开。如何金箓会，并奉列仙来。
　　八陛旋瑶级，千花漾锦英。六淳并紫□，焕丽不知名。
　　浅浅黄金萼，匀匀碧玉英。天风随羽盖，吹满九重城。
　　绰约萦空际，缤纷落坐隅。韶华长不老，何处觅仙都。
　　净侣吟仙曲，人人赞善哉。万花兴供养，飞舞自天来。
　　宝叶开琪圃，珍柯在紫微。不教蝴蝶采，长伴彩鸾飞。
　　几席延飙驭，香灯建宝坛。丹心无可献，碎锦酒云端。
　　碧绿相差次，红黄造浅深。化工应自失，雕斲本何心。
　　洞按炉烟起，无为道德香。同根无异气，喷鼻更馨香。
　　散花词
　　天上春常在，花开不计时。瑶坛沾瑞雾，芳气更芬滋。
　　玉宇千门启，金炉百和然。芬芳盈法座，祇□待群仙。
　　空裹花无际，元生玉帝宫。只来临靖馆，不去逐和风。
　　焚朱表颂
　　太空包有象，至道杳无形。神和通妙气，应感达衷情。倏欻周八极，依稀降万灵。散花陈素悃，委质表丹诚。
　　远泛翔鸾盖，遐攀倚凤旌。烟宫高郁郁，云阙上亭亭。琼凤出霄汉，金龙入太清。甘露洽人世，景福被幽冥。
　　解坛颂
　　眇眇空无象，悠悠感有情。敬则垂天贶，亵则被魔精。吉凶随运起，否泰应缘生。道不贵珠玉，神惟在至诚。丹碧尽勤苦，恳欵竭衷情。自然通大圣，皆得降明灵。捻香陈所愿，稽首冀嘉祯。天尊常寂静，回心礼杳冥。
　　还戒颂
　　天尊大慈悲，说戒度众生。威德被幽显，果报感真灵。诸天来稽首，群魔自束形。过去超八苦，见在保安宁。斋福行当息，相共送天真。流梵逸云响，飞香杂烟馨。琼凤乘丹辇，金龙驾绿軿。生往皆快乐，家国悉安宁。
　　辞师颂
　　修斋已讫，仰荷洪恩，稽首归依，奉辞玄中大法师。
　　经法虽玄妙，崇奉悉因师。凡欲立善者，成当礼敬之。气专功易就，心慢悔难追。若能勤系念，朝夕自仙飞。
　　修斋已讫，仰荷洪恩，稽首归依，奉辞经、籍、度三师。
　　道以斋为重，法以朝为常。不信不奉者，焉能游帝乡。有骨入仙品，自然开紫房。玉女登云台，但见金银房。是故谢三师，稽首礼虚皇。
　　修斋已讫，仰荷洪恩，稽首皈依，奉辞监斋大法师。
　　迢迢玉京山，仙都高巍巍。众真乘虚步，朗朗长夜开。大道由人信，心至神自归。修斋行道讫，稽首辞正师。
　　云舆弗驻，鹤驾难留。后有告祈，还当奉请。
　　向来修斋功德，上祝皇帝圣寿无疆，咸赖善功，成无上道，一切信礼。
　　奉送赞每句下有散花林三字
　　奉送诸天仙，金童捧金莲。玉女扬琪花，直上宝台前。
　　难思议赞每句下和难思议
　　碧落天中法会时，宝珠初现甚纤微。
　　大圣珠中传妙道，无边圣众尽相随。
　　祝镇天真文出九天生神齐仪
　　玄上高灵，元始尊神，大圣徘徊，万真临轩。三景散晖，瑞云四陈，上吉较图，推算九天。丹书赤字，自然真文，上告五帝，记名玉篇。万神监映，日月盟言，愿度愿生，愿神愿仙。天地星宿，玄照帝、我身，三官九府，五岳大神，溥告无穷，削除罪根。修斋行道，请福祈恩，元始大明，莫不纳言。得与三景，同晖紫晨，轮转不灭，身得飞仙。
　　炼度真文
　　元始太帝，高上玉皇，八天符命，普告十方，无上无下，无极神乡。三十二天，隐韵灵章，五文结气，八会流光。今日大宥，万善敷张，定名仙图，列籍紫房。修斋行道，用拔先亡，幽关超度，冥夜开光。超登三界，景侍虚皇，冢讼绝息，见在兴昌。万灵监映，福禄殊常，灾凶扫荡，眷属安康。请如所告，金马腾骧。
　　又一首
　　无上至真，大圣高真，布化运气，三十二天。八会九光，自然成真，安镇天地。保制劫年。元始符命，普告三元，下勑九地，上闻诸天，中告海岳，名山大川。今日上告，万神咸闻，修斋行道，拔度幽魂，三官九府，削灭罪根，永度三涂，五苦之源，代代受福，记名丹篇，神生福堂，炼化自然，生死开度，亿劫长存，九天符命，金马驿传。
　　五方消灾真文正字
　　东方青帝消灾真文：岁星辅肝，角亢正真，氏房心尾，四景回旋，箕主七辰，正斗明轮，承气捕非，扫除灾群。
　　南方赤帝消灾真文：荧惑辅心，井鬼守房，柳星张翼，抗御四乡，轸主七宿，回转天常，召运保会，正道驿行。
　　西方白帝消灾真文：太白检肺，奎娄守魂，胃昂毕觜，主制七关，参总斗魁，受符北元。
　　北方黑帝消灾真文：北辰辅肾，斗牛卫扉，女虚危室，豁落四开，壁总七星，执凶纠非，却灾扫秽，明道轮晖。
　　中央黄帝消灾真文：镇星辅脾，回度北元，□□主非，截邪斩根，□□□□，扫秽除氛，□正玄斗，明度天关，九天符命，金马驿传。
　　祝消灾真文
　　元始上天，三光高明，回景照曜，四方肃清，运度所冲，激扬流星，五分错越，三统失宁，五斗总辰，七宿明灵。真君大魁，厥讳玉精。夫人皇妃，字曰育婴，总御仙关，回转诸天。今有弟子，恐有灾星，悬告不祥，请以真文，赤书上陈，散发谢愆，披露丹诚，乞垂玄监，回复天经，气不妄越，灾不横生，焚烧真文，散烟玉庭，上景监度，普告万灵，气清三关，灾灭九冥，阴阳调和，眷属安宁，请以真文，风火驿传。
　　祝符戒
　　元始上圣，玉帝高真，丹文告命，济死度生。金箓妙戒，拯度幽冥。白简宝符，九真仙经，解削罪咎，冤债和平。救苦真人，削除罪刑。察命童子，注上生名。护戒威神，引诣福庭。超离五苦，乘驾云軿，轮转得道，飞升上清。
　　祝茭龙
　　元始符命，下入重泉，幽关夜府，罪苦衔冤，通幽负信，鱼龙告宣，魂魄受炼，得离冥关，神公往化，上升三天，一如告命，菱龙驿传。
　　十二念
　　一念天地交泰，二念大道兴行，三念阴阳吋序，四念日月齐明，五念庙社安泰，六念圣算延龄，七念兆民康辑，八念百谷丰盈，九念异人间出，十念灾害不生，十一念休祥荐至，十二念治定功成。
　　十二愿
　　一愿乾亨坤顺，二愿道尊德隆，三愿五行不忒，四愿九庙来崇，五愿一人有庆，六愿四海会同，七愿万物茂遂，八愿百谷滋丰，九愿君唱臣和，十愿俗洽时雍，十一愿与道合契，十二愿亿载无穷。
　　又
　　一愿乾坤明素，二愿气象清玄，三愿圣人万寿，四愿化洽八埏，五愿天垂甘露，六愿地发祥烟，七愿四时应节，八愿百物生全，九愿家多孝悌，十愿国富才贤，十一愿酆都罢对，十二愿学道成仙。
　　古仪十二愿念，总括无遗，方见愿力之广，以是愿念，回向家国幽明。盖科仪中文意，亦复如此，信古仪之尽善也。如巢观先生愿念，则不然。为国专以国事，荐幽专以迁拔，消灾专以祈禳。盖其所着之仪，亦复如此故也。今并录之，俾行持者自择。
　　巢仪十二念为国
　　一念天无氛秽，二念地无妖尘，三念神风静默，四念日月照明，五念八景冥合，六念十方肃清，七念普受开度，八念民称太平，九念万神侍卫，十念诸天书名，十一念功德甚重，十二念咸得长生。
　　又迁拔
　　一愿人无夭横，二愿泽及漏泉，三愿冤仇解释，四愿苦爽升迁，五愿冢讼俱息，六愿复连不缠，七愿九龙驰命，八愿魂门炼仙，九愿幽牢罢对，十愿七祖生天，十一愿朱陵受度，十二愿坐致自然。
　　又消灾
　　一愿阖门康健，二愿父母长生，三愿万邪归正，四愿众恶不萌，五愿五路通达，六愿宅舍安宁，七愿营业称遂，八愿六畜兴生，九愿疾病痊差，十愿财物丰盈，十一愿横事不起，十二愿永亨利贞。
　　普供养赞
　　人各存念，注想天尊，稽首归依，焚香供养。愿香气氤氲，遍满十方界，上至无上大罗天、仙都玉京、萧台绛阖、七宝紫微宫，元始天尊、虚皇太上、十方众圣、三境真仙、宝藏灵文、玄中教主，敬发心回向，同入法门。愿以此香烟，虔诚供养，供养普遍，皈命礼至真三宝。
　　祝八威真文安坟、安宅
　　三光开明，回转天常，运推数终，百六乘纲。大劫交会，万妖争行，北酆不拘，放逸鬼宗，群魔纵肆，妖闭天光。上帝有命，普告十方，演明天度，法教开张，宣道治民，摄除不祥。有何小妖，群聚为场，赤书玉文，检摄鬼乡，北酆三官，明速传行，千魔束爽，万鬼送形。流铃交焕，激气太阳，金虎四邀，天丁捕亡，大小齐到，不得匿藏。乞如所言，列奏上苍。
　　八威真文
　　东山神咒，摄召九天，赤书玉字，制会酆山，束魔送鬼，所诛无蠲，悉诣木宫，敢有稽延。右东方北摄酆山，束送魔宗，符教所讨，明列罪原。南山神咒威伏百方，群妖灭爽，万试摧亡。右南方赤书玉字，九天真文，摄召万气，普归帝君。右西方北山神咒，激阳起雷，流铃焕落，镢天振威，北部所部，万妖灭摧。右北方敕摄北帝，遏塞鬼门，剪除不祥，莫敢当前。右中央
　　道门通教妙用集卷之二竟
　　道门通教必用集卷之三
　　鹤林道士吕太古集
　　赞咏篇
　　五方卫灵咒
　　此咒固非赞咏篇所编，然患多出於耳闻口授，讹缪者多，故着于此，俾自童子时点授，则终身售用也。又按此咒，皆制邪之文，故皆有我字，或有改为臣字，误也。诵咒发炉存神之后，方是关奏上真，初无嫌尔，并依金箓仪及藏经诸处契勘录出。
　　东方
　　九气青天，明星大神，焕照东乡，洞映九门，转烛阳光，扫秽除氛。开明童子，备卫我轩，收魔束妖，上对帝君，奉承正道。赤书玉文，九天符命，摄龙驿传，普天安镇，我得飞仙。众和，末句以下同。
　　南方
　　南方丹天，三气流光，荧星转烛，洞照太阳。上有赤精，开明灵童，总御火兵，备守三宫，斩邪束妖，剪截魔王，北帝所承。此咒皆以制魔伏鬼，不令干犯道场。凡行道之人，尔凡伏群魔，皆属北帝。北云北帝所承，或有以为南方咒，改为赤帝诵之，误也。此为害义，不得不明之。风火八冲，流铃交焕，敢有不从，正道流行，我享上功，保天长存，亿劫无终。翦截魔王字藏中科仪，一曰魔
　　凶，则韵方叶尔。
　　西方
　　七气素天，太白流精，光耀金门，洞照太冥。中有素皇，号曰帝灵，保神安镇，卫我身形，断绝邪源，王道正明，宫殿整肃，三景齐并，道合自然，飞升紫庭。灵宝符命，普惠万生，功加一切，天地咸宁。
　　北方
　　北方玄天，五气徘徊，辰星焕烂，光耀太微。黑灵尊神，飞玄羽衣，谓黑灵尊神衣，飞玄之羽服，或有避为飞仙羽衣，则害义。备守五门，检精捕非，敢有干试，豁落斩摧。玉符所告，神振八威，邪门闭塞，正道明开，映照我身，三光同辉，谓身与三光同辉，或改为三官洞辉，误也。策空驾浮，举形仙飞。
　　中央
　　黄中总气，总统仙真，镇星吐辉，流焕九天。开光童子，一十二人，元气炎精，焰上朱烟，仪中并是焰上，或曰炎上，误也。洞照坛所，及得我身。百邪摧落，
　　却鬼万千，中山神咒，普天使然，五灵安镇，身飞上仙。
　　五炼生尸宝章
　　东方龙汉始青九阳梵华之气宝章
　　九阳回妙气，三景散元精。碧霭浮灵篆，青林粲淑英。超遥玉清府，辽邈蓬莱瀛。真化通无间，神风滋万生。
　　南方赤明丹光三阳梵灵之黑宝章
　　浩劫开神运，龙文泛赤霞。八威奔电激，九凤破凶邪。炼度丹皇室，飞升元始家。炎明常继照，灵庆袭晨华。
　　西方延康素灵七阳梵英之气宝章
　　皇老储灵粹，金精耀斗威。六天咸馘灭，万宝复幽微。爽气浮高阙，寒光霭素辉。空洞披玉勒，空洞之文，勒字玉简，故云玉勒披开也。华丽九霄飞。
　　北方开皇玄上五阳梵混之气宝章
　　五气符元妙，诸天混太冥。神旌飞羽黑，神旌以黑羽为饰飞扬也。玉女散花青。紫策封天宝，玄文凛帝庭。玄天之文严，重秘于帝耳。文言为凛也，玄天、玄风，皆误。群魔钦至化，万国保安宁。
　　中央
　　上皇中灵一阳梵宝之气宝章
　　混黄生一气，感化结真形。上德持柔顺，金光洞杳冥。建中该九极，执本统三辰。炜烨天端上，飞芒耀玉灵。
　　外坛赞咏
　　坛外法事，字字皆以拔度为本，诚非细事，况是施主追悼之际，惨戚装怀，讴歌词曲，尤为不便。今取前有偈颂及新添，以助行事，庶几典雅。
　　开方偈赵明举
　　先吟此偈，然后开方，四人送唱，以意称扬。
　　六璃回驭息虞泉，城郭楼台入暮烟。
　　夜漏初传人已静，阴关仍辟鬼为尘。
　　玉隆有会如何向，里域分司守护坚。
　　欲得大方随处去，须凭真诰为敷宣。
　　第一度召请诸神偈
　　新添以大圣仙元教主，四声吟之。
　　龙驾相将下紫清，遍延群望竖旛旌。
　　诸神悉自无方至，云裹追班听跸声。
　　第二度召亡人偈
　　夜府多寒闭苦魂，女青天诏制辞温。
　　灵婶启道招游爽，符吏匆匆为骏奔。
　　第三度召请偈
　　大道哀深六趣幽，长於苦海驾慈舟。
　　紫坛夜永开方便，跻入洪钧一气收。
　　澡浴偈
　　先同诵八天梵文，令法师存想，取三十二天真气入浴水，然后吟此偈。偈毕，一童子诵文，引科偈。
　　总因心垢难湔洗，苦海漂流不净身。
　　津津恶障未祛除，穆穆清光难礼觐。
　　金龙负致长庚水，玉女分传御坐香。
　　三熏三沐整威仪，蹑景乘虚朝太上。
　　引沐浴仪语新添
　　上来奉召，所荐亡者，已承温诏，得出寒乡。随符吏之匆匆，不行而至；望旛竿之缈缈，应召而来。将朝对於轩墀，即受传於符戒。先须澡身浴德，振衣弹冠，敬凭神咒，以护符请就，兰汤而灌濯，四灵备卫，九气密罗。澡浴仪文，请为宣示。
　　法桥偈
　　普献无边圣，香烟散十方。愿乘七宝台，垂光五浊世。永度人天众，咸令上法桥。同会证无为，勤修不退转。
　　法桥文
　　合道场人，至心归命，十极虚皇之圣，五灵引导之童。愿赐慈悲，特垂救度。窃以欲海深而易溺，当究滥觞；道岸高而难登，孰为援手。由性情之迷悟，致霄壤之升沦。嗟彼众生，处於浊世，爱流成海，虐浪滔天，贪嗔腾汹汹之波，结习自涓涓之滴，逐物而就，死者满目，皆是反身。而达岸者，举世实希，岂无汲引之门，救此漂沦之苦。惟太上悯众生之俱溺，设妙法以为桥，命十极天尊作圣涯之砥音纸柱，诏五灵童子为道海之津梁，拔出迷途，达于彼岸，济弱水三千万里，传音团刚风五百亿重，不踰倪仰之间，即至逍遥之境，端在心源，自反法力，愈加一举足而不失正因，九顿首而上朝元始，更惟众圣密赐护持，庶令苦海之魂，俱遂法桥之上。
　　次和。
　　法桥大度天尊
　　引亡人上法桥。
　　次举。
　　下桥偈
　　津梁苦海法为桥，太上慈悲愿力饶。虐浪中流逢砥柱，爱河断岸得仙
　　□音雕。公子灵旛祛壅滞，天尊援手互招邀。接武下桥趋玉陛，大方无碍信逍遥。
　　为亡者皈依三宝忏罪
　　亡过某等，已承告召，得届道场，将传金口之戒言，祇佩丹文之简箓，然未祛於宿障，恐莫悟於至言，敬依三宝之威光，为忏六根之罪累。盖罪从心起，灭心则万咎冰消；志以道宁，见道则一灵朝彻。宜在洗清情识，蠲洁性灵，速舍妄以归真，庶闻经而契道。夫作善建斋，传符受戒者，先当皈命无上至真十方三宝，仰仗三宝圣力，为亡者忏悔三业罪愆。故经云：若不皈依三宝，是故善法无所依凭。合道场人，同诚皈命。
　　皈命十方道宝，顶礼元始天尊，能为所荐亡魂，解除身业罪。
　　忏悔亡者身业无边罪，种种益难量。举止去来间，滞染诸尘垢。华饰贪逸乐，傲诞世间人。今对大慈尊，一心陈忏悔。愿此身业罪，消除永不生。清静契神仙，永离三边界。
　　皈命上清经宝，顶礼太上道君，能为过去亡魂，解除心业罪。
　　忏悔亡者心业无边罪，种种益难量。嗔喜并爱僧，妄想从心起。嗜欲兼虚妄，嫉妬世间人。今对大慈尊，一心陈忏悔。愿此心业罪，消除永不生。智识迥开明，洞达希夷理。
　　皈命太清师宝，顶礼太上老君，能为过去亡魂，解除口业罪。
　　忏悔亡者口业无边罪，种种益难量。两舌及浮言，毁谤诸经教。啖食有情物，窘辱世间人。今对大慈尊，一心陈忏悔。愿此口业罪，消除永不生。绝彼是非言，常演真经教。
　　向来皈依三宝，忏悔胜因。惟愿亡人，往生天界。花台宝盖，云际来迎。绛节青幢，空中接引。骞林树下，常听仙经。宝月池边，惟闻雅梵。生
　　前万罪，从此消除。殁后三涂，因今解释。乘龙驾鹤，逍逍十极之天；悟道登真，自在三清之境。福流见在，再果常来，此世他生，长亲至道。洪惟上圣，允鉴精诚，捞洒群生，俱登道岸。和不可思议功德
　　又一首
　　稽首归依道，大罗元始尊。杳冥开祖劫，混沌立元根，愿垂清静教，救度此亡魂。众和，往生神仙界，下同。
　　稽首归依经，真文焕八方。炼金成凤篆，揉玉写龙章。愿开金口演，救度此亡魂。
　　稽首归依师，三乘众中尊。先天垂愍济，历劫度迷昏。愿垂无量法，救度此亡魂。
　　忏悔亡者眼耳鼻舌身意罪，六根六欲六情愆。管弦嘹喨少真音，耳紫绿辉华非正色。眼兰麝竞装馨香处，鼻车马争骛驰骋时。身甘辛不节自伤神，口喜怒无常惟夺算。意系六根之罪六根每引轮回路，或以六根为三途，误也。三宝常开拯拔门。以今发露首前愆，总愿罪根尽消灭。
　　次忏怪贪瞋怒愚痴罪，邪淫偷盗杀生愆。谤经毁教不皈依，怨道咎师违誓约。身心妄想无休息，眼耳生贪不住时。未来过去及今生，三世罪根难可测。此日发心陈忏悔，从前障恼愿消除。言词既向道前陈，众圣定於空裹鉴。不可思议功德，众等各各弹指，为亡者忏罪。愿亡者身业消灭，心业消灭，口业消灭，六根消灭，冤债消灭，业障消灭，万罪消灭。
　　愿亡者众罪如霜露，惠日普消融。今世与来生，受性常清静。亡魂出长夜，滞爽达仙源。北都除愆过之文，南府注长生之字。咏赞仙歌空洞响，不闻地狱苦魂声。众等各发至诚心，亡者生天受快乐。已上两篇，并出九幽仪，系广成先生修定。
　　忏罪授戒讫，引亡人归位，次安慰云：
　　亡者某等，已对三清，亲传九戒，即肃恭而谛受，宜寅畏以钦承。仍备肆筵，各惟就序，享芬芳之嘉荐，俟周满之洪因。斋主望灵，虔诚设拜。或咒食，即於此为之。或未咒食，於此回向，出九幽仪。
　　送亡人法事出回桥仪
　　今则斋事周圆，法筵斯罢。宜承善利，共沐殊勋。逐慧光而睹天尊，捧符命而登仙界。亡过某等，既已闻经听法，必能见性知天，仰侍丹舆，便升云路，上升仙桥，於此际登，朱陵府向。今时既得超生，各流恩福，斋主虔诚，谨当奉送。
　　偈
　　法筵胜会功圆满，远逝新亡尽往生。齐向升仙桥上过，各赍功德礼三清。
　　道门通教必用集卷之三竟
　　道门通教必用集卷之四
　　鹤林道士吕太古集
　　启奏篇
　　高功上御案香祝
　　玉华散景，九气含烟，香云密罗，径冲九天。侍香金童，传言玉女，上闻帝前，令臣所启，咸乞如言。
　　上手炉香祝
　　道由心学，心假香传，手执玉炉，心存九天。真灵下盻，仙饰临轩，令臣关告，径御三天。
　　上洞案香祝
　　朱阳九霄，蔚蔼元晶。灵凤来翔，上朝玉京。流结感化，仙道克成。愿此丹祷，随烟迅升。
　　上手炉香祝
　　百神罗刑，心存洞阳。左命真伯，右挹元皇。开发灵篇，大梵隆昌。紫烟上达，万道丕张。
　　祝香后入意文
　　伏闻杳杳太清境，隔世几尘；巍巍无上尊，与人绝迹。敬凭斋戒，辄布恳祈，愿垂降鉴之私，少示感通化之妙。遥瞻云驭，暂离紫霄绛阙之严；骈列星冠，共启玉匮珠旛之秘。用陈诚意，上渎天颜云云。
　　启坛文
　　伏闻云层峨峨，天不閟感通之路；人道渺渺，圣常垂临下之私。严敞家庭，恭修净醮。荐苹蘩於下土，通香火於上苍，敢布愚衷，仰干洪造入意。今则恭岁仙科，仰延真驭，允谓建斋之始，初严事帝之诚。獭祭虽微，龙车望幸。惟喧嚣之秽土，惧渎高明；瞻彷佛之碎容，愈增战栗。伏望云舆鹤驭，下天门之九重；绛节霓旌，驻人间之五浊。玉虚三境，金阙万灵，暂辞邈邈之天，下副虔虔之恳。命里域灵官，肃严醮席。敕卫坛将吏，驱斥妖氛。使精意感通，斋功成就，即荷上圣降临之恩。臣云
　　启坛文通用
　　臣闻湛寂高真，本无为而善应；玄虚妙道，常有感以潜通。非虔仗於灵科，孰仰干於圣造。今则华坛既启，醮礼将陈，先恳祝於皇灵，次披宣於道范。惟冀洞贯九天之上，咸使闻知；昭回三界之中，曲蒙感格。广垂至德，兼覆含生。
　　黄箓斋祝香入意后文
　　洪惟黄箓宝斋，紫阳秘格，上可以镇天安地一下可以保国宁家。济存拔亡，延生度厄，万天所重，千圣攸遵。教演九时，取则九阳之数；坛开三级，旁分三气之华。配八卦於八方，定十干於十位。乾天门而巽地户，艮鬼道而坤人途。莫不弓旗鉴剑，以列於威仪；笾豆陶匏，以荐乎凡品。于以法天而象地，于以通真而召灵。臣等拜贶有初，谒真伊始，想玉阶方寸之地，无敢不恭；瞻天颜咫尺之威，如在其上。伏望三清十极，万圣千真，暂辞金阙之崇高，俯罄尘寰之湫隘，坐使环堵一廛之地，化为清都太微之居，钦俟降临，不胜延伫臣等。
　　诸斋祝香陈愿意后文
　　於是坛场初启，阊阖洞开，肃清众以无哗，罄丹衷而有恪。崇效天而卑法地，制备乾坤；左顾仪而右盻璘，门开日月。寓精意於蕴藻蘩系之内，格霄真於杳冥恍惚之间。七日戒而三日斋，敬效昔人之事帝；内尽志而外尽物，誓坚今日之推诚。开众妙之宝坛，酬往年、今时之素愿，旅延羽士，歌咏洞章。清跸举而雷动风驰，法水噀而云行雨施。伏望星宫月殿，绛阙清都，玄之又玄，尽重玄之列圣。上极无上，遍最上之高真。降自天中之天，来从象外之象。游空飞步，芝童执节以前趋；驾景乘龙，仙驭控飙而直下。来顾苾芬之荐，俯歆蝼蚁之诚，贻贶存亡，覃恩幽显，即荷上灵之监，敢忘丕应之符，钦俟降临，曷胜延伫。臣某云
　　启坛文
　　三界应感，一切真灵，愿闻关奏，俯降香坛。既沐垂光，少故恳悃，注想仙音清喨，羽卫森罗。飘飘垂风幄云軿，隐隐现霓旌绛节。至真所格凡居为，紫府丹霄仙仗来。临尘世变，瑶池玉阙，暂停鸾驾，俯察丹衷，辄露微诚，仰干洪造。入意臣闻道常应人，天惟听下。既有投诚之切，敢忘谨始之严。内竭精衷、外殚庶物。坛随法规而则矩，陶匏尚质而去文。信币交陈，各象五方之色；簪裳肃列，爰分众职之班。烛龙交映於神光，香兽互凝於瑞雾。莫不溪毛蠲洁，华蕊缤纷。当尊卑奠位之初，乃天人交感之际，天威咫尺，云气晏清，祇傒降临，务先严肃。伏愿帝颜允□，阊阖齐开，万乘启途，百神戒道。狮子白鹤，拥天仗以来临；应龙青虬，挽帝车而倏至。不违凡悃，庶毕斋功，即荷众圣降临之恩臣等。
　　启坛告真吉用
　　并愿萧韶前引，轩盖后随。雾卷霓裳，云浮月帔，风伯清道，雨师洒尘，界清跸於天衢，散宝花於法界，迅飞部从，降格道场。幸披雾以观瞻，愿刳心而控愬。今有云云。
　　兹夕精诚爰启，恳悃斯陈。请迎之礼既殚，鉴格之情无爽。坛排圆级，位列高真。群仙离碧洞琼宫，众圣下金楼玉殿，莫不幢旛引驾，宝盖随轩，云臻如玉彩光天，雾集若星辉烁目。帝颜穆穆，凝黈纩以俟听凡情；岱岳严严，捧金编而鉴观醮礼。南曹染翰，将录善以上生；北府挥毫，俟纪功而落死。当此之际，有片善者，奚患三界之弗知；运此之心，有寸功者，勿讶众真之弗录。况夫精崇妙会，严设香坛，具十二念之善心，遵三九等之斋法者，孰谓圣贤之不接物，何疑幽显之不沾恩。非道弘人，人能弘道。今则延仙游之□顾，按科法以关盟，敷叙凡诚，仰干洪造。伏愿三清三境，十极十华，妙行真人，真大圣，九天星象，三界威灵，放五色之祥光，荫九华之宝盖，迂临法席，成就善功，咸所祷祈，即遂通感。臣与云。
　　宿启白五师文
　　醮筵乍启，斋事云初。望三境之郁罗，冥心注想；延九清之飙驭，拜手翘勤。列冠佩之巍峨，接威神於恍惚，切虑玉京金阙、紫府丹台、日月星宫、璇霄斗极，高超象外，迥出人间，难通葵藿之诚，莫遂苹蘩之荐。洪惟师宝，久廓道恩。凡兹设醮以建斋，须赖敷诚而达悃。今有某伏念素叨玄化，久沐真风，爰卜今辰，钦酬志愿，吉凶更用礼尽恭而貌尽敬，应以实而不以文，重念臣道价未闻，真筌莫晓，误蒙请命，承乏关宣。伏乞灵宝五师，道德众圣，不违恳请，大赐含洪。分遣四司曹僚、五帝官属，证明斋事，腾达愿诚，省览词章，潜垂恩佑，乞使逐时关奏，祈祷感通，志愿克谐，善功昭着，誓坚诚悫，仰答恩休。臣等云。
　　建坛发炉
　　切以露丹恳於高天，心修事帝；俯紫霄於寸地，式按招真。属圣凡交感之初，正坛陛吉蠲之始，为据诚悃，干冒天威。奉道某幸以宿因，获生华旦，有域中四大之德，预天下万物之灵。谷腹丝身，仅兔啼号之患；天形道貌，幸全禀贷之仁。报未见於涓埃，念不忘於夙夜。谨涓吉旦，恭了初心，方此漏箭初传，更声乍警，明九微烛，烧众妙香，嚣尘净而天风清，阴气升而夜光冷。凡三、四宵修敬之事，在一步履践之初。伏冀几悃升闻，帝聪遥彻，暂出鸿蒙之境，来临圭洁之场。玉女金童，散天香而郁蔼；霓旌绛节，杂花雨之缤纷。不遗一芥之贱微，少慰历年之素愿。天上云云。
　　启斋五师前
　　臣闻先天立教，混元已退於无为；历劫度人，师宝上膺於眷命。是以玄中莅职，监斋紏非，经籍度之相传，天地人之共赖，随机赴感，有愿必从。今建宝斋，并幽明而利济；愿临尘界，垂恩惠以覃延。谨罄凡情，仰干师造。
　　清旦
　　切以大明生於束方，了无尘翳；平旦之存夜气，岂有桔亡。云车鹤驾之徘徊，野马尘埃之不动，属陈度命若消灾，改储福之悃，上渎好生之慈。入意以今清旦行道，关奏上灵，伏望师真，俯垂恩佑。导达诚悃，如杲日之上升；潜削愆瑕，若薄冰之涣散。使片善克无於魔障，而洪恩覃及於幽明，感戴之心，始终在念云云。
　　临午
　　斋事有严，谨终谨始，圣心之格，无党无偏。观圣人揭大中以示人，若曦驭正离明而烛下。无幽不照，万物资之以生成；有感皆通，一念扣之而通达。爰当临午，再至输诚，敷露词情，冒干师听。以今云云。
　　静夜
　　四气朗清，天无氛秽，神风静默，地绝妖尘。斗柄横空，揭心词於霄汉；月光洗夜，寒胆气於骨毛。战战兢兢，克伸昭事；高高厚厚，谅赐闻知。用扣师真，庶周能事。今有云云。
　　本命经文
　　上象浑天，分三辰於经纬；太清立教，播二斗於坎离。宣本命之宏纲，阐玄灵之要诀。盖人之根本，攸系七元。天有斗魁，斟酌元气，性命五体属乎；主张寿夭，一生归之予夺。凡律历之周运，宜瞻六度，以降下人间，伸香火之皈投。故得三生之长为男子，修斋设醮，量力建功，酌水献花，随缘报本。既艮辰之，每不虚度，必上寿之，所可增延，应似谷声，答如光影。入意
　　真武经文
　　宴处太清，色相非无而湛寂；下临北极，威权有赫以慈仁。视民如伤，切齿群魔之肆扩；好生为重，推心兆庶之兴哀。辅正摧邪，消灾降福，虽四十二年之修道，三千余行之成功，本从金阙之化身，明示众生之证果，所以周行六合，威摄万灵。凡五瘟之小魔，与六天之故气中白虹影裹，化作尘埃。双睛电中，剿无余类。故得邪妖殄灭，家国咸宁。每月三七之辰，是真君降凡之日，宜伸香火，以答恩休。
　　安宅经文
　　切闻有巢氏之世，食橡栗而栖木居巢；轩辕氏之时，易栋宇以待风芘雨。使民人之老幼，安作息於晓昏。唯圣人物之宜，为天下所利之大。然阴阳有倚伏之变，寒暑有疵疠之邪，人或冒之，灾所不免。於是太上命神灵而授职，为凡夫卫宅宇，以分司、以太岁为尊，以一年为准法，好生之为重务，去恶之居先立。天坑麻口之神，吞魔食鬼；豹尾黄磨之属，护正摧邪。正位辨方，妥灵守职。宣太上威权之化，防众生横害之虞。岂期人有贤愚，罔明禁忌；神唯勇悍，莫间幽明。犯之则无故悮之分，干之则必示灾凶之变。幸惟太上，再闵凡夫，出符文以安宁，宣咒法以警戒，百神听其令，幽鬼禀其盟，使悞犯者转祸为祥，皈投者却灾致福，人天蒙利，家国沾恩。
　　道门通教必用集卷之四竟
　　鹤林道士吕太古集
　　职佐篇
　　黄箓第一曰：为国叹经文
　　夫《道德经》者，无为之文，自然之化，落落太漠之表，巍巍象帝之先，二气资之以立根，三光持之以成象，细无不入，大无不包，其真以治一身，其土行贾切苴音鲊足以治天下，其功以度群品，而微妙则能致神仙。昔老子之过函关，授八十一章而径去。汉文之从河上，盖千七百年而仅传，穷乎无穷，极乎罔极，以宣道德之要，以为帝王之师。至如升玄，演清净之音，入众妙门，而离诸染着，禳灾列忏悔之品，度一切厄，而所履平安。黄帝着阴符之书，可以用师於万倍。青罗传星曜之咒，可以推运於五行。是皆抉一决切神道於幽微，阐玄宗之隐奥。诵之则声参太极，研之则治化升平，祸灭九阴，泽含万宇。庆流宗社，坐对无疆之休；祲格神人，潜消难解之厄。再伸偈颂，以尽赞扬。
　　先天立极治难名，恍惚希夷值本根。
　　天步永清旋日月，道枢不动转乾坤。
　　灵源直断群迷径，仙路宏开众妙门。
　　圣寿绵长皇极建，愿言辰极与齐尊。
　　第二曰：迁拔叹经文
　　夫《度人经》者，三洞上品，一乘妙言，参众魔之歌音，宣百灵之隐韵。昔授於碧落之土，而藏於紫微之宫。梵气弥罗，周十方无极之界；金真朗郁，焕八天空洞之章。文畅而曲不华，趣幽而义益奥。极玄中之妙旨，非世上之常辞。咏之者，名列玉房；闻之者，神飞金阙。万帝设礼，群妖束形，以至生天通微奥之言，清静启真常之性，十方严救苦之宝训，九幽授心印之灵篇，普度天人，津梁生死，俾罢对於长夜，咸列名於上清。再引偈章，以伸济度。
　　玉书金简度人深，流出慈尊广大心。
　　梵气结成无极界，天风飘泛自然音。
　　九幽破械冰消戟，八极飞香月满襟。
　　稽首无英齐接引，神光一道破重阴。
　　第三日：消灾叹经文
　　伏闻太极既判，两仪肇生，阐妙道於虚无，寓至神於水火，敛纯阴肃肃之象，宣至阳赫赫之精，气气不停，生生相续。实之以坎，画於朔易之都；虚之以离，焕乎文明之位。陶铸万品，统御三元，五行得之以成，七政得之以运。道生於一，而着於水火之用；物散於万，而极於水火之功。南北二经，盖尽兹蕴。昔太上之下降，命天师之密传。浮玉局於地中，敷扬秘诀；化鹤鸣之山上，亲授灵文。可以荐福消灾，可以注生削死，永除业障，渐入仙宗。且天童开护命之符，而真武有降福之愿。上智广真一之训，报劬劳恩；静观达智慧之门，明解脱义。功德甚重，不可具陈。辄引偈章，以伸赞叹。
　　芝坛香霭露华稀，云际风高鹤盖飞。
　　玉宇寥寥鸣警跸，金光奕奕下丹墀。
　　愿倾法雨除尘垢，更乞仙丹造道微。
　　两卷真经香一瓣，自兹根极欲知归。
　　忏悔
　　道家仪文，至於巢先生，号为大备。文字皆有所出，或儒书，或道书，剸裁铺张，自有体制，一字不可移易。惟忏悔文，消灾、迁拔两篇，又多取庄子，使人闻之，洗濯疏瀹，有清心向道之意。未烛厥理者，或有改易，增加书字，殊为可笑。故书之，以告将来。
　　黄箓启坛忏悔
　　臣法众等，至心归身、归神、归命十方无极太上灵宝天尊，圆穹列曜星辰，厚地洞天、海岳醮筵，感降一切真灵。伏愿大慈，洞回昭鉴，同垂巨泽，普降洪恩。臣闻天无亲，而所辅在德；福无门，而所召在人。仰归众妙之门，必应群心之用。宝笈箸度人之法，独步玉京；驿龙驰奏善之章，上朝金阙。每灵心之丕应，见天意之孔昭，皆太上垂慈济拔之科，而天下奉道修为之路，□蛮如答，神明罔违。伏念臣法众等，暨斋官某等，生逢盛明，志慕虚静，清天君而疏瀹，断业障以皈依，谒欵在辰，斋明有翼，将以交三灵於恍惚，祷百顺以延长。尚虑宿运功微，前缘德薄，今生往劫，多纵罪根，俗骨凡胎，未阶真品，虽道心之甚固，恐天听之难闻。伏愿上圣哀怜，洪恩荡宥，拔九祖之魂於既往，贷三世之罪於将来，洗六根以一新，秉纯诚而无贰。庶几寡过，仰格上真，用修黄箓之科，延召紫清之福。臣等稽首礼谢无上至真三宝。
　　散坛忏悔
　　臣闻强名曰道，本清静以无为；不测者神，有感通而必应。再荡涤於尸秽，终对越於灵真。伏念臣等，仙品未充，业根尚在，虽稽参於宝箓，常讽诵於真经，宣举教科，修行斋直，虑有违於道范，曾未沃於灵心，辄更澄练身形，洗除尘染，扩性天而一毫莫翳，拂心鉴而内境圆明，萝此修持，用祈感格。伏愿众真□略，上圣涵容，凡朝谒非仪，坛壝不肃，千愆万过，并乞贷原。臣等稽首礼谢无上至真三宝。
　　消灾忏悔
　　臣闻尽天下之物，不足以交神明；修胸中之诚，斯可以应天地。矧乃玄元之教，莫非清静之门。傥三业六根之过存，岂一精二纯之能格。当斋科之谨始，欲尘累以先除，庶藉宣扬，以伸昭格。臣今忏悔奉道某等，因从旷功，逮及今生，有妙湛之体，而为情所昏；有虚明之用，而为物所蔽。欲恶盛而性有雈音完苇，闻见疏而智亦聋盲。不能外身而多身殃，不能缄口而多口过。意有所至，爱有所忘，积其有涯之生，造徧无边之罪。今则对列真而忏悔，体妙道以修为。诸业生於诸根，尘尘是妄；有身孰不有患，物物迷真。爰即灵坛，尽祛往咎。心疏瀹而内观无碍，性虚静而外境不移。谫谫之佞皆除，津津之恶悉去。已作之故业，永不蹈於覆车；未造之新殃，更不投於深阱。庶全身而远害，无见利以忘真。伏愿众圣洞昭，皇灵远烛，以瑶池之水，洒濯於群心；以甘露之华，洗除於众垢。衰相罪根之消灭，灵光慧性之圆明，恪遵储福之科，用副延生之格。若非生日，行储福科当改作恪坚为善之心，仰俟降康之泽。祸沉九地，福遍十方。臣等稽首礼谢无上至真三宝。
　　迁拔忏悔
　　此忏悔之意，止为见存忏罪，将以清心静念，昭事上真，非是为亡人忏悔，往往误认旨意，引亡人姓名，不知人理大不相干。
　　臣闻探真精於象外，道本冲虚；发洪愿於寰中，理归清净。非涤除於外虑，不见以将上灵；非忏洗於尘缘，不可以奉斋直。臣今忏悔奉道某等，自从旷劫，逮及今生，身口意之所为，天地人之六见。有身斯有大患，久积罪愆；诸业生於诸根，未祛恶障。染声色，放荡心形，血气盛而争斗之患生，嗜欲盈而性命之情病，每背真而就伪，难解心而释神。当斋事之启行，恐层霄之有隔。欲以太玄之水，洗诸恶根；欲求六度之舟，达于道岸。植无漏果，塞众邪门。洗除其五菔、六尘，断灭乎十缠、九结。一心已悟，万罪皆空。誓从今日至来生，永不将身缠业网。伏愿清都委鉴，紫极回光，察素悃之克勤，霈洪恩而允洽。阴愆阳过，悮犯故为，或上世流注之殃，或六亲连逮之役，上世六亲，或宿世所造，或仇家所诬，毒风恶气之侵凌，魔鬼凶人之伤害，并愿道风扫荡，流诸洗除，俾澄练於气形，庶对扬於坛枪，拔九祖之魂於既往，证上仙之果於将来。九天不夜之长春，愿陟洞阳之境；三业无根而自落，长辞万鬼之群。福遍满於十方，祸永沉於九夜。臣等稽首礼谢无上至真三宝。
　　外坛开方
　　开方文非一，本无出於巢先生所修为善。其他，或纪五行之德，或叙鬼神之由，皆切当，无如止行此文。
　　九龙衔诏，迁升积夜之魂；六鬼交锋，遏绝更生之路。太上昭垂於明训，神公为扫於不祥。敬奉典彝，恭伸关告。欲冀明灵之感格，先凭梵呗音败之称扬。仰仗众慈，同声相应。
　　皈命东方主、玉宝皇上天尊，皈命南方主、玄真万福天尊，皈命西方主、太妙至极天尊，皈命北方主、玄上玉宸天尊，皈命中央主、太乙救苦天尊，不可思议功德。
　　以今焚香，虔诚告召地界主者，五方开路大神。伏望神慈降格，香坛证明，虔祷入意。窃以阴阳不测者，神之妙；变化无方者，道之真。惟太上以阴阳不测之神，尽变化无方之道。六通四辟，其用长存，倏往忽来，洞然无碍。降神而赴感，体道以应人。受度者无间於存亡，皈真者岂分於远近。当使千载之久，可顷刻而来；万里之遥，如咫尺而至。临诣醮席，参听法音，朝上帝以登真，听空歌而悟道。傥或所追灵识，不即赴坛，一切地司，妄生邀截，致幽魂之阻滞，隔生路之开通，天宪甚严，真科不贷。今者斋官某家，大启殊常之斋范，遍延三界之高真，星灯烂接於玉绳，香霭上通於金阙。闻诸天一声之隐韵，百生之业障俱空；听司马九过之洞章，三万之形神皆备。前亡后化，时刻升迁，尚虑三世幽魂，九泉滞魄，未经荐拔，极用悲酸。乃请长生救苦之符，敬让克勤之戒，将欲宣之於黄箓坛内，授之於太上御前。先当告戒神祇，开辟五路使者，如不击之舟，去来无碍。若出笼之鹤，腾翥自由。咨尔众灵，廓开道路，所有文牒，谨当宣告。宣讫，上来文牒，遍谕柔祇。若无牒，即从道路下，云上来启告，遍谕柔祇。宜尔神司，速依道训。当界土地、里社城隍、守疆护界、一切正神，请辟道路，接引亡人。有关者速开，有津者速度。勿壅勿遏，勿稽勿停。有阴讼者，勿得拘留。有冤对者，勿得缠缚。东来而青骑将军扶拥，西来而兑卦大神护持，南来而朱雀之地疏通，北来而玄武之方开豁。无远无近，无亲无疏。依女青之诏书，阅先灵之名姓。沿路关报，逐界申闻，拨发前来，斯须无滞。即使亡过某等，如晨风之趋林，如夜蛾之赴火，如水之东注，如马之出奔，径赴道场，领沾功德。若有六天故气，孽鬼妖神，妄肆猖狂，敢生邀阻，请戮路左，以明天诛。道法甚严，天威难犯，度人功大，风火不停，道路山川，急急传命，载伸偈颂，感格神灵。举不可思议功德。大圣玄元教主：
　　元始有命，上开八门、死魂受炼，无量度人。天关一转，飞天法轮。咨尔东方，震上诸神。咨尔南方，离上诸神。咨尔西方，兑上诸神。咨尔北方，坎上诸神。东北艮方，号曰鬼门。东南巽方，地户所存。西南坤方，号曰人门。西北乾方，天门所经。地界主者，八方之灵。请辟道路，接引亡人。使诣灵坛，听法闻经。领沾功德，保命生根。敢有拒逆，逼合鬼群。翦形截首，风火无停。
　　今法众等，合道场人，稽首皈依，至心奉请东方青帝、南方赤帝、西方白帝、北方黑帝、中央黄帝、开路将军，鉴察弟子丹诚，开辟五方道路。
　　偈日：
　　上来仪范戒柔祇，想尔八方尽遍知。
　　应有关津蒙济度，更无道路敢稽迟。
　　亡魂已出寒庭狱，丹霍行升火炼池。
　　空洞谣歌齐赞咏，敢凭道力拯灵仪。
　　黄箓大斋第一度：召请祀典神祇
　　泬寥戒夜，沆瀣澄空，伫神听之格思，控忱诚而惕若。入意以今恭率法众，第一度召请古先帝王、道德众圣、忠贞勋烈、历朝文武重臣，凡该祀典诸庙福德灵享，伏愿暂迂飙驭，降赴道场，领录斋功，证明修奉。
　　伏以大道弘化，真一播灵，三清为众圣之先，弥罗冠万天之首。旁分九气，复品四人，踰劫历之先，出阴阳之表，三界为超凡之始，八梵为元阳之初。上辟清圆，下凝方浊。玄黄交感，太素流形。对越在天，准尊元首。於是冬居营室，夏处层巢，饮血茹毛，结绳识事。迨及燧人钻火，伏牺画爻，炎帝肇基，有熊御世，帝誉顺天而行义，高阳任地以依神，夏后祖于唐虞，殷命法乎三圣，文武为继代之主，汉唐宗拨乱之君，莫不龙虎勃兴，风云际会。又况世分治乱，臣有忠良，莫非理国以辑民，皆务积功而累行。故在天为星象，在地为神明，德被群生，泽流万世，膺上帝之休命，授列职之仙班。故《混元图翼》所载云：伏牺为太一真君，神农为南极真君，轩辕为中黄太帝，少昊为太虚真君，帝誉为太玄真君，颛顼为北宫真君，帝尧为太微真君，帝舜为太极真君，夏禹为紫庭真君，殷汤为北玄真君，武丁为紫微真君，阳甲为苍元真君，文王为太虚真君，武王为太平真君，康王为太华真君，穆王为九元真君，汉高皇为北帝宾友，文帝为通玄真君，景帝为太一真君，宣帝为紫华仙伯，武帝为玄成真人。凡诸神圣睿哲之君，皆证清高崇峻之位，曳裾八极，腾景九天。经若不传，世莫能显。复有忠臣贤佐、良辅元勋，位列仙阶，名垂信史，或享世间庙食之盛，或主岳渎鬼神之权。故风后为太华真人，力牧为玄山真人，太山稽为洞庭真人，苍颉为九华真人，容成为应化真人，大挠为玄光真人，奚仲为太成真人，传说为左言上相，叔齐为金阙仆射，伯夷为太微侍郎，周公为紫微都护，太公为紫府道统，越范相为金天真人，汉留侯为太玄童子，东方曼倩为岁星真人，杨子云为河源丞，孔安国为太玄监。又《真灵位业图》所载，召公、季子，皆为南明北明之公；齐恒、晋文，并领司命都禁之职。元规、幼舆，为左司禁；元直、深源，为侍帝晨。陶士衡为河西侯，温太真为监海伯。凡诸贤哲，皆有典司，计年限以进升，视功勤而超证。故北帝则三千年而一易，岳渎则六百载而始迁，武解为地下鬼王，文解为地下主者。至忠至孝，至贞至廉，初为鬼官，转升洞府。类皆百四十年而进补，入宴东华；阶分二十七品以历升，方逃大劫。惟上天黜陟之甚閟，非下界耳目之可窥。谅累积於巍功，方渐登於仙位。况兹庸蜀井络之地，实依曾昌建福之休。金马碧鸡之神，昭垂汉策；铜关玉垒之庙，大庇坤维。群望分司，柔示列止。自蜀郡以类而推广，遍率土皆有於纲维。山川九州，玉帛万国，鬼神司之。幽隐庙貌，遍於迩遐，功忧在民，靡神不举。今有奉道某家，遵九坛之典训，奉三箓之彝仪，上极郁罗之天，中该乾坤之界，下际洞渊之府，幽覃朔都之乡。一念感通，百灵交会。凡天地水陆，遍祈而致祷；宜山川鬼神，咸集於无方。伏愿大恢得一之灵，悉自无方而至，为奉碧简招真之命，并簉金阙朝真之班，对扬天休，保安国祚。封掌生死。仍开方便之门；把握阴阳，尽跻皇极之世。伏愿暂驻风云之驭，俯歆苹藻之羞，阴佑斋功，克谐愿望，再伸偈颂，感格威灵。
　　帝王稽古代天工，异教同风建大中。
　　元首股肱无二用，鬼神贤圣信兼隆。
　　人间祀典思遗列，天上仙班答骏功。
　　香火载严遵溥告，愿驱云驭格精衷。
　　第二度：召请亡魂
　　游魂为变，大夜不晨。必倾九色之金光，用掣重阴之铁锁。大方无碍，万法昭融。
　　举天尊
　　有物混成，皇生天地。圆清方浊，厥中生人。是名三才，各具道性。天长地久，无古无今，推荡阴阳，裁割昏晓。一气不息，万形以生，卓然有神，是为造化。人居其内，上配两仪，贵贱虽殊，贤愚有问。其所禀受，同此一初，负阴抱阳，圆首方趾。始从婴孺，精守神全，天真不亏，混沌未凿，不慕富贵，不羞贱贫，虽含识知，纯粹精白，名真实性，无邪伪心，得生为人，所贵在此。洎及长大，身与世交，渐丧天真，熏煎人欲，赤子之性，日削月悛，林林而生，滔滔皆是，惟务逐物，不知爱缘。岂识此身，上配天地，始从胎育，降气九天，十月既圆，万神备守。一形既诞，七窍开明，头布九宫，九真所莅，中分五藏，各有一神。三魂处肝，欲人为善。七魄居肺，欲人为非。二十四真，分列三部，紫户玉阁，绛宫丹田，中有真人，号曰赤子，天地神气，三万六千，关节机微，皆归掌握。人之一身，岂不至贵。尤所贵者，唯吾一真，是厥初生，纯粹精白，人能处世，各知自存。周身中神，欣喜踊跃。顶戴之星，光明照耀。其或精炼，可致神仙。真正慈仁，亦能久视。如其反此，莫匪恶缘。神气日衮，星光日暗。一真之性，至死不知。上辜大道，混成之缘，下负两仪，受中之道。冥冥长往，与鬼为徒。万神悲哀，各去其体。或沦幽夜，或属鬼官。欲求超生，渺无涯涘。惟我太上，历劫宣慈，於生死流，辟津梁路。神旛启道，黄诏招魂，香水荡瑕，法桥拯溺，灵符起死，妙戒归真，云篆迁神，法灯破暗，昭垂道妙，还复性真。使诸众生，从死灭后，於诸苦趣，发回向心，认处天真，忏悔恶业，乘六通惠，出万鬼群，得睹天尊，说无上道，炼形火府，度品南宫。各随本人，根品深浅，其如顿悟，便超人天。以渐进修，复生正性。如上所说，具载真经。危哉一心，生死轮转，使我太上，弘誓不忘。愿诸众生，皆得悟道。今有某家，熏修妙供，启迪生方，谨即长途，以伸告召。当愿亡者，各识天真，以本性灵，合诸魂气。大声疾呼，名姓不迷。广进康衢，山川不隔。一念千里，弹指三生。即到道前，了无壅滞。再伸仙偈，招引亡魂。
　　道通天地独人伦，一聚天真万宝身。
　　逐物便沦生死海，观身谁作圣贤人。
　　精金百炼犹诸性，流火重烧复本真。
　　举起神旛祛壅滞，尽招魂爽出迷津。
　　第三度
　　沉阴戒夜，鬼正可呼。滞爽迷方，道常善救。入意
　　举圣号
　　爰有太极，两仪肇分。轻清为天，三辰棋布。重浊为地，万物丛生。六合之间，有中有外。一气之运，有正有邪。中有冲和，烈为人品。间气之积，笃生圣贤。林林而居，混为凡庶。乖戾所聚，是为鬼魔。驳杂之余，下为禽兽。世界肇造，群品自分。草昧倥侗，不安性命，从上古圣，制作是兴。贵贱尊卑，华戎人兽，各得其t 所，无使颠脐。昆仑所临，下为中国，圣贤传道，允执厥中，仁义定名，忠孝同出，以信以悌，以礼以刑，设为多方，防其一念。一念适正，不踰其闲，为天为人，为神为圣。其如乖戾，鸷暴凶复，甘入魔群，与诸天斗。人道之内，缺犯纲常，一失人身，随诸地狱，铁城火绕，铜柱膏然，种种负偿，冤冤报对，魍魉问影，髑髅称孤，溟漠无依，吁嗟长叹。贪瞋痴业，无所解知，饿鬼旁生，随业受报，诸趣升堕，悉本於人。危哉寸心，力敌造化。一悟充积，先天弗违。一迷不回，诸圣莫救。方寸之内，六趣轮回。三界之中，历劫往返。业火炽盛，焚烧大千。逝水渺弥，飘沦八极。到此境界，奔迸仓皇，呼叫悲号，孰为救度。惟我大慈悲父元始天尊，放大光明，普照无外。於业力海，稳驾慈航。於虐焰城，沛为法雨。玉颜恻隐，金手提携。以大神通，启其真性。一弹指顷，尽出苦轮。一闭目间，各识宿命。众生未度，悲愿长存。尽诸未来，普令解脱。今者某家，仰依洪誓，大阐良因，亲亲仁仁，咸皆荐拔。自色欲界，及洞渊泉。自中华区，遍无量国。天人鬼狱，异趣殊伦，转大乘辕，与之俱载。伏愿各乘法力，俱到道前，瞻对天尊，平等受度。一声空洞，洗清投芥之诚；万类含生，尽入悬珠之窍。再伸偈颂，以摄游魂。
　　上从昙誓下渊泉，六合旁通遍大千。
　　达者自居形器外，迷徒宁免死生缠。
　　业轮尽逐攀缘转，仙品谁知体悟迁。
　　空际宝珠通窍道，冥心元始乞哀怜。
　　沐浴度魂仪
　　伏以黄泉溟漠，凝浊滞染於神魂；黑壤幽阴，积秽沉埋於灵爽。昏昏长夜，难遂超升。是以太上慈怜，元皇悲愍，垂洗涤尘劳之法，宣沐浴炼度
　　之仪，即使业网断除，罪根蠲释，今则严陈宝室，洁备兰汤，设五香澡盥之仪，按三箓拯拔之格，奉请亡过某等，赴室沐浴，荡浊流清，事毕严庄，归位听法。
　　伏以泉路幽深，寒庭积秽，使神魂而冥昧，至灵爽以昏蒙。非凭资荐之功，莫遂超升之望。请法众等，奉为亡灵，上资往生仙界。念沐浴荡秽咒：
　　天澄气清，五色高明。日月吐辉，濯练身形。神津内涣，香汤气精。光景洞跃，焕映上清。气不受秽，五府纳灵。罪灭三涂，祸消九冥。恶根断绝，福庆自生。今日大愿，一切告盟。身受开度，升入帝庭。
　　伏以神飞仙境，须凭炼度之功；魄离幽阴，可证升真之果。断除尘秽，速得往生。集和气於身田，解宿冤於业网。请法众等，奉为亡灵，上资往生仙界。念沐浴炼真咒：
　　太上高真，九灵之精。使魂飞仙，上登紫庭。沐浴华池，身神澄清。精通太虚，万气自生。
　　伏以黄箓垂科，紫清设教，济生度死，咸入法门。开流火之神庭，炼阴除秽；激清华之法水，洗涤尘劳。可登清净之乡，得见虚无之圣。请法众等，奉为亡灵，上资往生仙界。诵丹阳炼度亡魂咒：
　　龙汉荡荡，无形无名。渺渺亿劫，皇道开明。神清朗曜，九魂吐精。玉虚澄辉，太霞高明。元始开化，诸天齐临。三元道养，二象摄生。未度者度未成者成。已死即化，已枯即荣。蠢动蜎息，一切冥灵。怀胎含孕，咸得受生。今日大吉，皆得光明。五帝鉴映，普告万灵。天地神祇，及诸河源。五岳四渎，及诸名山。洞元洞虚，洞空洞仙。无极大圣，至真尊神。无穷无极普鉴度生。地根断绝，元都记名。众真普应，一切咸听。
　　伏以泉扃滞爽，因法力以超升；苦海冥魂，听仙音而解脱。速离浊浪，径上清都，讫化人中，常居福寿。请法众等，奉为亡灵，上资往生仙界。念沐浴东井咒：
　　天河灌东井，石镜水母精。圆光拂灵曜，玄晖莹高明。元始扶重夜，天人逐月生。沐浴兰池上，龙负长庚瓶。金童洒香水，玉女流五星。冠带濯玉津，练度五仙形。体芳万神降，乘景登高明。
　　伏以慈心救物，经法度人，开度群生，咸令皈向。灌濯先资於清净，魂灵始获於逍遥。请法众等，奉为亡灵，上资往生仙界。念清水度魂咒：
　　巍巍道德尊，功德已周圆。降身来接引，师保自相携。慈悲妙法水，以用洗愚迷。永度三清岸，长辞五浊泥。
　　伏以激浊扬清，已周於品格；升真度厄，用济於幽明。今则沐浴既终，氛秽已荡，神识清净，苦恼蠲除。奉请亡人，俨新冠带，来诣道前，恭礼慈尊，听受符戒。请法众等，奉为亡灵，上资往生仙界。念着衣冠带咒：
　　五浊已清，八景已明。今日受炼，罪灭福生。长与五帝，齐参上灵。形神俱妙，上生南庭。
　　今则沐浴既毕，严洁己成，霓衣楚楚以飘香，云趾徐徐而离室。谨对三清之御座，宣聆九钥之，真科，传戒受符，超凡入圣，庶克成於妙果，期速证於仙乡。神魂如存，俯从迎请。
　　咒施甘露法食仪
　　法师就坐，立诵元始天尊启请咒毕，然后坐行咒食事。
　　元尊出教，高为万道之宗；历劫度人，流演重玄之义。欲广津梁之路，必先启告之仪。冀洪造之鉴观，作幽魂之依怙。天光所烛，甘露有灵。各坚诚感之诚，上格虚无之圣。诵玉清慧命启请咒曰：
　　稽首冥慧虚无尊，稽首皈命重玄主。
　　裁成天地无德称，悉为众生作恃怙。
　　慈悲五道转轮魂，哀救三涂地狱苦。
　　皈命金阙天中尊，皈命六度慈悲父。
　　皈命玉清无上尊，已离生死长绵绵。
　　出有入虚无所待，能令枯朽变成仙。
　　千劫万劫难一遇，为众广说业因缘。
　　回骸起死永长存，使其形神无变迁。
　　聚则为生，四体固资於饮啄；散则为气，一灵岂假於盘飧。知死之说，
　　则形充空虚；达生之情，则气吞万象。苟性灵之不悟，则业识以相迷，魂气何所不之，自为封滞形骸，与物俱化，尤觉萦缠，想念一兴，殃考俱至。负罪障，则业风披拂，备历辛酸；思饮食，则饥火燎焚，无由饱满。似兹颠倒，难得超升。是以太上慈怜，元尊悲愍，托香羞而见道妙，咒法水而作清凉。洒开冥路之重昏，沾溉众生之内热。功德至重，利益无边。今有醮官某家，奉为亡过某等，奄弃尘寰，恐沉幽夜。精展追思之念，恭修荐拔之坛。洁人世之蕙肴，仗天尊之法施。尔等各宜刳音枯心之实，味道之腴，音余饮神仙沆瀣之津，食太极冲和之气。乐南面之说者，从然以天地为春秋；复上首而生者，卓尔以死生为夜旦。一言契悟，万劫逍遥，更凭甘露之章，启发自明之性。
　　诵开业道通真咒
　　功德金色光，微微开幽关。华池流真香，莲盖随云浮。千灵重元和，长居十二楼。急宣灵宝旨，自在天堂游。灵泉合抱於五行，利万物而故几於道；法水流通於百谷，受众垢而无所不容。禀天一而为尊，生上善而为德，因地而为曲直，随器而为方圆。以理推其源也，穷愈远而极愈深；以道彰其用也，澄不清而挠不浊。外以洗荡其六根十恶，不经於热恼焦劳；外以灌注其九窍百骸，可至於金浆玉液。天尊设教，用济幽牢，凭此赞扬，广伸供养。
　　奉为亡者，诵开咽喉普润法食咒：
　　悲夫长夜苦，热恼三途中。猛火入咽喉，长生饥渴念。一洒甘露浆，如热得清凉。神魂生大罗，润及於一切。
　　香
　　香飘无价，焚之而七返氤氲；道贯自然，祝之而九光馥郁。故道由心学，而心假香传。作如是用，则非火非烟；作如是观，则非黍非稷。厥中不昧，其香远闻。上达於三境十天，下彻於九幽五道。明其奥理，用荐亡魂，爇向炉中，广伸供养。
　　奉献诸天无价名香
　　返魂名香，返风名香，逆风名香，七色名香，天宝名香，香气氤氲，周遍十方，广伸供养。
　　花
　　玉京山上，自然生七宝之林；大有庭中，弥覆有八骞之树。森罗焕丽，秀郁青葱。食骞树之叶，乃为玉仙，一身若瑠璃而洞彻；餐宝林之花，而变金骨，五藏如宝鉴以圆明。惟天真无染无着，一片岂有沾衣；故人世不种不生，五叶何得结实？金花玉蕊，华池黄芽，妙无出於凡躯，炼必成於仙骨，三花聚顶，九气结形，凭此赞扬，广伸供养。
　　奉献诸天异境奇花
　　九灵太妙真花，五灵小妙奇花，碧蕊黄金艳花，黄蕊紫金耀花，阆苑青琼瑶花，琼林流光宝花，花光灿烂，照映十方，广伸供养。
　　水
　　混沌未分，元是一壶灵液；神奇已具，散为九酝清糟。几人识得圣贤，济世须知厚薄。若能味乎味，始见醇乎醇。傥饮三杯，必通大道。谨将奉献，愿嗽芬馨，聚为满腹之阳春，散布漫天之甘露，贯三才於不言不笑，混万物於一醉一醒，援琴而鼓白雪黄鹅，举盏而邀清风明月，乐壶中之天地，游物外之烟霞，慕道洪崖公，寻真白云子，神仙妙药，大圣灵丹，捧此灵浆，普伸供养。
　　奉献诸天七种宝浆
　　日精宝浆，月华宝浆，星光宝浆，甘露宝浆，金液宝浆，灵光宝浆，玉匮宝浆，饮之无尽，周流十方，广伸供养。
　　果
　　果因花结，当资种植之功；心静道生，必假栽培之力。故有蟠桃紫，火枣交棃，近取於身，远取於物。傥心田之莹洁，则果实繁荣；或荆棘之丛生，则根苗枯槁。色如橘而甜如蜜，成有岁而熟有时，有三千载而结成，有顷刻间而顿熟，咀嚼而精神爽快，玩味而性识清通。若结果而收因，当去华而务实。宜於此际，方寸了然。凭此赞扬，广伸供养。
　　奉献诸天琼林珍果
　　空洞灵瓜，万岁仙桃，金紫交黎，元光素，赤灵火枣，飞丹紫榴，香气布浓，食之无尽，周流十方，广伸供养。
　　饭
　　天人之粮，淡泊无味，事载黄庭；黍米之珠，登引无余，功标灵宝。故兹上圣，唯咽味於冲和；观彼下凡，恣膏梁於厌妖。惟天厨之香饭四种，民民中种来；且世间之稻梁百鞭，粒粒从苦得。享福不耕而食者，宜思本始；知足有余而得者，切莫轻抛。今法会之祟修，作蕙肴之珍供。故将香馔，广度死魂。凭此赞扬，广伸供养。
　　奉献诸天四种香饭
　　丰山香饭，龙山香饭，青精香饭，太和香饭，香气布浓，食之无尽，周流十方，普伸供养。
　　心花智果，金饭玉浆，灵宝慧香，苾芬法味，皆托物而显道，宜即色以明心。各推广博之诚，转作无穷之施。愿大地悉臻於饱满，无一物不被於熏陶。更藉宜扬，以全启迪。重闻反慧照於太无，圆通众妙；炼真光於法体，咽味冲和。能取足於诸身，初不资於外物。咒食之后，冀汝亡灵，挹内景之灵芒，定中央之正位，饮灵树琼瑰之泽，食黄华璧玉之柔，道契杳冥，神凝辽廓，宅元房而偃息，助真化以周流。
　　奉为亡者，上资往生天界。诵玉清大慈天尊甘露法食咒曰：
　　回首仰圆罗，合景挹灵芒。拘魂制七魄，思脐定中央。行住履虚无，寝息宴元房。饥餐黄璧华，渴饮琼根浆。神旌命天魔，合体炼真光。复照观太无，长在空中游。圆通泯波际，真化靡终期。杳冥无终始，行者当明知。寂寥忘理教，应运蒇宏规。鉴道不自昭，要当先所施。会归无二处，随心自合离。
　　方杂乎芒芴之间，通变未乘於一气。欲反其知识之本，造形必自於三光。宜啸咏於清谣，以发挥於生路。咒食之后，冀汝亡灵，负阴抱阳，禀日月高奔之气，陶魂铸魄，储坎离交构之精。三宫满盈，十相具足，早超通达之国，长游智慧之门。
　　奉为亡者，上资往生天界。诵三光泽婴甘露法食咒曰：
　　浩晶生元气，氤氲太空中。两曜共明彻，五纬交相同。三光焕已明，宝气盈三宫。帝乡会九老，咽服百体丰。金华照光景，身与日月同。念道上圣前，万劫寿无终。
　　天生蒸民，积三万六千之神气；世丧大道，隳一百八十之灵关。自蠹损於真根，莫敷荣於玉树。神不自许，魄与鬼游。欲反生源，必资梵唱。咒食之后，冀汝亡灵，得众化之元精，复五神之真宅，白元右卫，公子左扶，顶飞翠盖之浮，足有金莲之拥，香云覆体，甘露洒心，湛恍惚之元灵，养希夷之正气。
　　奉为亡者，上资往生天界。诵玉清大悲云宫阴生梵唱生魂浴魄咒曰：
　　云根无垠，众化之精。中凝七魄，内结三魂。二十四真，出入无门。杳冥之精，恍惚元灵。随劫存亡，逐气而生。内凝混朴，外养七经。五神植华，
　　三台敷荣。紫阙素童，反魂归婴。腾云而仙，骋雾浮空。中有玉京，号曰神公。左挟无英，右卫白元。玄兽遏后，丹禽拥前。上浮翠盖，下拥金莲。香云凝空，甘露无穷。用之不尽，寻之不终。
　　九幽黑暗，六贼之所狴牢；一念虚明，大方初无畛域。欲优游於正处，宜咀嚼於太和。更仗宝章，以严法味。咒食之后，冀汝亡灵，挹甘露之零蒙，永清心垢；随玉音之歌啸，坐致神游。肴酒未清，八极周遍。
　　奉为亡者，上资往生天界。诵九幽超生甘露法食咒曰：
　　冷冷甘露滋，法味难思议。骞林流七珍，永除饥渴想。受此法施食，生天登紫房。余润发清凉，遍及於一切。
　　地狱幽沉，举有铁围之固；天堂辽廓，眇无阶级之升。凭万道之金光，破九阴之泉路。咒食之后，冀汝亡灵，泰定发乎天光，吉祥生於虚室。玉楼十二，通嗽咽於华池；泥丸九真，默朝参於上帝。此即升天之径路，长舒破狱之祥光，致极高明，得大自在。
　　奉为亡者，上资往生天界，诵破地狱升天咒曰：茫茫酆都中，重重金刚山。灵宝无量光，洞照炎池烦。七祖诸幽魂，身随香云舆。定惠青莲花，上生身永安。
　　三光流精，凝结为洞真之体；一念不善，漂沦於众恶之途。永下出於渊泉，必仰资於神咒。咒食之后，冀汝亡灵，反一气之氤氲，凝九华之焕烂。混沌无窍，函乾坤造化之先；昆仑为家，出蕾买雨冥蒙之上。
　　奉为亡者，上资往生天界。诵三光流精甘露法食咒曰：
　　妙道分一气，气中分阴阳。凝化日月精，灿然流三光。九华含九道，八色怡八方。焕烂洞真体，流精归太茫。下生渊泉宫，上列无何乡。纵体复飞迹，忽然都相忘。七宝凝精洁，混沌杂华芳。咽服九气云，此乐殊未央。
　　向来宣演灵章宝愒，并是元尊神咒、诸圣真诠、九丹妙诀、甘露法言，妙理难思，殊因莫测，总用资荐。亡过某等，享淡泊之正味，众美皆从；得恍惚之元精，长生不死。仍推余庆，垂芘见存，上穷圆盖，下雨方舆，俱沐良缘，齐登道岸。
　　施食
　　一切福田，施食为先。当来净土，衣食自然。是故供养，普献诸天。
　　法食
　　香厨妙供，上献天尊，中奉真圣，下及万类含生，普同供养。
　　亡人食
　　所余斋昨，回施冥路。食者充饥，免诸困苦。大道慈悲，引归仙路。
　　道门通教必用集卷之五竟
　　道门通教必用集卷之六
　　鹤林道士吕太古集
　　读导篇
　　广成先生《赞导仪序》云：经科所称，斋官之内，谓行斋道官也，今误为斋主。以道德尊高者为法师，即高功也明练法度为都讲，赞唱导引，法则轨仪，皆其职也。欲令群官整肃，仪轨森然，须先呜鼓击磬。齐众而后，陛坛赞唱。或都讲年德稍高，不欲一一劳止，即於众官之内，补一人执磬唱礼。盖事出一时，元非古制。今知磬是也，已着为定式久矣。盖古仪尚简，今法事烦多故也。高功法师，职在敷奏，进止俯仰，居众之先。或昏耄不任，自可求退，不可委之他人，翻类冗职。监斋秉执科宪，弹纠愆达。若有亏犯，预须以罚简告之。受罚之人，亦须甘心伏罪，不得使禅纠之际，彼此谊然取笑，众人贻咎。玄圣侍经，则检校坛场，主张法席。经科几按，供养所须，施利敷张，皆须整治。况旧法於斋堂之内，即今之坛场也。置两高坐，三时讲赞。自法师以下明经者，请升法座。至诵经之时，众官既坐，一人行净，侍香行香，侍经行经。诵经既毕，收经安置，安於斋堂之中，严持供养，不得虚参职任，使几案纵横，坛场污杂，并外人凌冒，轻触神真。侍香所职，具在简词，近者因循，多不供职。侍灯唯在勤励，兴废合仪，彻曙续明，斯为称职。近有不经之士，不使侍经整饰坛筵，别置直坛之号。今之直坛，昔之侍经是也。六职之外，颇有冗员。盖由蜀中於古仪之外，又有外坛法事，非众职兼为。事有怀旷，遂令三侍兼宣词忏，分行外坛，致使侍经、侍香、侍灯本职者，而不问事。虽分委职事，亦须法事之服。当与检按，庶合仪轨尤佳。又按金箓古仪，及黄箓旧法，宿启之夜，及言功之时，皆先作自然朝，即礼十方，忏悔三礼是也。然后行事。故启斋仪轨，止是戌时，迎官列位於玄师前，一人读职状讫，即投词于正坛，上十方香，升内遗，上香，礼师，发炉，下俯伏，依然朝。次读斋词，大谢后宣戒。都讲署职之官，受职宣科禁，发愿，复炉，出户至玄师前补向。所以云：须明旦晨晓，依法行道。此法自张天师、陆简寂、寇天师、张清都，相传至今，颇历年代，皆以斋法出於自然朝，示不忘本也。近有庸流，不达古贤之情，先於玄师前，补署六职，宣科授简，然后升坛，仍云简寂先生斋法谬误。饰非谤说，词理纷然，寡识无知，一至於此。尚有其党，相仿行之，不唯获乱法之愆，实亦受谤贤之罪。达教君子，宜共斥之。东瀛子杜光庭书。
　　历观古仪，并无祝香、庭参，并发奏。杨公杰学士重修金箓仪节次，有祝香一节，乃是官道场之制班定。上香拜讫，令表白道士一员，具斋意，祝香讫，然后退就玄师前补职。今醮事祝香，则高功为之。古仪非无参神，即宿启是也。所以广成先生反覆论之。是以补职说戒，居宣词之后，乃是先关告上真，启白修斋之意，初非降圣酌献之时。自悟微子着《刊误论》，徇一己之见，乃云：岂有彻祭之后，方且补职说戒。杨公杰承悟微之失，遂迁补职说戒於启事之先，大失历世宗师本旨。今有参神，又有宿启，又有启坛之初，坛外关告，殆似屋下盖屋，屋上张盖者也。行之既久，难以改更。但直免坛下宿启，及三日清旦关告，亦稍通也。谨取广成先生，及杨公学士，及孙公教师所定节次，参详古仪，编成赞道，仿古便今，以助道化云。
　　道门通教必用集卷之六竟
　　道门通教必用集卷之七
　　鹤林道士吕太古集
　　威仪篇
　　勑坛仪
　　并取杜天师、杨次公、张无尽三本契勘。
　　凡坛场正北，则都讲桉，便当地户，谓坛外也。张万福天师序事仪内载坛图，以都讲桉为威仪桉，谓一坛威仪，皆自都讲赞导也。则勑坛，当是都讲为之尔。杨杰次公乃云：选有威仪道士一员勑坛。是不知都讲为威仪也。又云：置剑水於地户。不知都讲所立，即地户也。若坛不正北，则宜迁之。
　　白事存想。
　　杜天师云：威仪法师，玄冠绛褐，立於地户，上启事具所受经箓治职。臣某伏闻运阴阳者，莫过於百灵；济家国、幽明者，岂逾於大道。故碧落有灾祥之变，可以消禳；黄箓有拯拔之科，许令修奉。臣等窃慕真化，叨称治官，所历山川，敢忘报效。今奏为某宫於某处修建某斋，若干日夜，行道转经，依科关奏。臣等澡炼形气，疏渝精神，克期奉行，敢不上达。伏惟太上布惟新之令，开覆育之恩，勑下真官，分司降鉴，使烟云暂息於三景，风雨无施於四溟，忏谢必闻，启传无间。臣等不任望恩之至，精思念真，伏待报应。
　　杨公本云：白事前，先存三师在西，次存唐葛周三真君在前。唐君朱阳，情通天冠，绛章单衣，执龙头宝剑，左手持符。葛君衣服，同执玉戟。周君冠服，同执玉阳之节。
　　次存真官朱衣，乘九凤乘斗，而下临坛所收秽。
　　次存七星覆己头上柄指前，勿令遮己目。然后白事，不若白事下存想，并存四灵在左右前后，日月五星在头。此出杜仪
　　存想毕，以简授侍者。
　　次握固垂手，召四灵。握固，以大指掐中指中节，四指齐收于手心。
　　东方青龙，角亢之精。吐云郁气，喊雷发声。飞翔八极，周游四溟，来立吾左。
　　西方白虎，上应觜参。英英素质，肃肃清音。威慑禽兽，啸动山林，来立吾右。
　　南方朱雀，众禽之长。丹穴化生，碧霄流响。奇彩五色，神仪六象，来导吾前。
　　北方玄武，太阴化生。虚危表质，龟蛇合形。盘游九地，统摄万灵，来从吾后。
　　次两手捧心，足履丁字。
　　吾召四灵，四灵既集，即当游带，日挟月行。九州十六神将为吾使，太一星君部下，有十六神将，主知天下灾福。或有未尝知闻，遂改为六十神将。天地水官同其休。天地水字，作丁冈三才步，就剑水，出杨仪。旧仪，皆云天官、地官、水官，杨本为善。
　　次右手执剑。
　　五行所运，火木水土金。吾佩刚剑，禁勑鬼神。二十八宿，随吾指陈。北斗七星，挟辅灵真。周流万方，百福同臻。
　　次左手执水□。
　　江河淮海非神水，谓咒水为神水，江河淮海皆凡水。有或改为凡水字，乃所见之误。五龙吐出清天地。大帝服之千万年，今日吾将净妖气。
　　次剑水相向咒曰：
　　谨请东方青龙，衔符带剑，降真气入吾水中。南方赤龙，街符带剑，降真气入吾水中。西方白龙，衔符带剑，降真气入吾水中。北方黑龙，衔符带剑，降真气入吾水中。中央黄龙，街符带剑，降真气入吾水中。吾水，非常之水，五龙五星真气之水。吾剑，非凡之剑，九炼坚刚，七星挟旁，踏蹑北斗，跨踞魁罡，太一作水，杠张皆是作字，杨本是在字，作字为善。周流万方，三本皆无以水噀天，以水洒地之句。清无过水，浊无过秽，以清荡浊，以水治秽。亦无速去万里，不得停止字。急急如律令勑摄。向破噀水，杨本如此，谓斗柄直时，所指为破。然坛场坐向或有不便，心存之可也。
　　次至西南方，诵净天地咒。
　　洞中玄虚，晃曜太元。八方威神，使我自然。灵宝符命，普告九天。乾罗答那，洞罡太玄，斩妖缚邪，杀鬼万千。中山神咒，元始玉文，我诵一遍，却鬼延年。按行五岳，八海知闻，魔王东首，侍卫我真。凶秽消荡，道气长存。急急如律令。
　　次至西北方，诵安土地咒。
　　元始安镇，溥告万灵。岳渎真官，土地祇灵，左社右稷，不得妄惊。回向正道，内外澄清，各安方位，备守帝庭。太上有命，搜捕邪精。护法神王，保卫道场。皈依大道，永亨利贞。急急如律令。
　　次至东北方，诵净坛咒。
　　吾是洞中太一真，头戴天罡步四灵。守把龙力巽上立，迤逦旋行直至坤。地户艮宫须结界，不得分外停妖氛。禹步魁罡正乾亥，直至天门谒帝君。急急如律令。
　　次至东南，存天蓬元帅在上，诵咒。本号北帝五灵元老咒，出正一考召斩邪引。
　　天蓬天蓬，九玄杀童。五丁都司，高刁北公，七政八灵，太上皓凶。长颅巨兽，手把帝钟。素枭三辰，严驾夔龙。威剑神王，斩邪灭踪。紫气乘天，丹霞赫冲。吞魔食鬼，横身饮风。苍舌绿齿，四目老公，天丁力士，威南御凶。天驺激厉，威北衔锋。三十万兵，卫我九重。辟尸千里，祛却不祥。敢有小鬼，欲来见状。镢天大斧，斩鬼五形。炎帝裂血，北斗然骨。四明破骸，天猷灭类。神刀一下，万鬼自溃。急急如律令。
　　次至西南，存天猷副元帅，诵咒。天猷神将，威制群魔。头戴天圆，足履地方。冠带九气，结为衣裳。日为圆象，月为圆光。身披北斗，六甲九章。左踞河魁，右倚天罡。能伏邪鬼，烁除不祥。神丁一谕，鬼秽消亡。急急如律令。
　　次至西北，存真武将军，诵咒。谓真武居右，黑杀居左。
　　太阴化生，水位之精。虚危上应，龟蛇合形。周行六合，威摄万灵。无幽不察，无愿不成。劫终劫始，剪伐魔精。救护群品，家国安宁。敢有小鬼，欲来见形。吾目一视，五岳摧倾。急急如律令。
　　次至东北，存黑煞将军，诵咒。
　　北方黑煞，五气天君，光华日月，威备乾坤。走符摄录，断绝鬼门。行神布气，辟除五瘟。左右吏兵，三五将军，雷公霹雳，电掣风奔，刀剑如雨，队仗如云，手执帝钟，头戴昆仑，行绕天下，收捉鬼神。九州社令，血祀之兵，不许拒逆，敢有张鳞。镇星缚手，北帝收魂，三台七星，持刀斩身。邪精魍魉，耳不得闻。闻吾咒灭，碎如微尘。急急如律令。
　　次至东南，诵解秽咒。
　　谨上请东方青帝，木官，解秽君吏九人。南方赤帝，火官，解秽君吏三人。西方白帝，金官，解秽君吏七人。北方黑帝，水官，解秽君吏五人。中央黄帝，土官，解秽君吏一十二人。天上直符解秽君吏，地下直符解秽君吏，今岁今月、今日今时，直符解秽吏兵、童子玉女，各百二十人，一合具官来下，降此坛所，解除天厌地秽，人厌鬼秽，所有六畜禽虫不净之秽。仰破秽凤凰，从前至后，自东及西，一一解除，密显清净，不得停止。急急如律令。
　　次至西方立，面东，存青帝君，诵东方咒。五方五灵、五老帝君，保国学仙。咒出《洞渊神咒经·消灾品》。
　　元精混沌，青气散分。神童十二，保镇肝魂。二七四五，变化云营。九灶九社，老木不淳。神虎吐毒，剑掷火焚。扫灭青症，光景妖氛。识神真正，安保帝君。急急一如东方九气天君律令。
　　次至北方立，面南，存赤帝君，诵咒。
　　赤明开图，炎精扇飙。三童一宅，焕赫浮飘。司明得失，万帝宗朝。朱凤吐火，金石化消。流铃飞电，诚万赤妖。束缚九丑，灰覆火烧。肃清皇祚，道德逍遥。急急一如南方三气天君律令。
　　次东方立，面西，存白帝君，诵咒。
　　金精耀景，太白西分。帝君灵符，流飘素云。召龙负水，杀灭赫烟。长牙巨兽，讨捕凶群。魄灵安镇，我得自然。急急一如西方七炁天君律令。
　　次至南方立，面北，存炁帝君，诵咒。
　　元光豁落，五气流行。双阙上帝，万神化生。安志守智，啖食炎精。苍龙吐电，摧破魔兵。皛胡了切晶振剑，奔飞火铃。三天力士，收灭万精。保家安国，道治升平。急急一如北方五气天君律令。
　　次至中央，存黄帝君，诵咒。
　　混沌元一，黄气交驰。感覆真老，变化婴儿。养育元气，胞胎两仪。日月腾景，星辰下垂。风火争击，矛剑交施。六天九丑，爽破心离。太上符告，何敢不随。有生安乐，入道无为。急急一如中央一气天君律令。
　　次举天尊敕身。若迁拔，可削法师袖剑，存神，望斋官。噀水咒曰：
　　水无定形，以咒为定。在吾手中，号曰神水。噀天廓清，噀地永宁，噀人长生，噀鬼灭形。一噀如霜，二噀如雪，三噀之后，万邪断绝。鬼魅潜伏，灾殃珍灭。南斗上生，寿同日月。急急如律令敕。
　　次诵敕身咒，想弟子身神，随神咒各守宫室。
　　凡欲朝真谒圣，先当解秽净身，俾形气之肃清，庶天人之感格。
　　具位谨敕斋官某等，身中五体真官，五藏六腑，七政九宫，十二神室，四肢五体，筋骨髓脑，皮肤血脉，九窍荣卫，一百八十灵关，三百六十骨节，千二百形影，万二千精光，左三魂，右七魄，三部八景，二十四神。某乃太上之子，元皇之孙，头冠朱雀，足履玄武，左御青龙，右踞白虎，青龙扶迎，白虎扶送、朱雀导前持幢旛，真武从后负钟鼓，使斋主某心不受邪，肝不受病，肺不受奸，肾不受昏，脾不受死，胆不受怖，胃不受秽。一身清净，万邪不干，吏兵导引，五神侍侧。急急如律令。
　　次诵《黄庭经》五藏咒。
　　谨救斋主某身中：心神，丹元守灵君；肺神，皓华虚成君；肝神，龙烟含明君；肾神，玄明育婴君；脾神，常在魂停君；胆神，龙耀威明君。重楼一十二真人，五藏六腑神体精。皆在心内运天经，昼夜存之自长生。急急如律令。
　　次诵《黄庭》面部咒。谨救斋主某身中：发神，苍华太元君：脑神，精根泥丸君；眼神，明上英玄君；鼻神，玉陇灵坚君；耳神，空闲幽田君；舌神，通命正伦君；齿神，锷锋罗千君。面部之神自相守，摄魂还魄永无倾。急急如律令。
　　次诵北斗都管消灾咒，存北斗加於斋主头上，想魁盖顶柄向前。
　　北斗七星，天中大神。上朝金阙，下覆昆仑。调理纲纪，指挥乾坤。贪狼巨门，禄存文曲。廉贞武曲，破军辅弼。大同沙界，细入微尘。何灾不灭，何福不臻。元皇正气，来覆弟子之身。天罡所指，日夜长轮。隔居小人，好道求灵。常见尊仪，愿赐长生。高上玉皇，紫微帝君，保弟子处世，常享安宁。三台三台，生弟子来。三台三台，养弟子来。三台三台，护弟子来。急急如律令。
　　当愿斋主某等，净身之后，气爽神清，魂安魄畅。百关净而华池充满，诸漏消而丹府光明。茂对天休，潜祛世患，吉无不利，动则有成。稽首皈依无极大道。
　　次举剑巡行至西南隅，诵消禁百怪口舌咒。
　　六甲九章，天圆地方。四时五行，日月为光。禹步治道，蚩尤辟兵。青龙挟我毂，白虎扶我行。荧惑前引，却除不祥。北斗诛恶，灭去凶殃。五神侍卫，周游四方。左社右稷，为吾铃缚。千口万舌，恶人恶鬼，虎狼盗贼，缄闭伏藏。急急如律令。
　　次至西北，诵禹步八卦咒，出金锁流珠引。思四灵讫，口诵咒，足禹步。总三步九迹：
　　右足八右足六右足二右耦
　　左足七右足四左足一
　　左足九左足五左足三左奇
　　乾尊耀灵，坤顺内营。二仪交泰，六合利亨。配天享地，永宁肃清。应感元黄，上衣下裳。震登艮兴，坎盛离明。巽旺兑生，虎步龙骧。杨本如此乾坤艮巽，虎步龙骧。震离坎兑，翼赞扶将。杜本、张本如此天门地户，人门鬼门，为我者谁，昊天旻苍。今日禹步，上应天罡，鬼神宾伏，下辟不祥。所求如愿，万灵敢当。急急如律令。
　　次结界，口诵咒，足履丁字九步：
　　自西北方，步至东北方，向东噀水。
　　谨请东方青童君从官将吏，杜本有九千万人乘东方岁星真气，浮空而来，降临坛所，行神布气，搜索邪精，驱除鬼贼，有罪无赦。臣从束北隅结界，至东南隅。急急如律令。
　　杜本：降临坛下，臣从东北隅结界，至东南隅行神布气云云。
　　张本同杨本，唯东南隅有一切邪秽，无动无作两句。
　　次诵咒，丁步至东南方，向南噀水。
　　谨请南方赤童君从官将吏，乘南方荧惑星真气，浮空而来，降临坛所，行神布气，搜索邪精，焚烧鬼贼，有罪无赦。臣从东南隅结界，至西南隅。急急如律令。
　　次诵咒，丁步至西南方，向西噀水。
　　谨请西方白童君从官将吏，乘西方太白星真气，浮空而来，降临坛所，行神布气，搜索邪精，诛斩鬼贼，有罪无赦。臣从西南隅结界，至西北隅。急急如律令。
　　次诵咒，丁步至西北隅，向北噀水。
　　谨请北方黑童君从官将吏，乘北方辰星真气，浮空而来，降临坛所，行神布气，收索邪精，漂荡鬼贼，有罪无赦。臣从西北隅结界，至东北隅。急急如律令。
　　次诵咒，散行至坛中丁步，向西北噀水。
　　谨请中央黄童君从官将吏，乘中央镇星真气、浮空而来，降临坛所，行神布气，搜索邪精，埋藏鬼贼，有罪无赦。臣从上方结界，至于坛所。急急如律令。
　　次就地户，上步七星，背建向、破，谓正月建寅，背寅而步第一星，旋身入斗中，存天官、日月星宿、五岳四读兵马在目前，四灵并罗列在左右前后。次诵北斗七元星君神咒：
　　七曜灵灵，斗柄前星。贪狼操恶，食鬼吞精。巨门垣赫，照耀登明。禄存奔骛，统摄天兵。霞冲文曲，光彻廉贞。威临武曲，真人辅星。上天节度，破军星君，四门闭塞，浊气奔腾。常持斧钺，手把天丁，威南一喝，胆碎心倾。令召巡检，听察寻声，九州社令，无不呼名。诛锄凶恶，获罪非轻，凶逆者死，慈善者生。断头截足，杵碎身形，鬼妖荡尽，人道安宁。治病除邪，　　敕到奉行。急急如律令。
　　次称位请官。
　　具位今谨为某家修建大斋，依科行事。谨上请此下，便巡行至鬼门为止。天仙兵马、地仙兵马、飞仙兵马、真人兵马、日月星宿兵马、九宫五帝兵马、三河四海、五岳四渎兵马，各请严装络绎，同赴坛场。绕坛三雨，先看坛场宽狭，念咒。至各请严装，处足到鬼门上，以剑首画地，左转三匝。 盖坛三重， 上张天罗，横画七画， 下布地网，立画七画。 所有伏尸故气，土木百精，於道不顺者，收付魁罡之下，入地万丈，无动无作。急急如律令敕。
　　书鬼字，卓剑於鬼心喷水，随水咒曰：
　　五行相推，罡最持威。六纪辅我，三台辟非。天回地转，阴阳□开。长生度世，日月同辉。急急如律令。
　　天赦煌煌，地赦正方。禹步其至，百鬼伏藏。急急如律令。
　　噀水唱摄，即右旋身出斗，避踏星纲踢印，便出咒云：一切邪秽，无动无作，叩齿三下毕归位。
　　右转画鬼字，并重迭为之，谓之收一切邪秽印。
　　杜天师杀剑咒
　　太上有命，普告万灵，促召天真，俱会帝庭。一一下降，双皇翊精，监察御邪，理气摄生。若有不祥，干试神明，七神秉钺，天锋右征。挥剑前驱，焕掷火铃，激命甲驺，虎卒天丁。风火齐战，伐邪绞精，上威六天，下摄魔灵。魔灵既摄，万凶灭神，戈击电扫，奸妖无生。先皇建节，有命敢停，拒节违命，是诛汝形。各敬各慎，保兹黄宁，九天有命，万神咸听。急急如律令。
　　张无尽金箓仪中煞剑咒
　　太上有命，普告万灵。命天将，统天丁，伐天鼓，扬天旌，挥金星，掷火铃，捕无影，搜无声，正泰阶，扫搀抢，荡邪风於十极，布真气於八弦。天真下降，威光上清，群魔匿迹，万怪灭形，九天告命，万神成听。急急如律令。
　　杨次公敕水启白
　　河图上瑞，示天意之昭明；金箓洪仪，遇圣时而建设。臣窃慕真化，叨称治官，所祷应诚，敢忘报效。入意，余同上。
　　张无尽启白
　　太极函三，混茫无象。大块吹万，参差不齐。数有适来，道常善救。元始有玉文之旨，紫皇垂金箓之科。臣叨备法官，奉行真教，受辞祈祷，敢不奏闻。入意，余同上。
　　又
　　真驭下翔，息神风而静默；熏场中敞，扫秽气之纷葩。十方焕空洞之玉光，四气示澄清之天宇。岂容妖恶，敢尔尚存。当资剑水之神，以解坛场之秽。庶回飙景，临鉴斋明。入意臣等敢不澡炼形气，疏沦精神，解秽除氛，延真降圣。恩惟太上布惟新之令，天尊推至大之恩，申命真官，分司降鉴，使天无氛秽，地无妖尘，阴霭廓清，阳光爽霁，风师戢禁而纤埃不动，蕾买将扬辉而瑞气浮空。庶诚悃之升闻，格灵心之如答。臣俯伏思神念真，伏待报应。
　　又
　　至道之宗，隐妙用於混茫之首；神真之德，显灵化於开辟之前。繇是模范百王，生成万汇。为冲虚道德之祖，垂八景之灵文；继玄元清净之宗，降三天之宝箓。法传正一，职治阳平，故辅玄传教，天师受之，而摄邪归正。水曰五行之首，有秽皆除；剑为百炼之刚，无妖不斩。臣等早锺宿庆，继踵真风。黄素飞章，传九凤破秽之箓；青丝结纽，受十天召龙之文。约以行持，誓当济物。既奉来词之切，敢忘裂券之盟。入意臣等澡练华池之水，蒇扬大教之风。钦翊羽仪，扫荡妖氛之气；肃清云路，前瞻碎穆之容。洪惟大有高真，太无上圣，廓云霓而俯集，辟阊阖以来临，申饬攸司，肃清坛驴，庶天人之吻合，俾幽显之潜通，式副凡情，孔昭天道。臣等凝神碧落，结志丹霄，俯伏思神，恭俟昭报。
　　新修
　　伏以帝车所莅，岂容诸秽之停；心室未虚，庸有外邪之瞰。因事天而养性，敢除地以为坛。虽曰罔有不钦，犹恐未能尽善。欲奉崇真之礼，先陈解秽之仪。神咒所加，妖氛尽弥。入意，
　　后文如前。
　　臣等敢不洗清心地，结为类帝之坛；蠲洁物仪，式展事天之礼。大惧妖尘之障，难近飙欻之临。伏愿太上申敕千官，戒严万骑。廓清四界，森藻卫於熏场；振祓覃凶，降飙斿於黼座。息凌雨震风於昏晓，瞻景星瑞日於晦明，庶茂对於明威，俾克成於厘事。臣等驰心丹陛，屏息紫坛，俯伏思神，恭俟昭报。
　　道门通教必用集卷之七竟
　　道门通教必用集卷之八
　　鹤林道士吕太古集
　　威仪篇黄箓九时启经文
　　第一时
　　以今第一遍，为国析祥，祝延圣寿。云集道众，升坛持念天尊圣号，转诵《太上混元上德皇帝道德真经》。盖此经者，从五太之初，二仪未判，灵风集妙，空洞凝华，宝章结於混成，玉字摽於独化，挺乎杳冥之际，焕乎玄黄之先，日月得之以照临，乾坤资之而运载。於是虚皇上帝乃命元始天王，刊之於玉章，编之於玉简，藏之於宝匣，集之於琼台，初秘上元，末流下土，降鉴有道，乃锡斯文。伏羲受灵图，轩辕受符扎，高辛受经诰，大禹受洛书。故神道设教，垂文起於兹矣。洎及混元降圣，历为帝师，于时大道不行，人伦浇薄，故陈道德五千之旨，以示淳朴还返之源。其言也，大无不包，细无不入，理穷众妙，义同虚无，内以理身，外以经国，研之则声参太极，行之则治化升平，为万物之祖宗，作天地之根始。斯经尊妙，难尽称扬，集此殊勋恭用，祝延今上皇帝。伏愿圣躬安畅，辰极齐年，天书降而大业兴隆，帝历延而国根深固，干戈戢而寰宇静，淳风振而泰阶平，雨顺风调，家丰国富。有生含识，俱契道真；异域遐陬，同归正见。仰凭清众，各运诚心，先持诵净天地神咒、净心口神咒、安土地神咒，玉清元始天尊、上清灵宝天尊、太清降生天尊、昊天玉皇上帝、上宫天皇大帝、中天北极天帝、后土皇地祇、玉清虚无天尊、玉清大慈天尊、玉清大悲天尊、玉清大帝虚皇天尊、玉清后圣金阙天尊、玉清后圣琼阙天尊、玉清后圣太平天尊、太平护国天尊、昌国化人天尊、成就国土天尊、兴国太平天尊、玄都万寿天尊、保制劫运天尊、难思圣德天尊、海空智藏真人、溥德妙行真人，不可思议功德。
　　次各转《混元上德皇帝道德真经》。
　　第二时以今第二遍，正天分度，解禳阳九、百六之灾，兵戈疾疫，水火旱蝗，饥馑之厄。凭合坛道众，持念天尊圣号，转诵《太上十一曜大消灾神咒经》、《灵宝天尊禳灾度厄真经》。盖以四海之内，九地之中，上至帝王侯伯之尊，下及人民品物之众，皆禀五行之推运，悉繄众曜之照临，善恶一兴，祸福应见。天有阳九之数，地有百六之灾，使日月之失昏，致星宿之错度，大则忧形帝主，小则灾及生灵，或乃兵革四兴，或乃灾祥竞起，饥荒疾疫之苦，虫蝗水火之虞。欲兔灾以除凶，当诵经而行道。昔者大罗天上，元始慈尊鸣法鼓而叩琼钟，召十方而集众圣，说善恶之报应，示罪福之因缘，演出是经，愍兹未悟，功德深重，喜庆难言。凡有修崇，当勤讽诵。伏愿七政齐而圣功显，五星聚而国祚昌，潜消灾变之虞，丕显照临之德，景云呈瑞，妖气屏收，世臻极治之安，人识有生之乐。仰凭清众，各持念上元日宫皇极天尊、中元月宫正一天尊、下元星宫众妙天尊、运明广照天尊、开辉保生天尊、日月光明天尊、清净流光天尊、收魔灭恼天尊、凝彩光华天尊、护国永安天尊、日光真人、月光真人、星光真人，不可思议功德。
　　次各转《十一曜大消灾神咒经》、灵宝禳灾度厄真经》。
　　第三时
　　以今第三遍，奉为溥天之下，有功於国，应该祀典，诸庙福德正神，增助威光，保宁国界。凭合坛道众，持念天尊圣号，转诵《太上升玄消灾护命妙经》、《黄帝阴符经》，以伸回施。盖以天不任察，司察者付之鬼神；君主无为，有为者委之臣子。以忠事国，以道相天，得聪明正直之心，禀仁孝公廉之行，生为将相，位擢神灵，享庙食於人间，受封崇於有国。至若淮水石犀，李太守以石犀沉水为誓，又划水测为淮，不许越过其准。以准字读者误也。如秦太守之盛德；流汗木马，见晋神君之殊功。王化一方，宣威四海，邦家赖以安镇，士庶从之祷祈。兹建黄坛，恭披紫策，庶凭道力，仰赞灵光。伏愿福佑皇图，永致万方之泰定；名登仙籍，愈闻威力之变通。然后锡佑斋官，流祥举室，无灾不解，有愿皆从。仰赖恩光，誓勤崇报。敬凭清众，各持念玄元阐教天尊、兴大福力天尊、慈济永劫天尊、广度众厄天尊、大通灵应天尊、变见无边天尊、神力无碍天尊、妙行真人、广信真人，不可思议功德。
　　次各转《升玄消灾护命妙经》、《黄帝阴符经》。
　　第四时
　　以今第四遍，为斋官某家所荐上代家亲一行亡人等，迁拔魂神，超升净界。凭阖坛法众，持念天尊圣号，转诵《太上洞玄灵宝无量度人上品妙经》。且洞玄灵宝者，则三洞中洞之一部。无量度人者，则中洞一部之一卷。修习之法，则一部多门；讽诵之篇，则此卷为首。昔在浮黎真境，纪谈受之，初秘於紫微上宫，显缄藏之迹，实诸天之隐韵，为大范之仙章。八角垂芒，本由於宸翰；千祇列卫，溥度於人伦。其或毓质圆方，禀和霄壤，少思寡欲，背伪归真，端虑以洁斋，洗心而成诵，精专内积，纯粹外充。信可以自晦而明，无幽不烛。类虚室之生白，由温泉之荡邪。熙熙而陆春台，济济而登寿域。至诚所及，介福何穷。《灵宝度人经》，赞叹难穷尽，集兹妙善，溥度亡魂。伏愿上代祖先一行魂识，闻经之后，洞明真理，不昧本源，翱翔功德之林，解脱幽明之趣。灵书度命，断宿累於迷途；丹火炼形，宅报身於道域。然后上穷碧落，下际金轮，凡属有情，齐登道岸。仰凭道众，为如上绿，各请持净天地神咒、争心口神咒、安土地神咒，玉清虚无天尊、玉宸妙道天尊、金阙至真天尊、太一救苦天尊、常济苦海天尊、法桥大度天尊、香林说法天尊、度幽明真天尊、护魂无滞天尊、广开方便天尊、随愿往生天尊、分配受生天尊、逍遥快乐天尊、大慈救苦真人、大悲拔罪真人，不可思议功德。
　　次各转《太上洞玄灵宝无量度人上品妙经》。
　　第五时
　　以今第五遍，奉为地府邓都大帝、阴宫夜境官属、水府扶桑大帝、珠宫贝阙众灵。凭合坛道众，转诵《太上老君常清净经》、《生天得道真经》，溥伸回施。盖以地司水府，兼考治於罪魂；北帝阴官，昔受传於教敕。敬凭妙典，仰赞灵光，庶同仗於真功，悉举迁於仙职，兼资长夜，尽睹光明。次及见存，咸消罪咎。仰凭清众，各持念法藏琼文天尊、慈周三界天尊、广化六道天尊、龙王变度天尊、转轮圣王天尊、法界应慈天尊、度人众妙天尊、妙行真人、妙相真人，不可思议功德。
　　次各转《元始天尊生天得道真经》、《太上老君常清净经》。
　　第六时
　　以今第六遍，为九泉六道五姓孤魂等众。凭法众持念天尊圣号，转诵《太上九幽拔罪心印经》、《十方救苦妙经》。盖以万劫沉沦，初本生於一念；九幽迷暗，实自昧於三光。既无济度之津梁，谁借超腾之梯级。属开法会，广济沉魂，愿闻正法之音，尽悟真常之理。仰凭法众，各持念化三途天尊、救八苦天尊、除烦恼天尊、超生死天尊、色无尽天尊、空无相天尊、无边际天尊、功德海天尊、大隐真人、救脱真人，不可思议功德。
　　次各转《九幽拔罪心印经》、《十方救苦妙经》。
　　第七时
　　以今第七遍，奉为斋主某家解灾度厄，祈福延生。凭合坛道众，持念天尊圣号，转诵《南北二斗延生真经》，以祈景贶。窃以人身难得，中土难生，假使得生，正法难遇。兹仙经之所载，惟道力以能谙，自起信心，定由宿习。昔我混元道祖，俯愍群迷；正一真人，亲传蕊笈。或受之玉局，或降自鹤鸣，皆九天八会之真文，三洞三清之上道，利益一切，津梁众生。凡在见闻，岂更轻生而迷本；能勤读诵，故令知命以归真。爰祇建於宝坛，用披宣於奥旨。当愿斋官某等，履兹修奉，伏此诵持，北府除殃，南宫注禄，道心开发，慧性圆明，洗荡尘劳，祛除迷妄，俾渐登於妙果，庶重立於玄功。善及存亡，功沾水陆，永超俗网，俱入金门，克符真一之宗，俱契希夷之旨。仰凭清众，先持诵净天地神咒、净心口神咒、安土地神咒，玉清降福天尊、上清常湛天尊、太清灵变天尊、长生保命天尊、福生无量天尊、消灾解厄天尊、延寿益算天尊、紫清介福天尊、九宫捍厄天尊、八卦护身天尊、宝策定寿天尊、金阙延祥天尊，自然智慧法身真人、玄　　妙虚无上德真人，不可思议功德。
　　次各转《太上玄灵北斗本命延生真经》一卷，《太上南斗六司延寿度人妙经》一卷。
　　第八时
　　以今第八遍，为斋主某家报答父母劬劳，深重大恩。凭合坛道众，持念天尊圣号，转诵《太上真一报父母恩重经》、《真武报父母恩重经》。盖以一元初判，九气结形，气气不停，生生相续。万物至众，唯人最灵。虽禀气於阴阳，实受形於父母。发肤身体，递代相传。亿劫以来，莫知其数。我相既立，始相旋衰。因我相故，遂有六亲。枝派既分，源流渐失。论身世则古今虽异，致善恶则彼此相关。如影随形，泱不可离。昔者，西那玉国天尊演难报之恩，开皇劫中太上戒不孝之子，为人后者，得不念哉。敬因黄箓之修，式演琅函之秘。上祝在堂父母者，伏愿锡之上寿，等千岁之松椿；愿俾兹颜，若春风之桃李。哲恭恭勤於菽水，庶少答於劬劳。过去父母者，身脱幽都，耳聆真谛，使九泉之下，无报对之冤，而三界之中，获逍遥之乐，庶伸罔极，少慰永思。仰凭清众，各持念无量化身天尊、度世圣王天尊、圆满正智天尊、随缘赴感天尊、遐宣道荫天尊、随功度人天尊、法解真人、太极真人，不可思议功德。
　　次各转《太上真一报父母恩重经》、《真武灵应真君报父母恩重经》。
　　第九时
　　以今第九遍，奉为三洞法箓官将吏兵、三界功曹、四直使者、土地里域申奏等神，卫护灵坛官属。凭合坛道众，持念天尊圣号，转诵《太清天童经》、《智慧观身经》，以伸回施。盖以四霄三昼，荷腾达於凡情；愿满功成，皇有劳於神助。虽章奏为陈其迁赏，兼诵持重表於钦酬，更希保佑之恩，庶赖始终之赐。仰凭清众，为上因缘，各请念真灵感应天尊、灵应无穷天尊、常增上善天尊、光显神功天尊、和神利物天尊、功德圆满天尊、宝相真人、转轮真人，不可思议功德。
　　次各转《太上太清天童护命妙经》、《智慧观身经》。
　　道门通教必用集卷之八竟
　　道门通教必用集卷之九
　　鹤林道士吕太古集
　　精思篇
　　发奏
　　古仪无关告土地，便外坛宿启，后世增修为文，止是启告，寻置文牒。复有行法而居师位者，又加以印诀符咒，命召土地诸神，盖出於《天心正法》。今遂为成规，既坐命诸神，皆须如法文变神搯诀，方可施行。用考详着于篇首云：
　　发奏：於天门设土地等神坐，法师於东南隅设坐。法师入坐，先存己身，如天师戴鱼尾冠，披鱼鬣衣，朱履。便搯变神诀：左手小指从四指后入中指根，四指曲搯掌心，用中指勾定小指，用大指搯中指中节。弹了大指，却搯第二指根。此乃本师印诀，存六甲六丁、四天门王、青龙白虎、朱雀玄武，罗列围绕。次存土、地申奏官属，在天门听命，一一分明。然后宣召，入意指挥讫，发引遣表。法师左手搯印诀，二指升文，右手仗三昧火，剑四指根节，诵剑水咒。噀水讫，卓剑。于坐右卓剑诀，右手中指根节，弹向剑处。次焚香，仍搯前变神诀，想三台星在大指背，名七星诀。念文宣牒讫，遣牒诵咒，存太阳赤气、太阴白气、三台七星真气，流注水中，执剑取气。噀水讫，法师以舌主上腭，化为金桥，令土地申奏，从桥上径达天门。事讫，还神回向。出《天心正法》
　　白事
　　清都法师张万福云：夫斋法精严，诸天上圣并垂降鉴，每事须合法度，不得运留稽废法仪。又大洞法师谢方来曰：凡高功启奏之时，东向平立。都讲以下，皆西向为一班。平立，执简鞠躬，调声正气，直词小语，朴略典素。不得厉声，过失烦饰，言词取节，情理须中，勿事奇丽，失其诚意。凡诸祈请，先自悔过，然后白事。张法师又曰：行道登坛，皆香水盥漱，名曰荡秽。出亦盥之，名曰闭真气。
　　升坛
　　谨按张杜二公所定科仪。凡行事，先诣玄师前，列班唱道。至坛所地户上，持咒旋绕，升天门，上十方香。次至上级本位，上香行事，并不着坛下关告一节，不知自何人增为，殊失旨意。盖自礼师、存神、发炉，皆是整□内外。灵官威仪讫，然后称法位，上启诸真圣。宣词启告，其理甚分晓直。须削坛下关告，无释疑悮。
　　夜入户咒立地户之左，三叩齿，密念
　　四明功曹、龙虎使者、正一生气、侍靖素女，夜有所启，愿得开明童子、上元少女，与我俱入坛殿，通达所启，皆得上闻。
　　夜出户咒
　　元上太阴，八窗开明，向来所陈，少女通灵。事毕复位，万神潜宁。
　　朝入户咒
　　四明功曹、通真使者、传言玉童、侍靖素女，为我通达坛殿正神，上元生气，降入我身。
　　朝出户咒
　　出阴入阳，万神开通。关奏事毕，请闭黄房。侍靖玉女，明备神宫。已上出陆天师《明真科》
　　存思
　　简寂陆天师曰：道以斋为先，斋以经为首。修斋礼请，以精思为先；奉经威仪，以静念为本。本不正，则威仪失序，不合经典，岂能感通玄圣，致福慧邪用。博采众经，标明至要，祖述修绪，以备修行。自为道法精思存神诀。
　　各礼师存念如法。正立，暝目存神。
　　先存太上三尊，在天宝台中，左有三十六部尊经，右有玄中大法师，十真五帝，群仙侍卫，如会朝之仪。
　　次存经师所在，心拜三过，籍师之师。
　　次存籍师所在，心拜三过，度师之师。
　　次存度师所在，心拜三过，自己之师。
　　愿我三师，上登高仙，为我开度七祖父母，早登天堂，我身名入仙籍，永为真人。
　　平旦寅时，当思青气从肝而出，如云之升，市绕坛殿。青龙狮子，备守前后。仙童玉女、天仙地仙、日月星宿、五帝兵马，各九亿万骑。监斋直事、三界官属，罗列左右，以云气往覆弟子居宅大小之身。
　　正中午时，当思赤气从心而出，如云之升，雨绕坛殿。朱雀白鹤，备守前后。仙童玉女、天仙地仙、日月星宿、五帝兵马，监斋直事、三界官属，罗列左右，以云气覆弟子居宅大小之身。
　　入夜戌时，当思白气从肺而出，如云之升，市绕坛殿。白虎麒麟，备守四方。仙童玉女、天仙地仙、日月星宿、五帝兵马、监斋直事、三界官属，罗列左右，以云气往覆弟子居宅大小之身。
　　又思五星、五岳、五帝，备守身形。五藏之气，仰升纷错，冠覆一身，如在烟雾之中。金华映盖，体作金色，先从肺出，顶后有圆光，如日之象，照明十方，身中了然，尽见内外。然后修行妙观，洞入虚玄。昼夜三时，并用此法。
　　次鸣法鼓二十四通。
　　法鼓者，内集神气，外威魔灵，法事所先也。当门上下齿相叩，名曰法鼓。每八通小停，三八二十四气之象。张万福天师曰：鸣法鼓，经说凡有三种。一上下相触，不令耳闻；二才令耳闻；三虚口缓颊，令有深声远响，此自入靖可矣。若法众既多，一时烦聒，不令耳闻者为妙，如此则精审细密，　　便可一念专注，神气安和故也。
　　已上存念叩齿，出《威仪自然经》，及《金箓简文》。
　　按陆天师所定精思诀，今所谓命魔存想，乃是为步虚而设。以步虚在命魔之后，先存想而后命魔，继以步虚。其实步虚中事，所以皆与《玉京步虚经》相合故尔。今依陆说，详着于篇。
　　步虚精思
　　陆天师曰：诵步虚经词，先叩齿三通，咽液三过，心存日月在己面上，从鼻孔中入洞房金华宫，光明出项后，焕然作九色圆象，薄入玉枕，彻照十方。随我绕经旋回而行毕，叩齿三通，咽液三过。出《太上玉经隐注》
　　释诀亦是陆天师所释
　　存日月在己面上。日色赤，有紫光九芒。月色黄，有白光十芒。日左月右，去自己面九尺。日之光芒直来，从左鼻入。月之光芒直来，从右鼻入。俱入洞房金华宫。金华宫者，从两眉间直入五寸是也。光明薄入玉枕，出项后也。头总名泥丸宫，眉间入一寸为明堂宫，二寸为洞房宫，三寸为丹田宫，四寸为流珠宫，五寸为金华雌一洞房宫，一曰玉帝宫，宫各一寸，故曰泥丸洞明镜，遂成金华仙之类是也。存思毕，然后诵步虚之章。
　　按杜天师所着仪，命魔法师於鬼门上，望西而立。都讲於天门上，望东而立，唱各思九色圆象、咽液命魔密咒。自高功而下，各各存思。自杨公杰定金箓仪，遂着於天门上命魔。今不复易，因书本末，各从所见而行之。
　　命魔咒
　　黄中策气斩妖宗，察制强精断邪翁。太上有命太上房，急召北帝诣玉宫。受承威令宣魔王，五气蓊郁与命冲。秘藏玉文方就隆，三天运明六天终。贤者哉
　　杜天师曰：此咒密念，不得令己耳闻。违之有咎，慎之慎之。右出《五符人鸟经》赵明举法师曰：虽分九色，止玄元始而已。盖九色自三气为祖，青黄白是也。若细分紫碧等色，则繁而素，止以三气分为九气尔。
　　命魔说
　　清都法师张万福曰：天尊未说经之前，诸天三界魔王为万鬼之宗，行威纵毒，残害生人。天尊说经之后，群魔伏化，卫道护法，匡御众魔，保试修真之人，方入仙品。所以云：敢有干试，拒遏上真，金鉽前戮，巨天后刑。又云：大勋魔王，保举上仙，道备克得，游行三界，升入金门。又云：东送妖魔精，斩馘六鬼锋是也。所以命魔者，命诸天魔王，保举斋功，察制妖鬼。《步虚经》云：魔王敬受事，故能朝诸天。天魔并敬护，世世受大福。散花陈我愿，握节征魔王是也。
　　诵经静念诀
　　按杜天师赞导仪所着，诵经节次，至静念如法，则法师依经存思，诵经蕴咒。然仪文中不着存思法，今依陆天师图诀，录之于编。
　　《道德经》精思存神诀
　　《太极隐注》曰：读太上《道德经》，先烧香整服，礼三拜，心存玄中大法师太上老君、老君昔为玄中法师河上真人尹先生，诵经蕴咒曰：
　　玄玄至道宗，上德体洪元。天真虽远妙，近缘泥丸君。虽远而反近，缘泥丸君之宫乃玉帝所游也，即脑中。宫室皆七宝，窗牖自分明。清静常致真，驾景乘紫云。日月左右照，升仙长年存。七祖上生天，世为道德门。毕叩齿三十六通，咽液三十六过，心存左青龙、右白虎、前朱雀、后玄武，坐八卦神龟、三十六狮子前，伏头中七星，以斗杓前向。五藏五色之气，如罗文覆盖一身。三一真人，立经前。自己三师也千乘万骑，备卫左右。了然分晓，然后诵经。
　　《四极科》曰：读诵经文，当令心口相应，目无他视，心无他念，言句周竟，不得越略天音，三犯有责。
　　《太极隐注》曰：读经五百言，叩齿三下，舌舐上下唇，咽液三过，使人不极也。
　　《度人经》精思存神诀
　　经云：行道之日，香汤沐浴，斋戒入室，东向叩齿三十二通，上闻三十二天，心拜三十二过，闭目静思，身坐青黄白三色云气之中，内外蓊冥。有青龙、白虎、朱雀、玄武、狮子、白鹤，罗列左右。日月照明，洞焕室内，项生圆象，光映十方，如此分明。密咒曰云云。
　　释诀
　　叩齿心拜，存三十二天於四方，青龙在左，白虎在右，朱雀在前，玄武在后，白鹤狮子，各分列于前。日月在面前九尺，光照十方。以鼻引气三十二过，无使耳闻讫，东向诵经。
　　《南北斗经》精思存神诀
　　向北正坐，叩齿二十四通，心存太上老君、三天法师、左右真人在上，心拜三礼。次存南斗六星在右，北斗七星在左，虔诚祈祷，愿意想十戒仙官，及南陵使者三千人，北斗七千神将，左右备卫，了然分明。次诵经蕴咒：
　　昔在东汉末，永寿改元初。天师乘白鹤，太上驾龙车。五云自天下，仙仗来成都。地神涌玉局，其高可丈余。太上升玉座，传授九天书，削死延生法，七元总寰区。延寿度人经，六司皆有符。奉道修行人，读之灾厄除。臣今诵灵篇，将吏阴相扶。会当立玄功，妙道证虚无。
　　《道德经》玄蕴咒
　　历劫天人师，大圣玄元君，昔於太清宫，着书五千文。虞舜以至孝，传於无上尊，事秘不示世，绵区无得闻。周末昭王时，飞天行紫云，尹喜司幽关，瞻望迎飙轮。西度流沙来，太上果到关，乃於日中时，再传《道德经》。义无大不包，亦无细不论。臣今关真编，敷绎天地根。愿依至道宗，家国沾殊恩。帝王保万寿，终期朝帝阍。
　　《度人经》玄蕴咒
　　善哉元始尊，昔於始青天，悬珠如黍米，登引十方仙。说法以度人，宝章名洞玄。三十二天帝，内名隐讳全。三界大魔王，所歌空洞篇。大梵隐语音，皇人亲以编。高真垂拯拔，传世度宿缘。五劫开化久，所度无有边。臣今东向诵，愿与天齐年。帝王保安镇，九祖俱升仙。功满德就日，高举升云烟。
　　《生神经》玄蕴咒
　　善哉元始尊，偃息黄房宫。希夷养太素，空碧练冲融。飞天来稽首，具陈劫运终。宜有大法行，广度诸愚蒙。天尊拯悲智，玉笈开玲珑。出示生神章，敷绎九气宗。研心稽首诵，所度无终穷。臣今披云锦，九遍成人功。功满德就日，乘景乘云龙。
　　出官，精思存神。
　　叩齿二十四通，临目谓微开两目也先存三清在顶，道德众尊，皆会于前。青龙、白虎、朱雀、玄武，在左右前后。己身长丈余，遍体作金华之色。顾门朱户，阔开於顶上。真官吏兵，皆从顶门出。虎贲将军在鼻，天丁力士在肩，狼吏在颈，直使在两颊，天驺在两臂，甲卒在手指，察奸钩骑在腹，三将军在心，科车赤符在脐，三官仆射在胃，罡风骑置在膝，驿马上章在胫，收气诸吏在背二十四骨，社邑君青衣在前。直使功曹，擎持章桉，一一分明。然后开目启事毕，叩齿三通，咽液三过。
　　宣章，读太清衔说。
　　尹真人《问科经》及天师《问法经》云：天师告太上曰，见有读太清毕，读以闻者；或先读以闻，后太清者；或先读太清字，次读以闻，次臣姓；或断后读太清者。有此不同，何者为法。太上曰：以闻毕，次臣姓，次太清，次年号，各去三行，此写章不易之法也。惟宣读之时，读以闻毕，长跪执极，先读太清，细字略出声。不可令高厉不得咽液咳嗽，一气宣读，次臣姓，次年号，此天帝具法也。
　　赵明举法师布气熏衔歌
　　三气由来合体成，元皇相好便分明。
　　个中的有玄无理，但恐时流学不精。
　　印章七元魁杓真形符
　　章中使印，诸经科仪，并不经见，如赤松子宝章历，广成先生章式，及金箓仪章式，亦不记载。须询访宿德谓言：吾为童时，尚见前辈临时以朱笔
　　作此符於章文中，其高下作北斗象。盖所以护卫章文，使之必达尔。最后，看广成紫庭北阴仪，以黄绢篆七元符，裹卷词文，封入函中，方信宿德之言不诬也。谨刊行之，并又其所以云：今易为印者，后来之私意也。
　　太真都 再拜 以闻 再拜
　　姓名 太清上 太清下 太岁
　　三将军印於章函之右
　　六甲阴阳符二道，自甲子乙丑，各有一符，下必以阴符阳符终之。甲子为阳，乙丑为阴，阳主阳界，阴主阴界。今腾章，系阳界事，当用阳符。而流传多作阴符於函上用，并刻二符，并咒於其下。
　　阳符
　　中天大圣，飞天捷疾，收捉阳玉玉界之中、下方无道之鬼，付天一北狱，依律定罪。唐葛周将军、真武将军，卓剑相待。
　　阴符
　　中天大圣，飞天捷疾，收捉阴玉玉界之中、五方无道之鬼，付天一北狱，依律定罪。唐葛周将军、天地水三官救。
　　散形
　　中天大圣 飞天捷疾 收捉阳玉玉界云云真武将军至唐葛周将军卓剑相待
　　阴符准此。
　　伏章步斗图
　　於此奏事乾旋人斗中伏章
　　步斗歌
　　坎双艮只步交乾，震上双行兑亦然。坤只离双单步巽，三台归去便朝
　　天。
　　存章思神法，孙公教师籍中具载。此盖太上隐秘，虽存诸编册，至於心法，自得之妙，不可言传。以孙公既以宣露，且言吾徒，宜秘斯文，勿轻以告人。兹不复锓板，多泄天秘，后之留意者，宜求之孙本，索其隐於先达云。
　　道门通教必用集卷之九竟
　　
