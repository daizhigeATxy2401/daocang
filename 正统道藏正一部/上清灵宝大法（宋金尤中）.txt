上清灵宝大法
　　经名：上清灵宝大法。南宋金尤中编。系灵宝派符咒道法总集之一。凡五十五品，四十四卷，并序文目录一卷。底本出处：《正统道藏》正一部。
　　上清灵宝大法总序
　　尝闻无极之先，混融莫测。洪蒙之始，清浊方形。圆穹上浮，渺渺浩劫，自然之气，宗主元纲，乾旋坤镇而万类生，运启化兴而五文焕。萌於天上者，凝云结篆。降於人世者，译而成章。发道德之机缘，作神仙之梯级。
　　粤自龙汉，教以大乘。迨乎延康，授之中品。故洞玄之绪，神化大宏。后世之见於用者，斋修章表出焉，而其科条诀法符篆神文，散之群书。盖洞玄之部，品目繁多，词章浩博。惟《度人》之一卷，备拯济之深枢。内而炼行修仙，可以登真度世。外而立功蒇事，可以福显利幽。隐诀灵音，悉存经内，其如理致幽晦，世未能详。
　　中世以降，析请多门。宋简寂先生陆君修静，分三洞之源，列四辅之目，述科定制，渐见端绪。至唐广成先生杜君光庭，遂按经诰，修成《黄箓斋科》四十卷，由是科条大备，典格具彰，跨古越今，以成轨范。当其成书露刺之日，上符玄穹昭允之祥，天下后世罔敢越此。至如符篆文移，则非斋科所载。行教之士，转相传授。於是纂聚中洞诸经符咒诀目，集以成书，而实宗于《度人》之一卷。惟经乃法中之本，而法乃经之用。法出於灵宝，而隶乎洞玄，故谓之灵宝大法。由是经典之内，凡可以开度亡爽，利佑生民，符书法术，莫不兼收并录，灿然联属矣。俾嗣法之人，不劳余力。
　　如古者斋法，上品功用，则端嘿动天，存思格物，固非常人之可遽行。其余斋法，通悃达诚，章词为首。后世增以文檄关申，实体世法而为之，以辅章文之所不及。既有法职，则以洞玄部之箓冠其首。法箓相应，以为阶衔，闻奏上玄，通达三界，不得不备仪式。尔既立阶位，又列文移，於是印篆不可无也。及夫得道登升，自有上天真职，如许旌阳为都仙太史，刘宽为童初上帅，正一天师得老君玉印，费长房受壶公符箓，此乃天界神授，所谓仙职真印是也。今应世行科佩箓，嗣法不过师传。启修真之渐门，开立功之要路，固不在乎印篆之繁，职位之高也。
　　灵宝大法近者编述多门，有百二十卷者，似乎过详，未兔三洞经典，通取以入其中。福唐王升卿编作二十卷，颇为适中。然多应世之科，亦分列曹局，及有预修之斋，颇无经据。似此等不无大醇而小疵。又有只编二十卷者，探为简当，而初授科法之士，多患不知根源。旧有随经编法者，乃依经中之仪，制而为用，乃是宗本。而世又指为度人大法，或称灵实经中，别为异途。凡世之流传者多门，未可尽睹。虽未能悉契灵旨大纲，亦粗可按行耳。
　　绍兴之后，淛江以东，多宗天台四十九品，不究前辈编集之本意。首於序中直云：灵宝大法者，三十六部尊经之首，九品仙真神灵之根。指法中编集之辞，俱是上帝口宣之语。殊不知符檄斋修、醮设书禁、驱治祈请镇禳，悉是中古之后，因事立仪，随时定制，辅翊元化，赞助灵风，非以为法，出於后世，而不可行。乃其采诸经之要妙，搜众典之符章，亦有遇异人之付传，亦有蒙神仙之授受，凡可以立功宏化者，集为中乘之法。却非上古之世天帝之言，而每叙事之条，见其间称玄师曰，遂将上帝品排，谓救苦天尊为玄师。彼盖将以为一言一论，悉出於天尊，其不加详审，类多如此。惟本源之既失，故体格之益讹。是致於符章也欲其异，於印篆也欲其多，於法职也极其崇，於行用也肆其诈。及其授受之际，捧一编之书，转相沿袭，师弟子略不深究博询，问辩考证，迷以传迷，自神其说。
　　且夫玄元始三气，为万化之根宗。自三气肇而奠二仪，二仪定而生万物，人禀中和之全气，故像天地之大体。及其气血运动，密契阴阳，是人身法天地而生成，非以此身，其为天地也。修炼之旨，有存三守一之门，即章文遣驭之所宗。以气合气，以神感神，觊天人交通，於恍惚之间，其事非稍知道者，不足与闻，法中略露其微意，台山书中不同其旨，乃取他处飞玄三气印，编入法中，以发奏牍，使其印有所出。亦与洞玄之箓，灵宝之法，了不相属。又不知气可飞玄，则将升神矣。况三气之妙，非可刻之印间。近来行其法者，又自相矛盾，印名同而篆文异者尤众，甚至以经中之字合而为印者，不可备数。
　　夫印者信也，文移申发，以示记识，如世之张官置吏，有一官则一印，上而君父，下而士民，莫不认以为表志也。如行天心正法，则以驱邪院印为记，是行正法之科条，备驱邪院之属吏，故此印发文移也。如箓进洞玄之品法，以灵宝为职。旧仪只称三天门下南曹，又以灵宝大法司为曹局，故以其印而发文移，是本局之信记也。今又益以太上三天之印，既曰三天，又曰太上，非箓之阶，又非法之职，此特摘其碍理之甚者。此外纷纷碌碌，不知其几印，可惜谬用其心也。
　　迩来博古之人，亦尝有着述仪范科条者矣，乃复取天台法中之符文印篆，杂入其中，玉石混淆，邪正交错。至於职位，世人既未际真授，未兔佩箓於宗坛，求法於师友，以箓为阶，以法为职，亦行教者不得不用耳。天台法中乃称领教嗣师，或自称宗师，复立玉陛仙卿太极真宰，取以系衔，大可惊畏。
　　且人之为物，禀受冲粹，成兹一灵，迨夫卑形，不过父母气血结为胚胎，及其长也，百谷众物养其躯体，自微至着，无非土滓。故《云房三十九章》诗中有云：四大一身都属阴，不知何物是阳精。盖言人之五体百骸血津骨肉，莫非阴类。上士能修元炼本，阴尽阳淳，如天之清，乃仙之品。犹未免受书洞府，效职仙曹，及其飞升轻举，尚须玫证功过，量校数目，方遂高步云烟，腾翔霄汉，仙真等级，诚为不轻。季世凡夫，地行浊质，佩箓传法，则地界行教之司而已，五气三云，未彻修存之妙理。九还七返，莫全冶炼之深功。衮衮尘途，前期匪测，淹淹俗浪，宿命难知，升举之期，可谓远矣，而乃遽称大位，自处仙真，用以为衔，渎天罔道，仙卿真宰，岂地界治官之可当哉。如醮告斗，以伸祈禳，则灵宝大法中之一事也。在二十四等之中，只名北斗除灾醮而已。
　　天台之行灵宝者，欲别立门户，以传於人。因见宣和间有璇玑之箓，故集诸家之说，以为璇玑之法，别立玄灵璇玑府，印编末却历言所本。如《北斗经》傍通图诸书，皆列其后。虽法中言辞出於众书，而立为此印，又谁为之耶。衔位称主管璇玑府事，子生人则称太上宫察访使，是何说也。使有璇玑之府，亦斗星之宫，尔人而主管之，已与斗星同列矣。察访之官，汉魏尚未有之，后世朝廷，廉使之任，非道法之阶。殊不知受正一之箓，行天心正法，则通达诚祈，誊词醮斗，有何不可。以致迁入洞玄法箓，则北斗醮，乃法中之一事，又待别立一衔，方可主行哉。傥每一等斋胤则易一职，一品醮则更一衔，如此则古科二十七品之斋，四十二等之醮，当补数十等职位，乃可奉行，不期纷纷耶，使其职位之合典格。凡主行斋醮，进章拜表，祷雨祈晴，济死度生，无所不通，又何必多立各称，广易衔位，大抵法箓阶位，所以备仪式，符章印篆，所以是表志。今以印篆阶职，一至於此，其有不存于编，而用行矫伪者。如建斋醮之初，高功大书揭示，称已於某日默朝上帝，启告斋事，可谓不经。
　　且留形住世之术，惟金丹一法最为正理，修仙之事，所当究心。自此之外，如炼气餐霞，服丹饵药，收光吐纳，熊经鸟伸，其类不一，而未可俓得铅凝汞结，内就金丹，故谓之三千六百傍门小法，默朝上帝是其一也。盖於身中升降运用，极於泥丸成者，可以却疾延年，失者未兔动神损志。然专修此法，近来成就者亦希，非可以通天彻地而成真者也。若夫火枣内荣，阴魔外绝，与道为一，身外生身，升神而面朝九清，洞视而遐观万汇，此则灵宝中见玉清圣境之时，形神俱妙，隔绝嚣尘，徯数待期，俓登金阙。得至此者，必不行科应世，身入斋坛，既能躬觌天真，则章表文移，折旋音韵，一切不用，此又非默朝上帝例矣。
　　今方崇坛广席，设像陈仪，牍盈编誊章表，是斋修之品格，却称默朝上帝。谓能面陈意於天，且人可罔也，天可欺乎。编中铺聚，多乖正理，其书起自南渡之初，迄今将百载，邪说异论，几徧浙东，岁月浸深，传流渐广，后学之事，习以为常，乱败典章，靡有穷已。太上之教，尊之而不加贵，毁之而不加卑，固不待辩是析非，然之后昭显第以其法。行斋用事，违格失经，非独书罪於三官五帝之司，而天下后世岂无达诚之士，将有秦无人之讥，欲加考正，又恐贻怒於其袭法之徒，故坐视神文之被秽，莫敢一言也。
　　允中每观其窒碍，形神为之震惧。初非以理推测，己见臆度。盖戾古畔科，虽三尺之童，平心以观，亦觉其谬。允中幸免陷身於邪伪之门，终不认后人之被误，敬遵师传之要旨，兼考诸家之成书，务合古仪，略加编集。似失退逊而允中之管见，实谓居其职而任其事，矧佩箓传符，久叨灵荫冠星披羽，粗集冲科，虽非上天真授之班，实玷地界职司之列。兼戴发含齿，赋性立形，一切一毫，莫非元始祖气，皇天之贶，大道之休，顾不重耶，是居其职而不任其事，可乎。由是不恤谤议，粗作编联，使允中之言稍合科条，则其与同学共之。或允中之言，有违典格，则冀高人正之。是以略序其始末於卷首。允中不敢故为险论，以是己非人。不过略删其续撰，颇从旧规，合理而有源，不厌其凡俗，背科而无据，不贵其新奇。
　　盖以陆简寂分三洞四辅为别，以杜广成立经定制为宗，然后公其说，以定其法。是谓言之者无罪，闻之者足以戒。然允中见近世编录法书，悉隐其机要。为度师者，虽自无所得，而不应禁秘之文，亦委曲隐落。甚至减易古书，除削旧法，欲令不全，逐时出奇卖秘，以邀求嗣法弟子。此不独灵宝斋法，其余法书，莫不皆然，世态浇漓，一至於此，大抵灵机妙颐，便可飞升轻举者，固不当显书广泄。如济世立功，接人利物之用，岂宜略不具载。
　　允中於出世之法，登升之诀，未之闻也，但世之所行，幸颇识邪正，今成是编，深以市道为戒，不敢故行隐落。凡灵宝之修存功用、救苦斋修，亦已备述。不至大段疏阙，理当而有据者，一毫不遗。论怪而无根者，虽详不录。意义相续者，不分两卷。法之相须者，不敢离析。旧书分散，则取而序之。事涉别书，则考而释之。疏出条目，悉可按行，所其法中科禁至重，自来不存简策者，亦备存条目。成书之后，录奏上玄，告闻三界，对天立愿，广宏至教。为学之士宜广见闻，况今名山福地，僻境遐方，隐迹林泉，混尘朝市，有道之士，岂无其人。患不能广参徧历，别识仙真而已。第亦须稍知，今之诸方，在家出家嗣行灵宝者多矣，而灵宝之法，今又几家。然后考自己之所得邪正浅深，亦不可略见。假使专执先入之说，而非他人，身坐井中，而作天论，则非有心於教者矣。学者更能平其心志，审其端绪，毋致日趋於乖真叛道之途，实允中之至愿也。允中经籍度三师，乃中原之宗派，已叙其姓名於卷末，允中非敢出私见，以诳世人。盖以师授之旨，多口传而心记，恐岁久泯没，故次序古书，而略隐於其中，为教门而设也。
　　洞玄灵宝弟子南曹执法典者权童初府右翊治金允中序。
　　上清灵宝大法卷之一
　　洞玄灵宝法师南曹执法典者权童初府右翊治金允中编并论义
　　本法戒律品
　　十戒
　　一曰执心平等，不得自欺。二曰忠事君师，孝敬天地父母。三曰慈仁及物，贫俭节身。四曰清静端直，不得阿党。五曰敬遵上法，深信修身。六曰敬重鬼神，不得轻侮。七曰凡所衣食，皆是元始祖气，不生外想。八曰灰水荡秽，不用修饰。九曰口诵心拜，毋使形劳。十曰七日大定，神光湛然，见玉清圣境。
　　十二善
　　不杀，不害，不嫉，不妬，不淫，不盗，不贪，不欲，不憎，不，言无华绮，口无恶声。
　　允中尝谓饰躬谨行之士，所当为何。独志於奉法行科，而后方能迁善远罪耶。盖修仙之道，非止於尽世法而已。欲得内贞外洁，表裹洞然，始可进道法之阶梯。甚至高真上圣，尚斋戒累功。故戒律者，养成德性，检束身心，学者所当先务。圣人治世之法，必始於修身齐家，然后可以治国平天下，莫不由中而及外也。今以本法戒律为第一品，若使行之不修，身之失正，则居不能令妻子，出不能信朋友，又其可对越上帝，以交神明哉。道典戒律，散诸经诰中，条目繁多，不应悉录，灵宝本法，合随经入戒也。其十二善，有一本除去言无华绮，口无恶声外，以不杀不害等为十戒。又旧本於其条下，悉加注解者。盖此十二事本为修真法子而设，只据正义而行，有何不可，固不必详加训释。或议论稍失本旨，反致迷误后人。故今删去，专存本文尔。
　　七事区贯品
　　一明元始祖气，从何先化玉字，而后发生万物。二明生育混沌，陶冶万物。三明灵宝自然，生成图书，总括万象，为三才机纽。四明灵宝为三洞祖教，出生一切圣人。五明人身体法元始，造立混沌，圣胎法身。六明元始祖气，无形之先，作何比拟，降质成气，化生万宝，今世作何体状，复采炼此气为丹，饵之登真。七明得灵宝之道，上则白日登晨，次则长生度世，或得尸解，及经中备有万法。
　　允中切详，灵宝虽为中乘之道，实贯通三洞，总备万法，端本澄源，学者当知其始终。道之未形，先天先地，自然祖气，化肇万生。及其结气成文，凝云作篆，於是图书焉，立教垂科，度人接物，以法为用。但法出於经，而经涵道妙，岂独区区於斋修禁咒之间而已哉。傥能深彻玄机，稍窥灵奥，要须因法以知经，因经而悟道，知道中之道，则超三界六极之外矣。我之一灵，本不蒙昧。我之一气，自合道真。后世狂妄之徒，多为虚无诞谩之说，使人不能测，矫伪万状，惑乱世人，自汩其真，自戕其性，可不惜哉。故今先以戒律开其端，次明七事，以先知经之体用。然后考四译成书之旨，是法之门户也。此何行中编经法之次序云。
　　四译成书品
　　第一玉字生於虚无之先，神文隐於混沌之内。至赤明开图，元始宣演秘讳，系第一译，为大梵玉字。第二道君标叙玉字秘讳，天真皇人书其文，为第二译，号诸天八会之书。第三道君撰次灵宝成经，为第三译，号云篆光明之章是也。内王母下受黄帝，龙威丈人授大禹灵宝五符，并在经内。而於经之本文，无所更易，故不谓之译。昔黄帝问道於峨媚，亲见皇人，再蒙指授。及太极真人授道於左仙翁，亦非译经，故亦不谓之译。第四汉元封元年七月十五日，西王母以此经下授汉武帝，帝不晓大梵之言，遂改天书玉字为世书，号第四译。
　　允中考详《灵宝度人》一巷，自古经法传记，皆以为四译而成书，理甚明白，不容附会臆说也。虚无之先，无光无象。赤明之后，玉字方彰，此第一译也。天真皇人书为正音，此第二译也。道君撰次成经，此第三译也。王母下授汉武帝，方易以成世书，此第四译也。自兹以后，经传人世，不复更有增损矣。而天台却独立一家之说，见其经纬仪范第十七品，增作五译，既称妙行真人集符图於中盟箓，又称妙行真人三洞经为灵宝大法，此则妄矣。太极真人徐来勒，传灵宝之道付葛仙翁，犹天师传正一之科，三茅二许受洞真之绪。此乃三洞传教之宗师，而非《度人经》中之第五译也。且译之为义，谓传言一也。释彼之文，为此之字，如译人辩四方之音，亦此义也。若《度人经》降世之后，初不曾有五译，岂敢甘心以从矫伪之论，故止据古书编叙。
　　经文序例品
　　藏金玉以镇五岳，投龙璧於海渊，铸九鼎以安九州。
　　右三条上为帝王行道，安镇国祚之例也。
　　天地运终，星宿错度，日月失昏，四时失度，阴阳不调。
　　如此五条，上消天灾之例也。
　　除病，谓经法以康和也。解毒害。谓消禳分野刑害之炁也。度尸。谓九炼之法，以迁升也。
　　如此三条，下禳毒害之例也。
　　上升朱宫，飞升金阙，飞升南宫，游宴玉京，游行太空，度上南宫，飞升上清，逍遥上清，度品南宫，飞升太空，魂度朱陵，游行三界。
　　如此一十三条，升度之例也。
　　咸得长生，全其本年，皆得度世，却死，门户兴隆，曾祖受度，便得神仙，延寿长年，尸解，得为九宫真人，国祚太平，位登仙翁，魔王敬形，太阴炼形，为圣君金阙之臣；万神朝礼，魔王保举。
　　如此一十七条，功德应感之例也。
　　赍金宝质心，告盟十天。
　　如此一条，传度之例也。
　　允中按：旧书以斋金宝效心盟天而传，及依玄科四万劫一传，又告盟十天而传。分为三条。盖在经序则言上天所宝，不传下世，至士赍金宝效心盟天而传，乃谓受传合应如此。至经中则言依玄科四万劫一传，若有至人赍金宝质心，依旧格告盟十天：然后而付焉，此正言传度之格也。不应别出，今止存一条。
　　身则被殃，殃及九祖，泄慢堕地狱。
　　如此三条，获罪之例。
　　经内明大道元气之母，生根秘讳，玄真玉女之妙，具有礼乐器用之物，形名度数，兵革五常之道，先天以备，天真皇人循体之也。中古述作治世之教，大道於是乎隐，不知其源，出於先天也。经中大梵隐语六十四句，出於大梵开图之先，有数之始。呼吸之息，契合阴阳，息之数见於脉。故一呼三寸，一吸三寸，推而至於丈尺，於是积分为寸，累寸为尺，以见於物。律历度量权衡，五纬七政，八卦九宫，二十四气，自兹而生。圣人则之，故制器之道，因财为尺，因指为寸。经内备有万法，阴丹阳丹，天文禁戒，吉凶像影，占往知来之术，济幽拔显，招真致灵，福国宁家，康时阜物，镇禳保度，悔谢请祈，莫不备焉。西灵龟母译以世书，而授汉武帝，故经中多从汉制。
　　允中切详灵宝大法，总录奥妙，备载条科，盖其类例不离於经。一事一诀，皆隐经内。今略出大槩，为法之张本。序例后一段，总说经之体用。天台只增其言辞，作宗师密告第四十九品。彼既不深详义理，又不广览众编，遂敢妄称宗师密告，不知乃叙事之辞尔，又非行用之诀。其人见书不博，遂自以为奇秘。今止依经以为序例而已，不敢作密告以罔人。学者既於此见经之大略，然后进步於经之施用，是亦为学之序尔。
　　上清灵宝大法卷之一竟
　　上清灵宝大法目录
　　洞玄灵宝法师南曹执法典者权童初府右翊治金允中编
　　上清灵宝大法卷一
　　本法戒律品
　　本法十戒　　　　　经中十二善
　　论法以戒律为先其戒条不必训释恐失本旨
　　七事区贯品
　　发明经中七事
　　论七事乃经中之大体
　　四译成书品
　　译字成经节次
　　论别本称五译出於诳妄
　　经文序例品
　　安镇国祚四条上消天灾五条
　　下禳毒害三条
　　升举之例一十三条
　　功德应感一十七条
　　传度盟授一条　泄慢获罪三条
　　论别本以序例为密告大不当理
　　上清灵宝大法卷二
　　分章释用品
　　叙玄章第一　　　启运章第二
　　真应章第三　　　定极章第四
　　还元章第五　　　重玄章第六
　　演梵章第七　　　宣秘章第八
　　上圣章第九　　　至学章第十
　　劝学章第十一　　赞玄章第十二
　　条诵章第十三　　上学章第十四
　　畅微章第十五　　效盟章第十六
　　玄局章第十七　　三元章第十八
　　行道章第十九
　　上清灵宝大法卷三
　　洞玄章第二十　　赤文章第二十一
　　大梵章第二十二　梵炁章第二十三
　　招真章第二十四　宝讳章第二十五
　　受度章第二十六　卫真章第二十七
　　玉历章第二十八　流化章第二十九
　　升玄章第三十　　契玄章第三十一
　　成真章第三十二　挹华章第三十三
　　天宝章第三十四　普护章第三十五
　　阴炼章第三十六　保镇章第三十七
　　至言章第三十八　大洞章第三十九
　　感应章第四十
　　论别本以分章为训解不识义理
　　上清灵宝大法卷四
　　七经八纬品
　　七经之条　　　　八纬之目
　　论别本不载七经之条其八纬之目大不同
　　元纲流演品
　　叙流演之源
　　元纲升神之路体合人身
　　元纲流演图二
　　升神飞步朝谒秘法
　　论别本升神朝谒止以泥丸为上天大失本旨
　　玄穹主宰品
　　三境所治　　　　吴天北极天皇所
　　论别本所改上帝名传不合经典
　　上清灵宝大法卷五
　　三界宫曹品
　　上界诸天宫府　　中界山岳地府
　　下界水府治职
　　论别本以经中一句作一司撰造将吏名目改坏经诰不便
　　朝元入靖品
　　忠不例圣位　　　入靖朝元科式
　　论私立靖名不便
　　诵持存思品
　　沐浴等咒　　　　入室存思
　　发炉引炁　　　　诵经中复官
　　论世俗於经中增添咒语非理及内外相应不偏废
　　上清灵宝大法卷六
　　玉札灵章品
　　玉札四十九字　　服玉札口表
　　论别本所载一百五十六字非旧式及其口表浅近不文理
　　三晨芒耀品
　　玄真经存日月法
　　太虚真人赤君内法
　　东华真人服日月象法上清紫文吞日炁月精法
　　饮斗光法　服日光法
　　服月光法
　　论别本改去三光之明碍理
　　五行正炁品
　　服斗星名六字治病
　　服字内注六丁六甲遣妖诀
　　八符治毒法每符二字
　　晦日服字法三字朔日诵字法五字
　　论当以内应外感为宗他书增入移景
　　通光法非本旨
　　上清灵宝大法卷七
　　五芽内炼品
　　五芽真文服存咒法
　　常服法
　　论别本以五芽经作五藏失本旨
　　三宫修诵品
　　默诵经法　　　三宫各有所主
　　论别本以三天配正月七月十月失本旨以默诵於内诵及撰梵语洞经碍理
　　洞照幽微品
　　灵宝玉鉴　　　　移景通光照
　　洞玄宝鉴　　　　灵宝洞玄照
　　速度亡魂诀　　　论驱祟先宜开度元始太定品
　　定息积力秘诀
　　论别本谓天尊止在泥丸违失经旨及为光怪之说不便
　　上清灵宝大法卷八
　　元始大定品
　　洞观百灵品
　　彻视法　　　　　内视中方
　　论后世以开光考照为洞观非本旨
　　采炼祖炁品
　　采炼止有条目诀法未降
　　论法止炼本身祖炁诀法未降不可意
　　料曲为之说
　　洞阳符火品
　　六十四卦配合灵书诀法未降
　　九炁包鼎诀法未降
　　论别本以配卦为玄真隐讳非是
　　五炁混合品
　　中理五炁条目诀法未降
　　九宫七星图诀法未降
　　论别本所载混合百神一章无可行法流精玉光品
　　迎日光为丹大略诀法未降
　　论别本所说於古法小异要之非可行之诀
　　梵炁流行品
　　梵炁之行合於人身大略诀法未降
　　论别本所论不同
　　黍珠神变品
　　调息进火内炼黍珠诀法未降
　　论别本诵经十徧成丹非本旨
　　上清灵宝大法卷九
　　斋直禁忌品
　　元会节序日　　　　避忌日
　　禁食厌物　　　　　李少君口诀
　　本命日修用咒诀　　净秽法
　　解秽法　　　　　　式假解秽
　　常用咒言
　　论别本所隐经论未善
　　上清灵宝大法卷十
　　本法印篆品
　　灵宝大法司印　　　通章印
　　神虎三印　　　　　黄神印
　　越章印
　　论世俗增印太多名称失格
　　箓阶法职品
　　仙班五等
　　论法职当存箓阶次补
　　本法之职不宜僭妄
　　上清灵宝大法卷十一
　　悔过谢愆品
　　祝香启白　　　　五方忏悔
　　三礼　　　　　　回向出户
　　论别本所编错杂科文亦难宣读
　　五品阴功品
　　灵宝坛
　　星宿错度日月失昏格
　　四时失度阴阳不调格
　　国主有灾兵革四兴格
　　疫毒流行兆民死伤格
　　师友命过格　　　三晨象
　　上真星宿好乐　　　太乙好乐
　　九鼎名
　　论别本改易坛名及镇禳之法皆异於经
　　上清灵宝大法卷十二
　　济生阳德品
　　玄枢三晨坛解治法
　　飞斗　　　　　　北斗符
　　南斗符　　　　　和合年命符
　　斗星名符　　　　七元秘授符
　　飞神入斗法
　　论别本所叙失古法
　　上清灵宝大法卷十三
　　祭炼幽魂品
　　祭炼本源　　　　造斛及合用之物
　　祭炼日早晨口奏重撰白文
　　早晨顶白将吏　　　书生夭箓并诀水火符变食符
　　静夜行事启请重撰白文
　　召将变食
　　召六道四生孤魂重撰普召文
　　咒食　　　　　　　水火二炼法
　　三皈九戒
　　度魂焚燎重撰告遣孤魂白文
　　事毕谢圣重撰口奏祝愿白文
　　每日出饭小施食仪
　　论旧科施食后诵杀鬼咒非便丹阳符不出於本法中
　　上清灵宝大法卷十四
　　祛妖拯厄品
　　除邪法有符　　　　驱捉法真文并符
　　召神王法　　　　　镇禳法有符
　　解度法有符　　　　三部符法
　　验祟九宫法
　　论别本立总治幽冥品非本旨
　　上清灵宝大法卷十五
　　裂字为符品
　　古法裂字止有三十一符
　　天篆符二十六出灵书内
　　论别立符名非古法
　　上清灵宝大法卷十六
　　黄箓次序品
　　序斋　　　　　　　修斋节次
　　预告　　　　　　　扬旛
　　诵经　　　　　　　发奏
　　拜章　　　　　　　告符发玉札
　　告斋投词　　　　　立幕
　　勅水　　　　　　　请光
　　宿启　　　　　　　破狱
　　正斋三　　　　　　日醮谢散坛
　　论格式止从古科
　　修斋受词品
　　投状式
　　斋官请高功重撰初请语
　　法师答辞重撰辞逊语
　　斋官再拜重撰劝请语
　　高功再辞重撰再辞语
　　斋官三请重撰三请语
　　法师答从请重撰受辞语
　　法师口奏重撰白文
　　论三辞乃是重其事
　　上清灵宝大法卷十七
　　扬旛科式品
　　迁神旛式　　　　回耀旛式
　　重撰扬旛仪
　　论世俗广添旛式颇为不经
　　镇信威仪品
　　金龙释义　　　　镇彩释义
　　纸墨笔砚等释义
　　香花释义　　　　镇米释义
　　镇炭释义镇钱释义
　　槿木简式并释义　玉璧释义
　　金纽释义　　　　威仪十二事
　　章函制度　　　　香炉几案
　　论镇信释义并从广成先生科式
　　坛图幕式品
　　坛图二　　　　　坛外灯图
　　二十八宿星象图　坛制门榜
　　六幕　　　　　　九祖位
　　土地位　　　　　监坛神位
　　神虎堂　　　　　炼度堂圣位
　　诵经堂　　　　　靖堂室
　　荚郭　　　　　　斋供
　　论世俗六幕位次高下与古仪不同
　　上清灵宝大法卷十八
　　玉文真篆品
　　五老赤书玉字真文
　　行赤书法　　　　水府岳府土府咒
　　五岳投简咒
　　安镇星宿禳度天灾咒
　　摄召法咒
　　召龙天水神止水度水咒
　　广成先生叙说
　　灵书三十二天隐语真文
　　收灵书真文咒
　　论赤书玉字乃投简之本源
　　上清灵宝大法卷十九
　　登斋科范品
　　发奏请牒重撰功曹三献仪
　　告符重撰启奏白文
　　告符发玉札重撰将吏三献仪
　　投词告斋
　　请高功升坛重撰白文
　　高功白众撰白文　四结愿
　　高功出请先诣监坛神前重撰白文
　　次诣师幕请师拜笺各幕重撰白文
　　上清灵宝大法卷二十
　　升坛表白开启重撰白文
　　请光分灯并依古式仍重撰白文
　　论近世杂科太近俗者不宜用三朝失时尤戾古典
　　上清灵宝大法卷二十一
　　临坛符法品
　　降真召灵符法　　三晨慧光符
　　入户出户咒　　　升坛仪式
　　礼师释义　　　　五方卫灵咒释义晨午晚三朝存思法并释义
　　上清灵宝大法卷二十二
　　斋坛三宝位次　　呜法鼓说
　　发炉并释义
　　三上香密咒并释义
　　焚降召符法　　　御案说
　　上本位香释义　　命魔咒法并释义
　　论命魔步虚之法古有奥义
　　论分灯符式不同
　　上清灵宝大法卷二十三
　　章词表牍品
　　素车白马章　　　酆都拔罪章
　　开通道路章
　　论开通道路章并拔罪章皆不必历陈地狱名
　　沐浴炼度章
　　升度亡魂章　　　章函章凡制度
　　书章　　　　　　章信
　　章关式　　　　　献章中官将状式
　　黄素朱表
　　论今人斋修多不能广度却用朱表古式其词不相合建黄箓以普度为功
　　重撰救苦表
　　重撰请阴阳正炁炼度表
　　重撰九天上帝表　青词格式
　　论撰词表当知体格不宜用世俗变体杂说失格者不当备奏
　　上章科格品
　　净外秽沐浴法　　净内秽服符法
　　服心章告心神法　上章烧香炉内符
　　章前后空纸式
　　灵宝词章仪重行校定
　　章中官将圣位
　　论洞玄部灵宝拜章不应杂以他法
　　六幕启谢品
　　启玄师笺　　　　启五帝笺
　　启三官笺　　　　启天师笺
　　启三师笺　　　　启监斋笺
　　谢玄师笺　　　　谢五帝笺
　　谢三官笺　　　　谢天师笺
　　谢三师笺　　　　谢监斋笺
　　已上六幕启谢笺并重撰述
　　论六幕合用笺文五帝称号更行考证
　　奏申文檄品
　　奏状式　　　　　上帝合用奏状例上界天真合用申例
　　上界申状式　　　中下界申状式
　　二等牒式
　　功曹将吏用关子例
　　关子式　　　　　札子式
　　黄箓顶告奏申六状并牒式
　　黄箓正奏一十四状式
　　正申上界二十八状并二牒式
　　正申中界三十二状并一十二牒式
　　正申下界一十一状并一十六牒式
　　神虎召魂牒七玉女牒催召牒
　　拘集孤魂普召牒
　　给散孤魂钱简箓关
　　遣发奏申文檄关帖引共十式
　　告发诸符关共三式
　　功德牒式
　　三等献醮状并关子式天省五府谢过状二式
　　重撰斋坛节次榜　经坛榜
　　晓谕将吏榜　　　神虎坛榜
　　率励坛官榜　　　晓谕孤魂榜
　　论黄箓斋后醮谢不必再发请状及醮献圣位宜照文移关系之所并合与醮及地狱不当移文
　　升度符告品
　　救苦真符　　　　长生灵符
　　金龙驿吏符　　　荚龙驿吏符
　　青宫九龙符命　　破地狱符
　　拔幽魂符
　　登真度命出离生死符
　　太上勑赦生天宝箓
　　元始符命　　　　普告三界符
　　历关诸天符　　　勅制地祇符
　　古法四镇合同　　灵宝升天大券
　　升天左券　　　　升天右券
　　洞玄灵宝长生度命黄箓
　　论符之本旨世俗用符冗杂悉非正理及以鬼魂命终之因撰符不便别法中符不应入
　　受持策杖品
　　造策杖法　　　　受持策杖法
　　五岳符　　　　　十天玄化符
　　五帝直符
　　论策杖当平居咒持
　　然灯破狱品
　　重撰破狱启白文　九幽破狱灯仪
　　高功存念行用法　九清梵唱破狱咒
　　破狱灯图　　　　破狱步罡式
　　论普度方可破狱
　　神虎摄召品
　　叙神虎所属之府　官将位次
　　壁鲁洞铭式　　　铁迹台光之章
　　入门坛式　　　　斗章
　　召魂旛上二符　　三部使者符
　　神虎玉札　　　　七玉女符
　　阳耀通关坛　　　阴灵摄魄坛
　　神虎摄魂符幽寂符
　　天皇印诀　　　　神虎罡
　　刍身升度法　　　神虎服色
　　重撰告玉札神虎三献仪
　　重撰发催召仪
　　论神虎召魂随所得之法以行
　　水火炼度品
　　正荐沐浴仪　　　咒食咒白文
　　水火方位　　　　高功升座祝香文
　　水火炼度仪　　　正荐传戒仪
　　度魂仪并回向文　炼度合用符篆
　　日魂符　　　　　火合同符
　　火铃符　　　　　炼身符
　　月魄符　　　　　真水合同符
　　十二河源符　　　五芽真文
　　金液炼形符　　　石镜水母符
　　生神九章符　　　玉缨神变符
　　酆都山形
　　论炼度世用杂符太多酆都山形不宜
　　以私意增益
　　施食普度品
　　高功奏启　　　　重撰普召六道仪
　　孤魂沐浴仪　　　孤魂朝真启白
　　呎食徧诸方通用咒
　　高功升座祝香语
　　炼度孤魂重撰高功告白文
　　孤魂炼度仪　　　孤魂传戒仪
　　度魂回向白文
　　论建斋当重於普度近者世俗科书太鄙陋者不宜轻用
　　散坛设醮品
　　古科条目　　　　叙醮
　　黄箓醮谢真灵三百六十圣位
　　又一百六十醮位
　　论五帝称号宜随其所寓
　　黄箓大斋散坛设醮仪
　　散坛拜表设醮礼毕
　　论三洞经典近世散失不备世俗不当
　　暗毁广成先生斋科
　　投龙送简品
　　下元黄箓简文述玉札金龙等式
　　科文释龙璧等说
　　科文式投三简法
　　玉简金龙玉璧金纽制度
　　山简告文真文　　水简告文真文
　　土简告文真文　　投简设醮图
　　灵山福地投龙简醮仪
　　灵泉江海投龙简醮仪
　　斋坛投土简醮仪
　　叙三元八节投简式
　　广成先生科叔黄箓投简说
　　论投简出真文玉诀本於五老亦书今
　　用别符於简后不合经科
　　传度对斋品
　　授受之格　　　　投师状式
　　申奏大略格式　　三界清醮状式
　　三界醮献状式　　传度合用
　　灵书真券式　　　环式
　　龙头书刀式　　　补职帖式
　　发奏节次
　　灵宝对斋设醮传度仪
　　上清灵宝大法目录竟
　　上清灵宝大法卷之二
　　洞玄灵宝法师南曹执法典者权童初府右翊治金允中编
　　分章释用品
　　太上灵宝无量度人上品妙经
　　叙玄章第一
　　道言：酉上此二字治卒暗。昔於始青天中，玉隆腾胜天也。碧落空歌，大浮黎帝
　　讳，见隐语中。土，受元始度人无量上品。
　　启运章第二
　　元始天尊当说是经，周回十过，以召十方。当说者，谓此劫运，开图出教也。
　　真应章第三
　　自然以下大洞世界。
　　始当诣座，子上至午上挑发，催生安胎书吞。天真大神，上圣高尊，妙行真人，中指上节叠书，已上辟邪鬼。无鞅数众，乘空而来，飞云丹霄，绿舆琼轮，羽盖垂荫，流精玉光，亥上，流精玉光是九色，主肾圆象也，治梦交。五色郁勃。酉上，少气书吞。洞焕太空。
　　定极章第四
　　七日七夜，诸天日月星宿，璇玑玉衡，一时停轮，神风静默，山海藏云，子上，治气急吞。天无浮翳，四炁朗清。自七日下止，此治眼目等疾，书烧印上吞之。一国地土山川林木，缅平一等，无复高下。土皆作碧玉，无有异色，众真侍座。中指中节，安宅动土，作咒土用之。
　　还元章第五
　　元於五行生数，立於五行成数。玄座者，法身所御也。
　　元始天尊玄坐空浮五色狮子之上，午上，治心不宁、心病、疟疾，吞。说经一水徧，诸天大圣同时称善。是时一国男女，聋病耳皆开聪。说经二火徧，盲者目明。说经三木徧，暗者能言。说经四金徧，跛痾积逮，皆能起行。说经五土徧，久病痼疾，一时复形。说经六水徧，发白反黑，齿落更生。说经七火徧，老者反壮，少者皆强。说经八木徧，妇人怀妊，鸟兽含胎，已生未生，皆得生成。说经九金徧，地藏发泄，金玉露形。说经十徧，枯骨更生，皆起成人。是时一国是男是女，莫不倾心，皆受护度，咸得长生。行其道则长生不死。
　　重玄章第六
　　道言：是时元始天尊乾上，凡烧香先召十方无极，然后入意。说经一徧，东方无极无量品至真大神，无鞅之众，浮空而至。说经二徧，南方无极无量品至真大神，无鞅之众，浮空而至。说经三徧，西方无极无量品至真大神，无鞅之众，浮空而至。说经四徧，北方无极无量品至真大神，无鞅之众，浮空而至。说经五徧，东北无极无量品至真大神，无鞅之众，浮空而至。说经六徧，东南无极无量品至真大神，无鞅之众，浮空而至。说经七徧，西南无极无量品至真大神，无鞅之众，浮空而至。说经八徧，西北无极无量品至真大神，无鞅之众，浮空而至。说经九徧，上方无极无量品至真大神，无鞅之众，浮空而至。说经十徧，下方无极无量品至真大神，无鞅之众，浮空而至。十徧周竟，十方无极天真大神，一时同至，一国男女，倾心归仰，来者有如细雨密雾，无鞅之众，迮国一，半土皆偏陷，非可禁止。於是元始悬一宝珠，大如黍米，乃赤黍也，收之，念大梵隐语四十九徧，祝之，吞一粒，可治一切病苦，想众真入珠中，艮上。在空悬之中，去地五丈。入珠中黍米法也。天真大神，上圣高尊，妙行真人，十方无极至真大神，无鞅数众，俱入宝珠之中。天人仰看，唯见勃勃，从珠口中入，既入珠口，不知所在，国人廓散，地还平正，无复欹陷。国土偏陷，宝珠乃悬。既入珠口，地还平正。元始即於宝珠之内，说经都竟，众真监度，以受於我，当此之时，喜庆难言。凿咸所谓内讳。法事粗悉，诸天复位，倏忽之间，寂无遗响。是时天人遇值经法，普得济度，全其本年，无有中伤，倾土皈仰。先因倾心，后乃倾仰。咸行善心。连下上太平治咒，诅解和同之意。不杀不害，不嫉不妬，不淫不盗，不贪不欲，不憎不，言无华绮，口无恶声，齐同慈爱，异骨成亲，国安民丰，欣乐太平。有如上十二善行，方契齐同慈爱，异骨成亲之道也。
　　演梵章第七
　　经始出教，一国以道，预有至心，宗奉礼敬，皆得度世。宗奉礼敬四字，行一皆得度世。
　　宣秘章第八
　　道言：元始天尊说经中所言，并是诸天上帝内名隐韵之音，亦是魔王内讳，百灵之隐名也，非世之常辞。
　　上圣章第九
　　此是元始天尊感应功德。
　　上圣已成，真人通玄究微，能悉其章，诵之十过，诸天逼唱，万帝设礼，诸天遥唱，万帝设礼，所以为《大洞经》也。河海静默，山岳藏云，日月停景，璇玑不行，群魔束形，鬼精灭爽，回尸起死，白骨成人。日月下乃是空法，定中可以自见一切无道之鬼，见身闻之皆灭，如功未就，未可制御也。未有定力，则可用后洞视法。
　　至学章第十
　　至学之士，诵之十过，则五帝侍卫，三界稽首，魔精丧眼，鬼妖灭爽，济度垂死，绝而得生。所以尔者，学士秽气未消，体未洞真，召制十方，威未制天政，德可伏御地祇，束缚魔灵，但却死而已，不能更生。
　　劝道章第十一
　　轻诵此章，身则被殃，供养尊礼，门户兴隆，世世昌炽，与善因缘，万灾不干，神明护门。
　　赞玄章第十二
　　尊妙独步玉京之上，故曰《大洞真经》。
　　斯经尊妙，独步玉京。度人无量，为万道之宗。巍巍大梵，德难可胜。大罗天上有玉京之山紫微上宫，有玉京之殿三十六座，每座高虚广万里，轩檐五千五百里。
　　修诵章第十三
　　道言：凡诵是经十过，诸天齐到，亿曾万祖，幽魂苦爽，皆即受度，上升朱宫。格皆九年，受化更生，得为贵人。而好学至经，功满德就，皆得神仙，飞升金阙，游宴玉京也。好学之人，明功德重於诵者。
　　上学章第十四
　　上学之士，修诵是经，皆即受度，飞升南宫。世人受诵，则延寿长年，后皆得作尸解之道，魂神暂灭，不经地狱，即得反形，游行太空。
　　畅微章第十五
　　此经微妙，普度无穷，一切天人，莫不受庆，无量之福，生死蒙惠。有科条格。
　　效盟章第十六
　　至学轻泄，殃逮玄祖。世人皆不得传之，禁不脱有漏慢，岂止此耶。宝秘则亿曾齐功。
　　上天所宝，不传下世，至士赍金宝，效心盟天而传。轻泄漏慢，殃及九祖，长役鬼宫。前次轻诵，故殃及其身后，以泄慢乃累其祖。
　　玄局章第十七
　　九宫二十四炁神，皆在身中。
　　侍经五帝，玉童玉女，各二十四人，营卫神文，中指中节。保护受经者身。一日佩符咒，二日通行炁脉，用吞营卫神文四字立效。侍经五帝，玉童玉女，各二十四人，共二百四十人，从帝行也。
　　三元章第十八
　　道言：正月长斋，诵咏是经，为上世亡魂，断地逮役，度上南宫。七月长斋，诵咏是经，身得神仙，诸天书名，黄箓白简，削死上生。十月长斋，诵咏是经，为国王帝主，君臣父子，安镇国祚，保天长存，世世不绝，长为人君，安镇其方，民称太平。八节之日，诵咏是经，得为九宫真人。戴九履一，左三右七，二四为肩，六八为足，五居中宫，以为实腹，此乃豁落斗也。本命之日，诵咏是经，魂神澄正，万气长存，不经苦恼，身有光明，三界侍卫，五帝司迎，万神朝礼，名书上天，功满德就，飞升上清。中指上节，此是定心神况，上清中都也。按《龙蹻经》云：四梵以上，次有三清之天。第一太清十二天，九仙所居。次上清十二天，九真所治。次玉清十二天，九圣所居。共三十六天，玉清乃最上天也。
　　行道章第十九
　　凡诵经行道行法，各依式存想，口传心授，口诵心拜，并依艮上，至一指甲下挑发。
　　道言：行道之日，皆当香汤沐浴，斋戒入室，东向叩齿三十二通，上闻三十二天，心拜三十二过，闭目，静思身坐青黄白三色云气之中，内外蓊冥，有青龙、白虎、朱雀、玄武、四圣将也。狮子、白鹤，罗列左右，日月照明，洞焕室内，项生圆象，光映十方。三气者，玄气青，元气黄，始气白，是三气也，皆从一气而生。今居三气之中，以表学人存三守一之道，乃气之母也，斯真常之道矣。如此分明，密咒曰：无上玄元太上道君，召出臣身中三五功曹，左右官使者，侍香金童，传言玉女，五帝直符，直日香官，各三十二人。咒日授之关启所言，今日吉庆，长斋清堂，修行至经，无量度人。臣及甲乙，谓臣及某人同转是经，以求长生之道也。如止自诵，当向木德之方，朝太阳取青黄白三气，而诵之臣及甲乙也。大洞内章回风混合之旨云：东方扶桑之宫有若木，太阳一出，若木有光，青黄白三气蓊郁其顶，宫中仙人於此时诵经行道，以奉帝德，今所诵经，故宜向甲乙之方。甲乙乃东方也，故经云东向诵经。转经受生。愿所启上彻，俓御无上三十二天元始上帝至尊几前。毕引气三十二过，东向诵经。东方长生之方，诸天所尊重也。书符大洞口诀，东向，於十月行道也。
　　上清灵宝大法卷之二竟
　　上清灵宝大法卷之三
　　洞玄灵宝法师南曹执法典者权童初府右翊治金允中编
　　元始无量度人上品妙经
　　洞玄章第二十
　　元始洞玄灵宝本章，上品妙首，十回度人，百魔隐韵，离合自然。凡二十四字。
　　赤文章第二十一
　　皆是本章经，共六十四字，生气真咒混合也。
　　混洞乃洞天也。赤文，无无上真，元始祖劫，化生诸天，开明明大道也。三景，是为天根。上无复祖，唯道为身。五文开廓，普植神灵。无文不光，无文不明，无文不立，无文不成，无文不度，无文不生。中指中节。
　　大梵章第二十二
　　是为大梵，大洞体也。天中之天，郁罗萧台，玉山上京。萧台是七宝玄台，有九层，高参太空之上天。上极无上，大罗玉清。渺渺劫刃，若亡若存。三华离便，大有妙庭。金阙玉房，森罗净霐。净霐乃三清殿下雨池也。
　　梵炁章第二十三
　　六十四字，治百病，吞服。
　　大行梵炁，艮上，识者同道此大洞旨。周回十方，中有度人不死之神，中有南极长生之君，中有度世司马大神，中有好生韩君丈人。今日校录，诸天临轩。於赤明劫中，在浮黎国中，开图校录之日。校是比校罪福轻重，录是记录功过浅深。此二句系在招真章。
　　招真章第二十四
　　东方无极飞天神王长生大圣无量度人，震上。
　　南方无极飞天神王长生大圣无量度人，离上。
　　西方无极飞天神王长生大圣无量度人，兑上。
　　北方无极飞天神王长生大圣无量度人，坎上。
　　东北无极飞天神王长生大圣无量度人，艮上。
　　东南无极飞天神王长生大圣无量度人，巽上。
　　西南无极飞天神王长生大圣无量度人，坤上。
　　西北无极飞天神王长生大圣无量度人，乾上。
　　上方无极飞天神王长生大圣无量度人，中指甲下，资荐用。
　　下方无极飞天神王长生大圣无量度人。中指中节，使者摄召用。
　　此十位神王功力甚大，凡有事告神王，遣飞天使者，当诵神王内讳。
　　十方至真飞天神王长生度世无量大神，并乘飞云丹舆，绿辇羽盖琼轮，参驾朱凤，五色玄龙，辰上，治肝病，书吞之。建九色之节，十绝灵旛，前啸九凤齐唱，后吹八鸾同呜，狮子白鹤，啸歌邕邕，治肺出声。五老启途，中指中节。群仙翼辕，亿乘万骑，浮空而来，倾光回驾。四指四节，书吞之。监真度生，寅上，催生吞之。诸天丞相，丞炁，相炁。南昌上宫，韩司主录，监生大神，寅上，催生吞之。执箓把符，齐到帝前，随所应度，严校诸天，普告三界，无极神乡，泉曲之府，北都罗酆，三官九署，十二河源。河源十二月，月度於东井。上解某人祖考亿劫种亲，疾除罪簿，落灭恶根，不得拘留，逼合鬼群。中指中，白诰道告三界，黄纸墨书，计四十八字，行法用。
　　元始符命，时刻升迁。北都寒池，部卫形魂。制魔保举，度品南宫。死魂受炼，仙化成人。生身受度，劫劫长存。随劫轮转，与天齐年。永度三途五苦八难，超陵三界，逍遥上清，一如符命，金龙驿传。凡六＋四字，后书九幽符，外青纸朱书。
　　年　月　日具法位臣某吉时告下。
　　宝讳章第二十五
　　上清之天，天帝玉真无色之境，梵行梵行者，道中之道，天中之天，出入无门，真空无得也。故云百三界之上，逍遥上清。升天右券。元始升天宝券文篆券，大洞法也。用青纸朱书六十八字，背书真文。
　　太皇黄曾天，　　帝郁舰玉明。
　　太明玉完天，　　帝须阿那田。
　　清明何童天，　　帝元育齐京。
　　玄胎平育天，　　帝刘度内鲜。
　　元明文举天，　　帝丑法轮。
　　上明七曜摩夷天，帝恬懀延。
　　虚无越衡天，　　帝正定光。
　　太极蒙翳天，　　帝曲育九昌。
　　赤明和阳天，　　帝理禁上真。
　　玄明恭华天，　　帝空谣丑音。
　　耀明宗飘天，　　帝重光明。
　　竺落皇笳天，　　帝摩夷妙辩。
　　虚明堂曜天，　　帝阿娄生。
　　观明端靖天，　　帝郁密罗千。
　　玄明恭庆天，　　帝龙罗菩提。
　　太焕极瑶天，　　帝宛黎无延。
　　元载孔升天，　　帝开真定光。
　　太安皇崖天，　　帝婆娄阿贪。
　　显定极风天，　　帝招真童。
　　始皇孝芒天，　　帝萨罗娄王。
　　太皇翁重浮容天，帝闵巴狂。
　　无思江由天，　　帝明梵光。
　　上揲阮乐天，　　帝勃勃监。
　　无极昙誓天，　　帝飘弩穹隆。
　　晧庭霄度天，　　帝慧觉昏。
　　渊通元洞天，　　帝梵行观生。
　　太文翰宠妙成天，帝那育丑瑛。
　　太素秀乐禁上天，帝龙罗觉长。
　　太虚无上常容天，帝总卧鬼神。
　　太释玉隆腾胜天，帝眇眇行元。
　　龙变梵度天，　　帝运上玄玄。
　　太极平育贾奕天，帝大择法门。
　　已上券裹文背，每两句作一行，天名用朱书，帝讳用墨书。
　　三十二天，三十二帝，诸天隐讳，诸天隐名。天中空洞，天帝金阙玉房空洞，谓大洞也。自然灵章，二章诸天隐韵，天中之音，天中之尊，上帝天中之神。太一司命以下。天中大魔，天中之灵。九和十合，变化上清。无量之奥深，不可详敷落神真，普度天人。
　　受度章第二十六
　　今日欣庆受度，历关诸天。辰上请灭三恶，斩绝地根。飞度五户，名列太玄。魔王监举，无拘天门。辰上，得道之鬼蒙天尊赐券出符，告得三界魔王，举到天门，不得拘执，佩之修行，法为之关，计二十八字，欲开通五道也。东斗主算，卯上西斗记名，酉上北斗落死，子上南斗上生，午上中斗大魁，总监众灵。中指中节，保生护命咒符，或书吞之。青帝护魂，卯上白帝侍魄，酉上赤帝养炁，午上黑帝通血，子上黄帝中主，万神无越。中指中节，咒之，治身上走症疼痛，手揉之则安。
　　卫真章第二十七
　　青天魔王，巴元丑伯。卯上赤天魔王，负天担石。午上白天魔王，反山六目。酉上黑天魔王，监丑朗馥。子上黄天魔王，横天担力。五帝大魔，中指中节，祛邪治病疟，书而吞之。万神之宗。飞行鼓从，总领鬼兵，麾幢鼓节，游观太空。自号赫奕，诸天齐功。上天度人，严摄北酆。神功受命，普扫不祥。八威吐毒，猛马四张。午上，八威吐毒，酉上，一切毒虫所伤，书贴。天丁前驱，中指中节大帅仗旛。辰上，辟邪祟。掷火万里，寅上流铃八冲。敢有干试，拒遏上真，道之至人盖众邪。金钺前戮，中指甲下，书贴，辟邪。巨天后刑。四指根屠割鬼爽，风火无停。千千截首，万万剪形。魔无干犯，鬼无妖精。三官北酆，明检鬼营。不得容隐，金马驿程。普告无穷，万神咸听。三界五帝，列言上清。三十二字，神公所受之命也，大事用之。
　　玉历章第二十八
　　元洞玉历，龙汉延康。眇眇亿劫，混沌之中。上无复色，下无复渊。风泽洞虚，金刚乘天。天上天下，无幽无冥，无形无影，无极无穷，淇津大梵，寥廓无光。赤明开图，运度自然。坎上，此灵宝正经，计六十四字。凡咒水，用此咒十徧。
　　流化章第二十九
　　元始安镇，子上，治惊悸，书吞之。敷落五篇。赤书赭石书之玉字，八威龙文。保制劫运，使天长存。梵气弥罗，万范开张。些二十二字，法天也。可咒安宅，书为大将。
　　升玄章第三十
　　元纲流演，三十二天。轮转无色，周回十方。旋斗历箕，回度五常。五星也。三十五分，总气上元。八景冥合，气入玄玄。
　　西龟之山一曰龙山，乃九天之根纽，黄气之渊府。在天西北之角，周回千万里，与玉清连界，东南接通阳之霞，上承清官神虎之门，西北则寒穴之野，上通金阙神仙之庭，南则极於太丹浮黎之乡，气协洞阳之光，北则正於勾陈，交关华盖，气践广陵中央，直冲玉京。八达交风山岭，平天三万里，涌金为墙，结玉为门，金台玉楼，十二神宫，上有自然流精。紫阙金华之宫，琼瑶之室，傍通九窍之洞。自生紫气之云，交带凤文。九色落陈，崖生紫桂。秀岭琼林，结瑚为条，植玉为根，骞树含实，赤子白环。三华耀葩於朱景，反香流芳於太玄。八气扇飙以长鼓，玉籁空唱而成音。龙嗥云楼，凤啸绝岑，毒兽万罗，长蛇千寻，神宫堂堂，灵仙纷纷，巍巍元馆，触类吐津。盖元始之妙化，实天元之灵根也。
　　契玄章第三十一
　　玄中太皇，上帝高真，泛景太霞，啸咏洞章。金真朗郁，流响云营，玉音摄气，灵风聚烟，紫虚郁秀，辅翼万仙。
　　成真章第三十二
　　千和万合，自然成真。凡和合用此书吞，二指中节。真中有神，长生大君。无英公子，白元尊神。太一司命，桃康合延。执符把箓，保命生根。上游上清，出入华房。八冥之内，细微之中。下镇人身，泥丸绛宫。中理五气。混合百神。十转过灵万气齐仙。凡一章作布气咒念十编，吹息处，二指巾节。
　　挹华章第三十三
　　仙道贵生，无量度人。上开八门。飞天夫轮罪福禁戒！宿命因缘。普受开度，死魂生身。身得受生。上闻诸天。诸天之上，各有生门。中有空洞瑶歌之章。魔王灵篇，辞参高真。
　　第一欲界飞空之音
　　人道眇眇，仙道莽莽。鬼道落兮。当人生门。仙道责生，鬼道贵终。仙道常自吉，鬼道常自凶。高上清灵爽。悲歌朗太空，唯愿仙道成，不欲人道穷。北都泉曲府。中有万鬼群，但欲遏人算，断绝人命门，阿人歌洞章。以摄北罗酆，束送妖魔精，斩馘六鬼锋。诸天气荡荡，我道日兴隆。
　　第二色界魔王之章
　　落落高张，明气四斋。梵行诸天，周回十方。叠篆作大神镇铿宅。无量大神。皆由我身。我有洞章，万徧成仙。仙道贵度，鬼道相连。天地眇莽，秽气氛氛。三界乐兮，过之长存，身度我界，体入自然。此时乐兮，薄由找恩，龙汉荡荡。何能别真。我界难度，故作洞文，变化飞空，以试尔身。成败懈退，度者几人，笑尔不度故为歌音。
　　第三无色界魔王歌曰：
　　三界之上，眇眇大罗。上无色根，云层峨峨。唯有元始浩劫之家，部制我界。统承玄都。有过我界。身入玉虚。我位上王，匡御众魔。空中万徧，秽气氛葩。保真者少，迷惑者多。仙道难固，鬼道易邪，人道者心。谅不由他。仙道贵实，人道贵华。尔不乐仙道，三界那得过。其欲转五道，我当复奈何。
　　此三界之上。飞空之中，魔王歌音，音参洞章。诵之百徧，名度南宫。诵之千徧，魔王保迎。万徧道备，飞升大空，过度三界，位登仙翁。有闻灵音，麾王敬形，勑制地祇，侍卫送迎。拔出地户五苦八难，七祖升迁，永离鬼官。魂度朱陵，受炼更生。戌上，已上三十二字，黄纸黑书，勑沧处土地地祇等神。是谓无量，普度无穷。有秘上天文，诸天共所崇。泄慢堕地狱，祸及七祖翁。
　　天宝章第三十四
　　道言：此二章并是诸天上帝，及至灵魔王隐秘之音，皆是大梵之言，非世上常辞。言无韵丽，曲无华宛，故谓玄奥，难可寻详。上天所宝，秘於玄都紫微上宫，依玄科四万劫一传。若有至人赍金宝质心，依旧格告盟十天，然后而付马。
　　普护章第三十五
　　道言：夫天地运度，亦有否终。日月五星，亦有亏盈。至圣神人，亦有休否。末学之夫，亦有疾伤。凡有此灾同气，皆当齐心修斋，六时行香，十徧转经，福德立降，消诸不祥，无量之文，普度无穷。
　　阴炼章第三十六
　　道言：夫末学道浅，或仙品未充，运应灭度，身经太阴，临过之时，同学至人为其行香，诵经十过，以度尸形如
　　法，魂神径上南宫，随其学功，计日而得更生，转轮不灭，便得神仙。
　　保镇章第三十七
　　道言：夫天地运终，亦当修斋，行香诵经。星宿错度，日月失昏，亦当修斋，行香诵经。四时失度，阴阳不调，亦当修斋，行香诵经。疫毒流行，兆民死伤，亦当修斋，行香诵经。师友命过，亦当修斋，行香诵经。夫斋戒诵经，功德甚重，上消天灾，保镇帝王，下禳毒害，以度兆民。生死受赖，其福难胜，故曰无量，普度天人。
　　至言章第三十八
　　道言：凡有是经，能为天地帝主兆民，行是功德。有灾之日，发心修斋烧香，诵经十过，皆诸天记名，万神侍卫，右别至人，克得为圣君金阙之臣诸天记人功过，毫分无失，天中魔王亦保举尔身得道者，乃当洞明至言也。
　　大洞章第三十九
　　诸天中大梵隐语无量音，道君撰元始灵书中篇：
　　亶娄阿苍，无想观音。须延明首，
　　法揽菩昙。稼那阿奕，忽阿流吟。华都曲丽，鲜菩育臻。答落大梵，散烟庆云。飞洒玉都，明魔上门。无行上首，回跷流玄。阿陀龙罗，四象吁员。南閰洞浮，玉眸诜诜。梵形落空，九灵推前。泽洛菩台，绿罗大千。眇莽九丑，韶谣缘邅。云上九都，飞生自骞。那育郁馥，摩罗法轮。霐持无镜，揽姿运容。馥朗廓奕，神缨自宫。刀利禅猷，婆泥咎通。宛薮涤色，大眇之堂。流罗梵萌，景蔚萧嵎。易邈无寂，宛首少都。阿褴郁竺，华莫延由。九开自辩，阿那品首。无量扶盖，浮罗合神。玉诞长桑，梧空度仙。玃无自育，九日导乾。坤母东覆，形摄上玄。陀罗育邈，眇炁合云。飞天大丑，总监上天。沙陀劫量，龙汉瑛鲜。碧落浮黎，空歌保珍。恶奕无品，洞妙自真。元梵恢漠，幽寂度人。
　　感应章第四十
　　道言：此诸天中大梵隐语，无量之音，旧文字皆广长一丈。天真皇人昔书其文，以为正音。有知其音，能斋而诵之者，诸天皆遣飞天神王，下观其身，书其功勤，上奏诸天，万神朝礼。地祇侍门，大勋魔王，保举上仙，道备克得，游行三界，升入金门。此音无所不辟，无所不禳，无所不度，无所不成，天真自然之音也。故诵之致，飞天下观，上帝遥唱，万神朝礼，三界侍轩，群魔束首，鬼精自亡。琳琅振响，酉上，书此四字吞之，治聋。十方肃清，河海静默，山岳吞烟，万灵振伏，招集群仙。天无氛秽，地无妖尘，冥慧洞清，大量玄玄也。亥上，书以开心也。
　　允中切惟灵宝之经，则洞玄部也，一十二部，悉总於中乘度人之一卷。义理幽玄，故谓上圣已成，真人能悉其章。然教因时以显，法应运而行。学者虽未能赜隐索微，第经文译以世字，又非释氏胡语之不可辩者，秪随正理而详审，亦足以洞其大略。故经法自初及中，分而四十章。章各有其义，义各有所主，此则灵宝出法之始也。行持之士，进洞玄之仙职，备灵宝之法僚，可不先於此究心哉。允中以为宜深彻分章之本意，然后七经八纬之可通。学者能精思详究，自得无穷之至。天台之书，亦编入法中，於其间小有增改，且易其客曰大经训解。夫训解则注释之义，《度人经》至齐而有严东，至唐而后有薛幽栖辈，相继注释，自后训解甚众，而未可谓之法也。四十章之用，乃法之始。天台却以为大经训解，此故不得不以实名而入品，非欲故谓异同也。
　　上清灵宝大法卷之三竟
　　上清灵宝大法卷之四
　　洞玄灵宝法师南曹执法典者权童初府右翊治金允中编
　　七经八纬品
　　元始大定，神光湛然，七日七夜。洞观百灵，彻视十方。玉札洞视内解。采炼祖炁，生圣胎法身。诀未降五行正炁内炼。黍米宝珠，神变积而成丹。诀未降中理五炁，混合百神。诀未降
　　已上谓之七经
　　流精玉光阴阳丹。诀未降内包九鼎，外合九色洞阳符大开图。诀未降梵炁流行，合於太阳，流演十方。诀未降三宫修诵。洞照幽微。五品阴功。济生阳德。升度无间。
　　已上谓之八纬。
　　允中窃谓灵宝之道，洞玄之品，肇於洪蒙之始，演於亿劫之先。及其应运流光，因经立教，皆不出於七经八纬。但其科法，有叙录入编者，有未降人间者，已逐事疏出於本品，终不敢牵强而为之说也。台山灵宝中，谓之修诵纬品。其一曰太一含华，玉露迎珠，存之诵之，不待万边而登真，名宝珠玄化纬。其二曰司命化生，降面复升。存诵万遍。驰云驾龙，白日上登大空。名狮子威神纬。其三曰帝宫分身。三元功成，万这足备，举身升讪。名上宫妙乘纬。其四曰丹内座，中柴成真，六千积功，德月九真，名中禁证真纬。其五曰丹谷潜老。神炁俱存，三千下行。名籍玉京，名下元初学纬。其六曰三炁生三，上合三天。造兆一身。分形十天。形同天师。仪范自然，坐御狮子，在於空玄日光宝珠，五文宗元，十过周回。应感玄变，名立应神通纬。其七曰内服外：三十二音。心存玉尊。泥丸帝宫，神诵玉章，俯仰元君。万遍已毕，无所不成，名玉音万灵纬。其八曰三界七元，百千万遍，三界可度，仙翁云軿，名三界拓灵纬。此其人纬也。白有灵宝大法以来。诸家编叙甚众。其他虽互有得失。莫不以七经八纬为之宗本，行累功，登真度世，以致神机道妙。多隐其中。今台山止以修炼存思，分为八纬，与世传略不相同。却於经纬仪范品中。略出七经之名．而不载七经之条。往住其人未睹全昼，於是以意逆枓。遂立此品。用之修诵。固不为碍理，但一失古法。七经人纬之目，皆经中之事也，由网之舍纲，使学者不知发足动步之蹊径。而觊升堂入室。不其难乎。
　　元网流演品
　　元纲则元炁之路，九天之根，在西北之角。与玉清连界。东南则接通阳之霞。上承清宫神虎之门。因北则寒穴之野，上通金阙神仙之庭。南极於大丹浮黎之乡，炁协洞阳之光。北则一正於勾陈，交关华盖。炁践度陆中央，直衢玉京。八达交风，即西龟之山，乃天之根也。详见分章释用品。
　　允中考妇元纲者，乃天之根纽，炁之经缠，道源未判，元纲已笔，此乃天地之大体。妙炁之灵枢。罗络乎三十二天之中，贯通於二十八宿之分，形於上者谓之道，流於下者颇之教。行之内则配合於身，施之用则旋回有法。此乃因天地之自然，象人之体用也。且人之幻身，结形秽浊，受质胚胎，一毫一毛，非尘腐之物。独我之一灵，与天地相为终始。是均禀祖炁也。故头圆似天，足方似地。目如日月。体象驰坤。炁息周流。密应天度。人能修此以应彼。则可以与天长存，超然不泯矣。昧者不悟其真。不考其用，乃中曰身备有天地，不假外求，非也。内炼之法，做而为三千六百傍斗，要在金丹正诀。其始也。追二气於黄道，会三性於元宫。而其成也。阴魄消踪，阳神与道。随其功业之轻重，第其资品之崇卑，效职仙曹，受书洞府，终不谓我身有天地而外无天地，内有形神而外无鬼伸。得一末术，便以为有内而无外，何其谬哉。近者亦有知此论之非者矣。所恨不逢师旨，揣量莫得其要。既不全内，又不专外，乃自谓之说曰，谓之不内不外，是又去理远矣。且苍苍在上，天也，日月星辰，天之文也。博厚无根，地也，山川河岳，地之理也。人之一身，四肢五体，乃天地间之一物，而性里於余物耳。戴天履地，而言外无天地，可乎。允中今此所叙元纲之体，乃天之经，常也。次则叙人身取法天地，配合阴阳，言其象也。天以刚健不息，故天得以长存也。人能会道而澄神，人亦可以不泯也。此非身中自为天，亦非不内不外，未免误天下后世矣，故不得不明辩之。元纲者，升神之要路，天阶之绝景。道源既判，神天崆峒之上，非言可尽，非见闻可穷。悟其真者，因真修真而外真自应。识其妙者，因妙得妙而外妙自臻。推神天之象，则元纲之位，其远其近，举可知也。人之有元炁，开通骨脉肶穴，上达於顶，一如天上元纲之路。人之魂魄在身，一如气在天中。知出入则长生飞腾，不知则庸愚之夫。不审术业，未晓仕宦官联之次，而求见君也。夫元炁融聚，魂魄所养，爰有真精。真精本根於右肾，右肾为命门，在脊骨之穷，其下有太骨，骨中之髓透尸骨，其穴名龟尾，其身为王母，面南而治事。因帝所向而言之，则谓之西龟之山，道家托谕为名也。又为之金阙，以其居西也。右为金阙，左为玉房，言玉在山而木润，居东方也。又玉水之所本，阳精之化，精之所着，名曰净霐，此乃元纲之炁，根本之所发也。宝图之设，高坛起於此，郁罗萧台基於此，台之中尊直当於心，所谓灵台也。上清之境，太清之上际，则心之下也。心之悬垂，其下为肝。肝之下二分，北斗七星居之，其气达心，其源上通舌下，名曰涌泉，其气下达右肾之炁。泄者以涌泉之炁不禁，谓之交锋。交锋者，言斗之罡星大魒所照之地，其性肃杀，其神即欲界也。如知其道者，以舌拄上腭，直运其气，循脊而上，以脊通头。头上者玉京之要路，所谓西龟山，与玉京为邻界也。今人不知，便以为西龟山在脑。然西龟去玉清之炁四千万重居，中炁直达在天，则火星最低，炁先及也。又心属火，言上达而相感。夫日月与火星齐，故游日月。参之一身，则两乳与心齐，两乳者眼之根源也。人之二乳，藏精以养目也。故老气衰目昏，乳无汁，肾无精。箕斗在天之东北，为天之关楗，艮之位也，於人则右手肩井穴也。人之炁脉，以右为始。天道之行，以西北为始，由西行而至牛宿，则天事毕矣。然未有发生，故造化於此起焉，言重入火星也。人气虽一周，而消息系焉，重入心中也。由火木水金而行者，天度也。由心肝肾肺者，气俞也，即背脊之穴也。取脊穴而观，则上下左右见矣。求其妙而推其喉环，通於顶门，所以为玄玄之妙，难以言而尽，不可指而名也。无色之界，在心之下，空洞之中，斗魁之左也。复自斗口，则以舌拄上腭，名曰天桥，则超上清而至玉清矣。如此则玉清之景，头也。上清之景，绛宫也。太清之景，丹田。心为灵台，则灵台之说可见矣。於是而守，守之在心。於是而朝，朝之在头。此三华离便大有之庭也。故天中之天，无英白元之会於心也。自然成真，会於头也。修灵宝之道於身中，至此而事毕矣，不可得而容声矣。
　　允中切论元纲流演之於天者，已叙於前。体合於人身者，存录於此。学者宜深知此身之所以贵重者，可以为真仙，可以配天地，可以炼形神，可以会道妙。乃道家因物象以设比喻，法天地以立名称。随已育之身，而立有为之法，自有为而至於无为，以有形而升入无形，然后寿齐天地，与道合真。其事始於身中，而不止於身中也。
　　元纲流演图
　　允中按《真诰》中诸论五星图所布，常南面也。以太白位在西，岁星位在东，按而施之，所以尔者。五星隐伏，纵横无常，不如北斗列象常在，故一以定位於五方，不得随星之所在也。允中考之天文，五星并无定位，或如连珠，或聚东井，留伏逆顺，躔度不齐。按图行事，合从五行所属，以定方而已。是《真诰》中所论，亦如此。当知此图为行事设也。如二十八宿，上贯三十二天之炁，则所属互相不同。今只以三十二天环列四方，二十八宿亦从天文定位，以正方隅，以便朝谒而已，非以一宿而应一天之炁也。若取某天之炁而下贯某宿则方隅错杂矣，难於行用故也。谒三十二天，自太皇黄曾天始，至平育贾奕天终，然后回谒二十八宿，每宿十二步，箕起而斗终，於斗宿旋身，回至箕，却望斗魒而至，谒五星如法。详见净明经法。升神上境，入北斗之中，三台六星盖顶，而行步斗一座。次六步，应三台而出。左环四十九步，犯火星。又东行入十一步，至太阳谒孝道仙王。复右行六十四步，自北入西至太阴，谒孝道明王。左旋而出，左行复右行。凡七返如环，此无色界。定想见无色界诸仙真来往，於是周历十方，谒三十二帝，二十八宿。每宿丁罡十二步，以回共三百三十六步，至斗宿。即借箕星之罡，以行直环，望北斗大魒之次，及交风之山。右旋南向四十九步，重入火星，经於太阴，三十六步，谒水星，由水东行，至于太阳之侧。右行六十四步，成木东向，谒木星。再回而行，借水星罡，复出太阴之傍。八十一步，成金西向，谒金星。束行达于斗口，三十五步而入中，谒土星。反行，再入金水木之宿，直望北方玉京金阙，乃八步而进，再拜长跪。
　　具法位臣姓某臣，幸因宿庆，获际真风，入靖凝神，恭朝天阙，身外之身，冒抵玉京。臣无任瞻天望圣，惶惧屏营之至，再拜。
　　重启云：臣凡骨性顽，理难超举。幸因师授，使遂飞神，不避诛夷，敢披丹悃。入事意。臣无任祈恩，俟命之至，谨言再拜，退复元路，神入顶门。咒曰：
　　蛇蝉蛇蝉，脱壳离尘。吾今朝真，上谒青云。欲使神人，闭债封形。举步以去，秘诀灵灵。急急如律令。
　　右元纲流演之图，乃梵行诸天之路也。始於飞神摄斗，终於谒帝朝元。若能精思按行，出入既熟，登对不乱，可以上章奏事，役使鬼神，以致脱壳升真，混合梵炁，炼形之术，朝元之方，莫先乎此。每於三元八节，甲子庚申，入靖焚香，面北平坐，临目静思，凝神定想，气息绵绵，神风不鼓，耸身出顶，如蝉之脱壳，升步空玄。如法行事，自微至着，由想念而及成真，则存乎其人矣。
　　允中谨按：此条乃法中之要用，章奏之本源，如金丹之成，身外生身，事非小补。近世天台灵宝法中，多教人止於身中作用，由不及上极於泥九，二十八宿，三十二天，三境十方，千真万象，环於泥丸之中。其元纲飞步，乃收神入脑，有如集身神朝元之法，又类补脑还精之术。甚至上章启事，飞神告谒，皆以此为不传之妙。彼但见傍门法中，有此等功用颇多，便。执以为秘诀。既於灵宝不得要领，遽假此以行之。又虑见议於识者，故其徒自想神异，不言於人。岂知元纲流演於三十二天之中，经二十八宿之分，乃天中之根枢也。人身象之，尔存身中之百神，定神中之一念，驰诚上境，会道朝真，非止专力於泥丸而已。存内真而外真自应，知身度而天度可窥。若想念专纯，久则炼神易质，无足疑者。傥还神於身内，注意於脑中，则非矣。学者宜深详究此机，平心勿泥，庶彻正真之理，共超清静之乡。
　　玄穹主宰品
　　高真上圣，总录穹玄。妙有妙无，不可窥测。经典一出，渐露其机。三洞正科，其理渊深。自大唐以后，经诰散失，逐时补缀，真伪混淆。有识之士能别其源，悉其理，始可指其万分之一尔。元始天尊，万化之源，道之玄炁。不可拟议，然散而为炁，聚而成形，其中有神，强名天尊，居玉清圣境。灵宝天尊，道之元炁，以教言之，元始为洞真，则至此为洞玄，居上清真境。道德天尊，道之始炁，以教言之，自元始至此为洞神，居太清仙境。昊天上帝，自三炁化生，高出乾坤之表，生万物而不载也，三才肇立，炁清高澄，积阳成天，万汇之源，岂应无主。故以形象言之谓之天，以主宰言之谓之帝，出治於玄炁之下，而尊於三界之上，是为天主。北极大帝，则紫微垣中帝座是也。按《天文志》云：南极入地三十六度、北极出地三十六度。天形倚侧，盖半出地上，半还地中。万星万炁悉皆左旋，惟南北极为之枢纽而不动，故天得以运转也。世人望之在北，而曰北极，其实正居天中，为万星之宗主，三界之亚君，次於吴天，上应元炁，是为北极紫微大帝也。台山灵宝法中，却云紫微北极大帝，乃三界万神万煞之帝，欺罔凡世，亵渎上玄，深可惊畏，学者所当深戒。天皇大帝，乃北极帝座之左，有星四座，其形联缀微曲如钩，是名勾陈。其下一大星，正居其中，是为天皇大帝也。其总万星，位同北极，却为枢纽，而天皇亦随天而转。上应始炁三炁之下，万天之上，三界之中，莫尊於此三帝矣。
　　允中窃惟三清三境天尊，人孰不知其为玄元始三炁。但炁之聚则为形，散则复为炁，是万化之源，三才之祖，天地之根，不可得而名议。赤明启运，大道流光，或火炼太空，或皇人按笔，真文降世，三洞宣行，故有洞真洞玄洞神之部，天宝灵宝神宝之称。中古以后，遂立科法，三洞各有经箓，故谓之三乘九等也。道之隐者不可知，道之用者故立教。台山灵宝法中却叔云：元始天尊乃道中之主，太上道君乃法中之主，太上老君乃教中之主。吁，三洞四辅法箓之源，九品三乘互相通贯，而以为三清各主其一，其为诬罔，可胜言哉。想其不知三清之为何物也。可为瞽者指路於其前，盲者继踪於其后。其说如此，而欲行其法，以拔幽济显，敢望其感格耶。台山法中又云：紫微上宫天皇大帝，则紫微垣中勾陈之下者是也。可以言紫微垣，或言勾陈宫，可也。若称紫微上宫乃是玄都玉京山，非紫微垣也。一字之差别，利害甚重。昔唐朝尊老君为圣祖天皇大帝，此乃唐室一时尊祖之典，又非紫微垣之天皇大帝也。不识古今，妄称名号，罪不容贷矣。内有圣祖天尊位号辩论，今世既不设此位，不复书入矣，非漏落也。此圣位乃宋朝之始祖，以元天大圣后为配耳，只今之九天司命真君也。
　　上清灵宝大法卷之四竟
　　上清灵宝大法卷之五
　　洞玄灵宝法师南曹执法典者权童初府右翊治金允中编
　　三界宫曹品
　　上界
　　无上大罗天，玄都玉京，玉清境，上清境，太清境，九天大帝，九天上帝，三炁丈人，三宝君，三天门下天枢院，泰玄都省，种民四天，无色界四天，色界十八天，欲界六天。系三十二天大福世界八梵天，五老上帝宫，东极青宫，东华上相宫，南极长生大帝，西灵龟阙，四极真王，北极紫微垣，天帝垣，太微垣，丹灵上宫，韩司火府，上清童初府，北魁玄范府，三界魔王宫，五帝魔王宫，太阳宫，太阴宫，北斗七元宫，上元天官宫，清灵左宫，元皇中宫，洞白右宫，上元九府三十六曹三宫。
　　中界
　　中岳昆仑山，十大洞天，三十六洞天，三百六十名山，九垒，北都罗酆山，北太帝君宫，纣绝阴天宫，泰杀谅事宗天宫，明晨耐犯武城天宫，恬昭罪气天宫。拔《真诰》所载六宫名数，内第四宫名恬昭，不知恬昭是也，恬照是也。后人更宜详考。宗灵七非天宫，敢司连宛屡天宫，十王真君，洞阴金阙，北都府，司命府，五道府，泉曲府，丈人宫，鬼官北斗，四明真公府，变生府，溟泠大神，东岳帝宫，泰山府，乃东岳分治所中元地官宫，中元九府，共四十二曹三宫。
　　下界
　　东霞扶桑宫，旸谷神王府，蓬莱宫，蓬莱都水司，方诸青童宫，十洲，九江水帝宫，四海龙王，四渎源王，五湖王者，十二河源，下元水官宫，下元三宫九府四十二曹。
　　允中切闻天真司於上境，鬼神主於幽冥，固非世人所可测。然而行持之士，亦须少达天地之正理，粗晓教法之源流。既不通古今，又不考经典，妄以己见测度，迷悮后世，可不哀哉。灵宝之法因应世，而列科条奏申所及祈请，所关有所据，而言之可也。台山灵宝法中，以三清上帝列为三师，救苦天尊为真师，又称玄师。法中续添言辞，皆以玄师冠其首。不知后世增广之书，与旧典不同。又立修用仙曹品，以经中一句作一司。且如不得拘留，逼合鬼群，经中本意自谓应度之魂，出离幽境，不得复行拘留，而逼合於鬼群之中，是承上文之义尔。却取以为不得拘留司，逼合鬼群司。如无所不辟，无所不禳，无所不度，此言大梵隐语之功用能如此。今却不同经意，取以为无所不辟司，无所不禳司，无所不度司。今日欣庆受度，历关诸天，魔王监举，无拘天门。却除去今日二字，取以为欣庆受度司，历关诸天司，魔王监举司，无拘天门司。此言经之功用感着，今日欣庆受度之后，历关诸天，则魔王保举，无拘天门。尔乃断章破句，悉以为司，且有修用仙曹，施用仙曹，赫奕仙曹，三界所向仙曹等例，牵合诞妄，无所不至。如三界所向之字，初不出於经中。赫奕二字，则经中自号。赫奕诸天齐功，乃称天中魔王之威德，初不及其他，亦非有此曹局。今却取经中名列太玄等语三十余句，以为赫奕仙曹，与经中之义了不相关。似此不止二百司，其法者书以为将吏职位，及临坛呼召，不识正理，不知惭愧。三洞四辅经典数千万巷，若皆以经中一句为一司，则经诰典章乃尽为司局之名。深机奥义，皆莫得闻。王升卿所编《灵宝大法》考证甚多，其以经句为司处亦有数条，失於删去，已为不当。而台山排联补缀，碍理极甚，如掌醮司、降圣司之类是也。自宋齐唐，洎于宋朝，所设罗天醮三千六百位，则包总备具，亦无此等司治。天枢院居三天门下，详见拜章科典。乃改称南极天枢院，犹误也。自北极为中天，过北极方至天门，南极则入地三十六度，与北极相对。今却颠倒错谬，不知南北，凭此关申，得不违科失格耶。允中今立玄穹主宰品，以明三清三帝三炁之源。继之以三界宫曹品，以备关申之目。祈禳升度，拔幽济显，已足备事。恐学者反谓此书之略，或轻易增入，谬妄名司，贻害无穷，故不得不为之辩。
　　朝元人靖品
　　夫靖室者，不杂尘秽，不交世事。建立坛墠，法地象天。称家之有无，随舍之广狭耶，排列圣位，望阙朝元，内外庄严，身心同洁，交真灵於肸蠁，会至道於洪蒙。非在妄立名称。以欺世罔俗也。在宫观则设三境至真诸天上帝位次，或居俗舍则中建三宝，傍列众真，遇朝谒望阙存思而已。今具圣位之略云：
　　玉清圣境元始天尊，上清真境灵宝天尊，太清仙境道德天尊，吴天上帝，北极大帝，天皇大帝，后土皇地祇，长生大帝，青华大帝，东华木公青童道君，白玉龟台九灵太真金母元君，东极太乙救苦天尊。已上正列，不立位则口启。
　　九天上帝，三十二天上帝，五福十神太一真君，上清十一曜星君，北斗七元星君，天地水三官大帝，北极四圣元帅真君，灵宝五师真君，日宫孝道仙王，月宫孝道明王，太极仙访葛真人，都仙大史妙济真君，南极长生大君，度世司马大神，好生韩君丈人，司命司录尊神，延寿益算度厄尊神，三界大魔王，五帝大魔王，五天魔王，十方无极飞天神王，南昌上宫主宰高真，北阴酆都大帝，东霞扶桑大帝，五岳五天圣帝，酆都六天十洞主宰，旸谷神王，九江水帝，十二河源圣众，洞天福地主录仙真，昆仑上宫三百六十名山仙众，童初府萧闲堂易迁绾真仙圣众，三五功曹，左右官使者，左右龙虎君，侍香金童，传言玉女，五帝直符，直日香官。已上共三十七位。
　　清旦澄神定志，整具冠褐，先立户外，临目，存思身神罗列，叩齿九通。乃微咒曰：
　　大明灵神，九度郁青。朝霞藏辉，濯炼五神。宣驾六合，七神调平。结节散释，胎根肃清。
　　临坛符法品中云：凡入户先左足，出户则先右足。此品却云：举右足入户，未审是非。切记用心於诸经法中参考辩证，续见《真诰》中载云，入靖户先前右足着前，后进左足，令与右足齐，毕乃趁行如故。使人陈启通达上闻。方知临坛品中错误。再叩齿九通，念朝入户咒：
　　四明功曹，通真使者。传言玉童，侍香玉女。为我通达，道室正神。上元生炁，入臣身中。令所奏章，关达上闻。
　　举右足先入户，至圣前烈火丰香，平心定炁，存香官使者，左右龙虎君，侍香金童，传言玉女，夹侍香案。日月去面，各九寸，北斗盖头，魒向前，三炁苍郁，身在炁中。然后闭炁定神，对席心拜，或端简三拜，叩齿，依仪奏启。因心所祝，存诚上达，使径御九天也。闭炁出地户，念朝出户咒：
　　出阴入阳，万神开张。关启事毕，请闭黄房。侍香玉女，明备神宫。
　　凡入靖烧香朝真，切勿反顾，出户亦莫回视。将行事时，不得与人言语，并足蹈户下。不得以口啮香，不可用灶火烧香。如遇戊辰戊戌日并疾风暴雨大雷急电之时，皆须暂停，俟天炁稍静，方可朝修。已上皆是法中禁戒，违者获罪。落景入靖，精念九神，下应帝席，叩齿九通。咒曰：
　　七星玄真，魄灵皇君。流辉内映，浃御斗魂。三台耀华，七液缠津。金珰虎箓，备卫生门。神化洞虚，摄轮紫庭。次叩齿，念夜入户咒：
　　四上功曹，龙虎使者，正一生炁，侍香素女。夜有所启，愿得开明童子，太玄少女，与我俱入。黄房之理，通达所启，皆使上闻。余如清旦仪。夜出户咒：
　　玄上太阴，八窗开明。夜有所启，少女通灵。事毕复位，万神咸宁。
　　或於靖中端坐，存念，随平日所得功用密行，尤佳。或参行诸法，别有仪范者，自依本条。《真诰》云：凡入室烧香，皆当对席心拜，叩齿阴祝，随意所陈，惟使精专，必获感应。允中谨按《真诰》云：奉道之家，当精治靖舍。盖欲屏除妖秽，祛斥外务，而为朝修之所也。初不曾称有名。东汉正一天师内修真行，外立殊功，周历名山，惠及万汇，然尚未敢僭立名称，妄自尊大。至顺帝汉安元年，感降老君。面承道旨曰：吾昔降蜀山，立二十四治，上应二十八宿，下实阴景黑簿之司，分掌世人生死罪福。近有鬼邪侵夺，枉害生民。遂命天师摄邪归正，复兴此治。至唐避高宗御讳，世人遂改称二十四化。故今总称治化，是乃肇基於古，而天师复兴之。六十甲子生人，分隶其间。於是都功箓中，随本命用为治印。天师亦因道运兴行，一整诸治，建立福庭而已。晋许旌阳风质仙资，久修上道，年四十有余，弃官东归。时道行已着，与吴真人游於嵩阳，闻金陵丹阳县黄堂靖，有女师谌母，往叩道妙。母遂出兰公所留铜符铁券，金丹宝经，诸阶秘诀，孝道明王之教，尽付许君。母又飞茆於西山之南，许君寻得其所，遂建祠宇，亦以黄堂名之，今号崇真观。初真君往访飞茆，路傍伐除妖怪，明日登山巅，指山腰之泉罅曰，是有异物藏焉，后将为孽。遂立坛靖以镇之，今号龙城观。暨还豫章郡城，诛海蜃巨蛇，遂留坛井，镇弭后患。其势布若斗星之状，即进化靖、节奏靖、丹符靖、华表紫阳靖、霍阳靖、列真靖也。是凡此之类尚多，今多为宫观，乃真君立靖之本意也。镇奠灵山，降伏妖异，名与乾坤而并久，功齐天地以无穷，德重勋高，拔宅升举，亦非世俗符水之人私居，辄立名号者。德不齐汉天师，岂应与复治化。功不并许旌阳，不当建立靖名。此外别无经据，实天下之通论。近世行灵宝之人，皆自矫妄，僭立靖名，不揆轻重，不知退逊，跨越於汉天师，并驾於许旌阳。且云：默坐存神，金光之中现出靖名。吁，岂非欺天耶。若坐中金光可睹，面接天书，乃上仙地位。难久稽於人间矣。何其同人。以非其也。行持之士，宜稍安分守。僭妄如此，诚非养徒之计。傥尘中上士。物外高人。或居宫观，或处家庭。当治靖舍，以备剧修。边历四方，客寄他境，随寓望空朝谒，亦可以感彻上玄，正不必辄立靖名，诈称神授。以伟妖妄也。移申发奏。从旧制则称三天斗下，南，为额。据所行之法，则用灵宝大法司。有何不可。切不得随顺世俗，以助欺罔。若有力之家置立道院。而揭其名，或建堂馆而榜其额，此则世间奎榭之名号。而不施之天地鬼神之前者。自从其便。
　　胡持存思品
　　欲行道论经，当预备香汤沐浴。今只用桃白床、淡竹叶煎汤，旧用五香
　　汤。即青木香、甘松、丁香、沉香、白芷五件、共煎汤。天台法中令人用熏陆香，道家所忌之物。非古透也。
　　先存三晨，服盆视汤。咒曰：
　　太玄真液，炼炁生灵。沐浴苍华，诵咏洞经。七祖飞仙，我腾上清。
　　解变就浴，咒曰：
　　神宫振天，黑云敌开。流金火铃，焕掷无边。使我通真。游行诸天。无量度人。招灵命仙。
　　解衣咒曰：
　　五斗配衣，龙虎侍真。开明三景，上登玉晨。解衣成仙，使我长生。
　　统浴咒曰：
　　霐池玉泉，灌我身形。内炼五藏，外通九门。使炁开通，尸秽荡清。万徧保
　　举。入登帝庭。
　　戴冠咒曰：
　　云层碧玄，使我通真。冠髻召仙。五炁摄真。神华发光，上升帝庭。取桃竹汤一盏，先饮。
　　咒曰：
　　斋科中则先饮后浴，经法中则先浴后饮。
　　黄神守开，青帝护魂。天驺咆哮，万魔丧精。尸血尽涤，青虫灭形。七魄练化，紫云自生。游宴太元。高真并襟。
　　着衣咒曰：
　　神童侍衣，玉女烧香。登拜经室，玉音琳琅。度我七祖，除秽祸殃。延年长存，宝浆云根。
　　入室平坐，思空玄之中，青霄紫云之上，三十二天上帝冕服，端圭，正立，随方环列，森然如象黍珠中朝元之式。然后叩齿一通，心拜一天帝，则为简当。别一法，乃存三十二天金楼玉殿，天帝各居其中，然后心拜，亦可。但觉楼殿宫阙存思，繁琐而劳耳。定，以东向诵经心拜，自太皇黄曾天始，次存青黄白三色云炁，自三丹田出，蓊冥满室，上接三境天中玄元始三炁，混合天地，遍覆十方。盖三炁者皆从一炁而生，今居三炁之中，以表学人存三守一之道。次存青龙从肝出左，白虎从肺出右，朱雀从心出前，玄武从肾出后，狮子自下丹田出，白鹤两眉后出，各六，罗列于左右。眉后两小穴中为六合之府，细月出其中，日紫色赤光九芒，月黄色白光十芒，去面各九寸，光霞遍彻室内，灿然金碧。光芒回入鼻中，浃脑后四寸金华宫，项生圆象，大如车轮，光明焕照十方。如此分明，於是密咒曰：口言而耳不闻声为密咒。
　　无上玄元太上道君，召出臣身中三五功曹，左右官使者，侍香金童，传言玉女，五帝直符，直日香官，各三十二人。此数句只是密咒。外别无咒。下文云云文经旨所载。
　　各存思森然环立，至几前毕。引炁三十二过，以。吸引之，非引出也。又法，以鼻引之，自黄曾天始，入复彻形，洞浃内外。东向者，是长生之方，诸天所尊重也。焚香正己，注心历目，彻声吟咏，若直尔念诵则无益也，或有误错耶。却上三十字读之，勿使急速。苟贪遍数，翻为徒劳。调声咏诵，令神和魄畅，室中常使香炁绵绵不绝。初遍读从序至末，次则自元始洞玄灵宝本章起，周十过为一遍。若有急事暂起，稍久存思，读序如法十过。既周，整神静念精思，纳功曹玉女等。曰：
　　臣诵经已讫，向来所出身中三五功曹，左右官使者，侍香金童，传言玉女，五帝直符，直日香官，各三十二人，悉还金房玉室。在左还左，在右还右，无令差互。后召复到，一如故事。
　　允中尝闻，诵经乃炼神之道，清修之首要。在乎先究经之大意，次明诵之存思，读其文而解其义，遵其法而澄其神。行之於外，可以济物而立功。修之於内，可以登真而度世。神而明之，存乎其人。傥口诵而心违，言贞而行秽，经诰之声不绝，险恶之念盈怀，自幼及老，持念无成，又安可责报应於万遍之间哉。且经中之奥理，上古已成真人，始洞其章，或者因此出奇。经中行道之日，皆当香汤沐浴，至项生圆象，光映十方，如此分明，密咒曰。此盖为存思已定。然后密启无上玄元太上道君，召出臣身中功曹将史。盖密咒不欲耳闻，使心念精，百神森卫。乃其陈清堂修行诵经之意，以致上彻，径御三十二天，引炁三十二过，皆密咒时行用之事也。其理昭然。初无疑佀。乃於此妄增密咒一段，且编入经法中，其咒文与经中之义略不联属，理难存用。如本经自太皇黄曾天，帝郁褴玉明；太极平育贾奕天，帝大择法门，乃诸天隐讳，诸天隐名，故能普度天人，功用如此，是第一章也。第一欲界飞空之音，至其欲转五道，我当复奈何。此则三界之上飞空之中魔王歌音，诵之万遍，则魔王保迎，以至泄慢则祸及七祖，是第二章也。次方总云：此二章并是诸天上帝，及至灵魔王隐秘之音，盖诸天上帝，是指前一章三十二天讳也。至灵魔王隐秘之音，是指三界魔王歌也。故云皆是大梵之言。夫皆是者，亦总二章而共言之也。文意联读，词旨贯接，岂容增损。而或者却云：此二章之前，乃是缺文，自有其辞不在经内。因别撰二章，以诳后学，愚者以多信之，增添密咒，与伪作二章。却非天台法中续添者，乃起自刘汉间，今其说已流布江之东西。然流言止於智者高见，达识之士必能共加排斥，免致异论滋炽，则善也。凡诵经存念，皆以内而应外，一炁分三，是为玄元始三炁。夫一炁之始，无形无名，三炁之分，是为三尊。天以此炁而肇造乾坤，人禀此炁而生育躯体。故出身中之三炁，罗络一室，上感天中之三炁，弥满六合。存内真而外真自应，澄神而天地皆归，久而与道合真，成仙易质，非专外，亦非不内不外也。学者其详之。刘汉，乃五代时也。
　　上清灵宝大法卷之五竟
　　上清灵宝大法卷之六
　　洞玄灵宝法师南曹执法典者权童初府右栩治金允中编
　　玉札灵章品
　　□□□□□□□
　　□□□□□□
　　□□□□□□
　　□□□□□□
　　□，□，□，□，□，□，□，□　霐　　　防中　表德　
　　右四十 一字，朱书经黄纸上，入室静念，或剪为细圆，或烧灰水调密，启太上，净水服之。
　　口表
　　臣某言臣地界行尸，尘途陋质。幸承宿运，获被真风。所当内炼形神，外祛邪妄，辅乾坤之大化，翊道德之元纲。然而茅塞凡心，未能识通炁候。伏睹灵宝玉札，可以录炁聚神。以今清堂行持，服符请炁。恭惟太上无形无名至真大道，肇阴阳之根本，立天地之胚胎，俯怜后学之愚蒙，溥降先天之正炁，灌注四体百骸之内，熏蒸五藏六府之中，庶俾彻视，无所不通。执法而行，有妖皆剪，三灾不及，百顺咸臻，早遇至人，亟逢真授。谨拜口表上进以闻，臣诚惶诚恐，稽首顿首，再拜谨言。
　　谨述玉札之略不过乎。此盖大道之宗，不可言宣，不可理测。妙有妙无，岂存形迹。然而既立科法，於是译此灵音，以行真化。故符书字画，所不可无。别本所载□□天地讳，□□日月讳，曜道枝正荟条将军梁高蹇爽，日月帝皇内讳阔闰阊开玉皇君讳，□□□□□□南斗讳，□□□□□□□北斗讳，(□□□三台讳，霐三天内讳，众三天隐讳。防中表德三天真讳，□□□三师真讳，翘光音三师讳，□真武讳，□天猷讳，□□□□□五岳讳，□□□三涂讳，□□□□□□六丁讳，□□□□□□六甲讳，□□□□□□□神虎夫人内讳，何□，乔□，侯□，魏□，张□，刘□，蒋仁贵，神虎大圣讳□，□，□，□，□，□，□，□，崔枢旋，卢机权，邓衡文，窦阳光，一名阳言置讳太一天真，太初天真，真仙真人，三真讳洞玄潜，北极讳天命长人桓宁，上帝讳□□□务猷收，太一讳□□□□□□□，雷雨讳已上计一百六十五字，为玉札。且有默表一通，却录于第二品。似觉言辞浅近，未知大道之本真。如魁至魒，七字在玉篇及天文中以为星名。外如三天内讳，三天隐讳，诸天隐名之义，天中之音，非世之字，合天之音，亦感召之理。夫天地乃道之形，元炁乃道之本。一元未判，无形无名。天地初分，书契未立。及其在天成象，在地成形，天之主宰止称上帝。暨乎灵章漏秘，火炼太空，给炁成文，符图渐出，中古立教，译以世书。於是天真有号，星宿有名，天文有经，地理有别。故经中有诸天隐名，是天中帝真之名号也。今总而直言，天名□，地名□，则以不可名之体而立别名。虽有所据亦不宜疏出，必见讥於高识之士矣。今编出古灵宝法中四十九字，乃天地既分之后，经诰已出之余，星一象神物之名尔，法书经籍中稍易考者。傥言天地有姓有名，则如泰密之戏论矣。又古法中有内炼之法，朱书玉札四十九字，安小瓶中，以净土七合密封，平旦诵咒，取五方炁吹瓶中，以甲子日为始，至第二甲子取瓶中玉札烧服。古法中名内炼宝藏。今既拜口表，服玉札，故於此一条，不复别出。亦以太拘形迹，非径易之道。然古书既有，不敢缺失，故附序其条目於此。
　　三晨芒曜品
　　日月丽天，玄斗中建。协平五纬，调正阴阳。总理元纲，辉映六合。三才因之以立，万汇资之以生，惟人禀受中和，结直形体。若能养炼神炁，节逸性情，外静内澄，动符天度。然后可以采服晖耀，召挹灵芒，纳诸身中，百神澡炼，施之宇内，兆庶蒙休。若云布炁书符，特余事耳。傥炁之清者，不存於胸襟。情之昏者，横塞於灵府。虽得神文秘咒，面接三晨，亦云徒劳矣。高上灵宝虚皇之秘，始於积一生三，心与道俱，则跻灵宝之阃域。若其次者，三晨之光，为灵宝之机要也。此段可知金光生得道矣。其言甚妙。东卿司命神君曰：先生王君，昔见授《太上明堂玄真上经》，清斋休根，存日月在口中，昼存日，夜存月，令大如环，日赤色有紫光九芒，月黄色有白光十芒。存咽服光芒之液，常密行之无数。若不修存之时，令日月还住面明堂中，日居左，月居右，令二景与目童合炁相通也。此道可以摄运生精，理和魂神，六丁奉侍，天兵卫护，此上真道也。《太上玄真经》先盟而后行，行之然后可闻玉佩金珰之道耳。季伟，茅君之弟讳，昔长斋三年始成，竭单思乃能得之，於是神光映身，然后受书尔。此玄真之道，要而不烦。吾常宝秘，藏之囊时，故相示有慎密者也。《玄真上经》未降世，太虚真人南岳赤君内法曰：每以月五日夜半子时，存日象在心中，日从口入也，使照一心之内，与日共光相合会。毕，当觉心暖，霞辉映脸。良久，咒曰：
　　大明育精，内炼丹心。光辉合映，神真来寻。
　　祝毕，咽液九过。到二十五日、二十九日，复作如上。使人开明聪察，百关解彻，面有玉光，体有金泽。行十五年，太一遣宝车来迎登太霄。行之务欲数，不必此数日作也。此一条出《太上消魔经》。
　　东华真人服日月之象上法：男服日象，女服月象，日一不废，使人聪明朗彻，五藏生华，魂魄制炼，六府安和，长生不死之道。
　　日象 　月象
　　南岳夫人曰：大方诸宫，青君常治处也。其上人皆天真高仙，太极公卿，诸司命所在也。有服日月芒法，虽已得道为真，犹有服之。直存心中有象大如钱，在心中赤色。又存日有九芒，从心中上出喉，至齿间，而光芒回还胃中，如此良久。临目，存见心胃中分明，乃吐炁漱液三十九过，止。一日三为之。行之一年，疾病顿除。五年身有光彩，十八年必能得道，身行日中无影，辟百鬼千恶灾气。常存日在心，月在泥丸中，夜服月华，存月白色十芒，从脑中下入喉芒，亦不出齿间，而回入胃，如服日法。右此方诸真人法，出《大知慧经上中篇》。常能用之，保见太平。又曰：行此日在心，月在泥丸之道，谓省易可得者。若行无中废绝者，除身三尸百疾千恶，炼魂制魄之道也。日月常照刑中，则鬼无逃形。青君今故行之，吾则其人也。告今以子，子可密示有心者耳。行此道亦可行宝书日月法也，兼行亦善也。即紫文中日十六字，月二＋四字也。仙人一日一夜，行千事初不觉劳，明勤道之至生，不可失矣。此乃天人告杨真人语。
　　凡人常存识己之形躯，使仿髴对坐我前，使面上帝，有日月之光，洞照一形。日在左，月在右，去面九寸。存毕，三叩齿，微咒曰：
　　元始上真，双景二玄。右拘七魄，左抱三魂。令我神明，与神常存。
　　祝毕，叩齿三七过，咽，液七过。此为帝君炼形拘魂制魂之道，使人精明，神仙长生不死。
　　上清紫文吞入炁法
　　一名赤丹金精石景水母玉胞经。
　　其法常以日初出时，东向叩齿九通，微咒日魂名，日中帝字。曰：
　　日魂朱景，昭一韬绿映。回霞赤童，玄飙炎象。
　　咒此十六字毕，握固，存日中五色流霞，来接一身，日光流霞俱入口中。
　　上清紫书吞月精法
　　其法常於月初出时，西向叩齿十通，微咒月魄名，月中夫人字。曰：
　　月魄暧萧，芳艳翳寥。婉虚灵兰，郁华结翘。淳金清茔，炅容素标。
　　咒此二十四字毕，暝目，握固，存月中五色精光，俱入口中。又见月光中有黄炁，大如目童，名日飞黄月华玉胞之精。能修此道，则奔日月之仙也。
　　已上数条出於上经及《真诰》诸事中，乃高真事业上道之门，傥心未清静，神未安定，则无觊於灵验也。力未及此，则从其次者存神请炁，近同常法行之，精专亦足以致真感灵。未免以形迹求之者也，疏於下条。
　　饮斗光法
　　每月初七、十七、二十七日夜，日月明朗，天地莹洁，黄昏望斗焚香，掐斗诀，戌至辰叩齿七通，一叩一诵星君，□□□□□□□，先吐浊三口，次咒曰：
　　威武灵灵，神光七星。内外利贞，与我合并。急急如律令。
　　咒毕，存星光七道下注口，吸饮七口，急漱液送下，定神再拜。咒曰：
　　神光灌注，五脏六腑。存真去秽，急急如律令。
　　久行之有验，则梦见日月星辰，或龙虎之象，或雷电光耀，则得其梯阶也。
　　服日光法
　　平旦日未出时，焚香东向，定炁存神，伺日初升，再拜临目。
　　具法位，上启日中帝君，日宫神仙，乞降灵芒，灌注臣身。愿得五藏生华，身有光明。密念日魂十六字，引光吞服，使满腹中。再拜而退，引光吸咽，无正限数。
　　服月光法
　　昏黄月将出，望月光，定炁存神，再拜临目。
　　具法位，上启月中皇君，月宫神仙。乞降灵芒，灌注臣身。愿得五藏生华，身有光明。密念月魄二十四字，吸月中白光，入口吞服充满，再拜而退。自始生明，至望止望后，太阴减光，理不再服，翌月如初。
　　允中末学，不足以知奥义。第闻师友之余论，窥教门之典章，似有所悟，不容缄口，惟思与同学之士共之。夫三晨又曰三光，亦曰天之三奇，即日月星是也。星曜众多，不可备言。帝座之外，独中斗总高列宿，调正天经，生化之源，喉舌之任，为星中之机要，并日月为三光。且太极既肇，清炁为天，华炁之明，以为日月星辰。惟斗干旋於天中，下而五岳四渎，九州分野，人物生齿，山川草木，莫非藉此以植，因斯而生。天舍是则不足以正乾纲，人舍是则不能以陶形质。上学之士密炁冲虚，则明玄中之玄，而悟道中之道。合元炁而为一，固不待挹晖采炁矣，是乃非世人常行之论。於法术生焉，何术不资於三光，何法可离於中斗。几乎上道者，则静坐存神，引芒纳炁，虽成真之后，尚当勤行。其次者则焚香瞻象，诵咒饮光，虽形迹之尚拘，而精专之可应。此外求炁之法，则太阳以十二时移一度，太阴以五日移两宫，积其分抄，算其盈闰也。斗罡则以河魁临戌，天罡指辰，月将加时，每月定以中炁，算之魒之所指。然后望方引吸。是虽曲尽其妙，然未可倚斯为得法之径路，是非上经之所重也。天心正法以三光为主，应世除妖之职，立功宏化之端，前后其法中所用，三光皆不可舍。方隅向背，手掐足步之法，盖为学有序，罔得越升。合从详悉之法门，以资符水之行用，得其机要者，亦有功之人矣。不可谓其常说而轻之，又在乎用心一与不一也。至如日月咒而用梵语者，后世流传之久而有之。上经无梵音，前辈多辩之矣。近世之行灵宝者，只欲自成一家，不肯与正一法箓同其说。故於灵宝中略去三光之论，恶其名与天心雷同，不足以卖奇於嗣法弟子，殊不知灵宝又其可舍三光哉。乾盖之穹隆非不高也，星辰之昭焕非不远也，人居其间岂不寥绝。以势言之，欲得其炁则难矣。以理推之，则有可得者在物有之矣。螺蚌之吸月，久乃精光透壳，产珠而明。犀牛瞻星月，终焉晕入两角，或为星象，或为月形。彼虫兽而无知，亦得三晨之精耀，岂其有咒诀方隅而得之也，盖其心无思无虑，不挠不杂，见月则吸月，睹星则望星，惟精惟一，故非高非远，矧人为万物之灵，反虫兽之不若哉。为其灵惟汨於事物之间，心智流於机谋之域，以至学道之士，又多好奇怪，用心愈杂，报应益遥。良由致力於末，妄其本不能专精，而泥於术，得术不由於哲匠，未免万劫而徒劳。存思祝请，不可无也。要须澄其念虑，定其精神。存念於三晨之辉耀，专心於一念之精诚，期於能感能通，全在毋退毋堕。详考诸家采服之法，多萃今之所编，皆可按行。但考算方隅，度量节炁之类，不复编入。应有可以致验之术，何惮其繁。亦非欲天心法中分别。盖灵宝之教，贯乎上道，前之诸法，格当施用，故不应下而泛取也。天台《灵宝经》纬修用第十八品，备载存神参斗之法，谓能割移死籍。乃以竹为棚架，悬镜为斗形，步斗然灯，仍用绯绢七尺，书斗讳包於额下，结之脑后，仗剑噀水，以剑斫盏四十九下，吸斗星之炁，要见斗江二星，可以不死。又於每月三七日亥时，入室置香炉顶上，如炼顶之状，存烟上升而朝斗，次方习出神朝元，以为绯绢包头，架棚悬镜，然香顶上。既类厌蛊之术，又成妖巫之状。况於求仙之道，礼法为先。灵宝乃孝道明王之教，以孝弟为主。忠直孝敬自可动天地，感鬼神，至於住世留形、延年却死，亦须内精修炼，外立功勤，际君得时，则为天下兴大利，除大害，宏恩於万汇，加惠於四方。未会风云，则收光敛迹，谨身退藏，力之所及，尚当积功立德，随心而济物，因事而利人，施药施符，斥邪拯厄，归至真之道，参纯正之师，昭格皇天，名闻玉阙，当是之时，死籍可割，生名可书。今乃教人妖邪巫觋之态，夜为厌祷不正之术，既非斋醮坛席之格，又非奏章朝修之仪，侥幸以此割死籍，上生名，亦愚之甚矣。仰惟虚皇之正教，乃冲素之宗风，不泯古之典刑，故宽求於簪弁。既入科典，於是星冠羽服，执简舒坛，入靖焚香，朝元　启事，如恭对君父，如面觌天威，进趋有仪，朝修有法，从容不迫，定炁存神，交真灵於恍惚之中，驰一念於太虚之上。及其玫辞，必先祝国君之万寿，次析九祖之升迁，惟孝惟忠，遵守礼法，是科教之本也。大道之门户至正无邪，又安有红缯包首，操刃斫器之事哉。以斯而谓之参斗，误人顾不甚欤。却以紫文中日魂朱景一十六字，月魄暧萧二十四字，及斗星名魁至魒，皆令人对象请炁，编入祈恩谢过第四十一品中，号为灵宝开明三景之道，谓之三境真炁。既不考来历，又欲避三光三晨之名，以为异也，日月星之炁，而称三境真炁，可乎。其第十八品中参斗之后，又有朝元法，存神如拜章之仪，不当连於参斗也。及载升度刚风符，三天朝元毕，天曹建邸，崇立靖名，每日会仙曹入靖，分神治事等说，极其怪诞。所叙西龟山图，即经法中源纲流演之义，所迷多失本源。自存神参斗已下，其法中指为灵宝七经，非也。本经中七经八纬，允中已从旧格条目编入，今作第六品。学者宜平心考订，邪正自分，切不可以彼之说，而混杂此书，庶可依据经匕曰耳。
　　五行正见品
　　□□□□□□□。服斗星名。
　　右法朱书黄素，以黄蜡和为七丸，一日一服，清心净水吞下。七七日外智慧目明，日诵万言，开口不亡心。
　　□□□□□□。六字治病法。
　　右法朱书黄上，治百病。
　　□□□□□□。服字内注六丁法。
　　右法於上六日午时。朱书黄上，每二字作一符，六字作三符。至上七日五更后睡觉，取上二字，净水吞之。候听，闻初有人作声，吸炁咽之，中、下一七日同此。名曰内注六丁。一月受持足日，自此之后，凡见有邪鬼缠惑之者，心念一遍，闭目良久，六丁告於心神，意中所出言语，皆是鬼邪作祸之由，至於服色人数，一一皆合其验。此六丁名也。
　　□□□□□□。六甲遣妖法
　　右法凡小末妖魂作过，朱书，同金钱火化，其邪立被六将遣出海中，梦异报。此六甲名也。
　　□，□，□，□，□，□，□，□。入符治毒法。
　　右法应是毒物所伤，痈肿丹瘤，五藏大小之疾，书於病所，或内吞外贴，不过三字，即安。
　　霐。晦日服字法。
　　右法晦日要诵及十万遍，奏章立达三天，报应经下凡世。
　　防中表德。朔日诵字法。
　　右法於月朔日，要诵一万遍，三月有应，一切灾厄，默念三十二遍，其灾厄自然解散。尝闻太极既判，一生二，而二生三，三生万物，万物既植，於是五炁生成，肇於虚无之上。则五老上帝，为五炁之根宗，昭於乾象之中。则五星为经常之上曜，於地则五岳以奠寰区，於物则金木水火土以为五行，於人则心肝脾肺肾以成躯体，於事则仁义礼智信以开国成家。以四十九字密符造化，默契五行。故服之於己，则澄神炼炁。施之於人，则却疾除妖。是由方诸之召水，阳隧之引火，以内应外感激之道耳。傥内无本真，而觊外真之应，自汩五行，而求五炁之充，恐报应难矣。天台灵宝法中，以玉札五行正炁为一品，乃以四十九字入於他卷。却以五岳持身咒及移景通光等法，杂诸其中，使五行之经，不复可见。故今止从古法，而不敢增易也。
　　上清灵宝大法卷之六竟
　　上清灵宝大法卷之七
　　洞玄灵宝法师南曹执法典者权童初府右翊治金允中编
　　五芽内炼品
　　五芽者，五炁也。在天为五老上帝，在经则炁结成文、是为五芽真文。在五方则五常，即东方青帝灵威仰，南方赤帝赤熛奴，西方白帝白招矩，北方黑帝时光纪，中央黄帝含枢纽是也。在乾象则为五星，在地理则为五岳，在事则为五常，在物则为五行，在人身则为五藏。修灵宝之道，洞房之法，饵五方正真之生炁，以炼凡躯也。
　　五芽之法
　　请五帝五童降身，及佩真文，使其神居五藏之中，为致五芽之精，当於四音而行之。
　　常以立春之日鸡鸣入室，东向九拜，平坐，叩齿九通，思青帝五方之五帝也，青帝以其司春；主东方之生炁故也。长九寸，顶青玉冠，九炁青羽衣，驾苍龙之笔，建颖旗从，甲乙胡老之官九＋－万人来降。须突化生青炁如云，贯覆已身，从已口入，直下肝府。又思木星焕明在东方，照己身。便开目，念咒九遍，吞东方真文一十二字。咒曰：
　　九炁青天，元始上精。皇老尊神，衣服羽青。役御天官，焕明威星。散辉流芳，陶溉我形。上餐朝霞，服引木精。固养青芽，保镇朽龄。脏腑充溢，玉芝自生。延年亿纪，颜返童婴。五炁混合，天地斋并。
　　东方真文一十二字
　　常以立夏之日鸡鸣入室，南向三拜，平坐，叩齿三通，思赤帝南方赤帝司夏，主南方之生炁。后方并与前同。长三寸，顶赤玉冠，衣三炁赤羽衣，驾丹龙玉舆，建米旗从，丙丁越老之官三十万人来降。须突化赤炁如云，贯覆己身，从己口入，直下心府。又思火星焕明在南方，照己身。便开目，念咒三遍，吞南方真文一十二字。咒
　　曰：
　　三炁丹天，朱宫灵童。元始上帝，参驾赤龙。丹羽飞衣，锦帔光明。驱策灵官，运道阴阳。三炁吐辉，溉我绛宫。赤子保镇，炼芽饰容。朝餐朱景，玉芝满充。回停劫年，朽骸及童。长龄天地，永享无穷。身生水火，变化百方。
　　南方真文一十二字
　　常以立秋之日入室，西向七拜，平坐，叩齿七通，思白帝理如前式长七寸，顶白玉冠，衣白羽衣。驾白龙玉舆，建素旗从，庚辛玄老之官七十万人来降。须臾化生白炁如云，俄覆己身，从己。入，直下肺府，又思金星焕明在西方照己。便开目，念咒七遍，吞西方真文一十二字。咒曰：
　　金云七门，浩映西华。中有素皇，元始之家。参驾白龙，七炁峨峨。徘徊玉门，散精朱霞。金星吐辉，芳芝滂沱。玄奥我身，养我素芽。明石鲜光，万劫不殂。服以流泉，餐以太和。九天上帝，给以玉华。保年驻白，颜景敷罗。长存天地，三光同遐。
　　西方真文一十二字
　　常以立冬之日鸡鸣时入室，北方向五拜，叩齿五通，思黑帝长五寸，顶玄玉冠，衣碧羽衣，驾黑龙玉舆，建皂旗从，壬癸羌老之官五十万人来降。须夹化生炁炁如云，似流星之光，覆己身，从。入直下肾府。又思水星焕明在北方，照己身。便开目，念咒五遍，吞北方真文一十二字。咒曰：
　　北方玄天，五炁散灵。上有大神，始老元精。驾龙建旗，游宴上京。是曰元吉，庆云敷荣。飞芝流洒，滂沱四盈。玉女玄奥，溉我身形。肾宫充镇，朽芽坚生。五府纳真，上通神明。五老降接，仙道早成。变化水火，衣服羽青。飞行太空，游造紫庭。寿同三景，万劫长龄。
　　北方真文一十二字
　　常以二分二至日入室，向五方十二拜，叩齿十二通，思黄帝长一尺二寸，顶黄玉冠，衣五色羽衣，驾黄龙玉舆，建黄旗从，戊己苍老之官十二万人来降。须臾化生黄炁如云，覆己身，从口入直下脾府。又思土星在中央，照我身。便开目，念咒十二遍，中央真文十六字。咒曰：
　　中央大山，元炁徘徊。上有元老，总统四灵。参驾黄龙，五色羽衣。运道九天，轮转璇玑。焕明七星，流光散辉。玉英芳芝，流溢回飞。淘溉我身，肺府光开。养芽餐精，万神总归。检魂制魄，仙炼八威。表裹洞清，常生不衰。通真达灵，升入大微。
　　中央真文一十六字
　　右咒毕，各以方数取炁咽津，便服真文。
　　常服法
　　每以鸡鸣阳光始分，东方向叩齿，如其方数，摩两手掌令热，以手摩拭面目，如其方数，念咒，自东方起，一周而止。
　　东方青芽，服食青芽，饮以朝华。
　　便以舌撩上齿之裹、舌底、唇三过，嗽口令玉泉满。，而咽之九过，又引青炁九咽，令镇肝中。
　　南方朱丹，服食朱丹，饮以丹池。
　　便以舌撩下齿之裹、舌舐、唇三过，嗽口令玉芝满口，而三咽之，又引赤炁三咽，令镇心中。
　　中央戊己，昂昂太山，服食精炁，饮以醴泉。
　　便以舌撩上下齿表裹、舌舐唇，嗽口令玉泉满口而咽之，又引黄炁一十二咽，令镇脾中。
　　西方明石，服食明石，饮以灵液。
　　便以舌撩齿上之表、舌舐唇，嗽口令玉芝满口而七咽之，又引白炁七口，令镇肺中。
　　北方玄滋，服食玄滋，饮以玉饴。
　　便以舌撩下齿之裹、舌舐唇三过，嗽口令玉芝满口，又引黑炁五口咽之，令镇肾中。
　　右毕，叩齿三十六通，咽炁三十五过。又念都咒：
　　白石岩岩，行泉源涌，洞似玉浆，饮之则长生，寿命延长。
　　咒华，以舌撩上下中央，令玉芝满口而三咽之，引炁二十五过，拯炁而咽之，其道都毕。尝观灵宝之道，隐於洪蒙之始，肇於溟涬之初，蕴奥难穷，妙莫能测。中古以降，方立教垂文。正经之中，备有万法，及其功成事着，则由学者自得之。五芽之法，采五方之生炁，炼五藏之英华，炁之渺茫，未易有得。於是服真文以召之，炁结成文，以此引彼也。建齐设醮，拜表誊章，布炁书符，祛妖却妄，以斯为首。炼除阴翳。消阴育阳，与三晨之辉相须。而用人身之五藏，实秽物耳。至若存肝出青炁，肺出白炁之类，乃存炼之法，而非五芽也。降东方之生炁，挹木宫之朝华，下浃兆身，镇炼肝腑，乃五芽之义。以五方之五炁，炼五藏之五神，久假而不归，乌知其非有也。积炼之久，人之炁合天之炁，人之神合道之神，亦炼神之道也。今所编五芽真文，悉皆秘在上经，不同常术。学者深洞其旨，则可动而行之。天台法中祈恩谢过第四十一品，乃为之说。曰灵宝有赤文祖炁，天之灵宝也。入人身生五色灵芝，乃释之曰：东方青芽者肝也，南方朱丹者心也，西方明石者肺也，北方玄滋者肾也，中央戊己者脾也。以舌卷津，分方而咽之，谓首为太山，终焉以十二时咽炁，名换骨易形之法。既不载祝辞，又无真文，窃取五芽之义，转其说於他岐，乃称服咽炁液，火应水朝，为子母夫妇之图，取丹经中之余论而不全者也。既称天之灵宝，又直指五芽为五藏，是说即皆不可为法也。
　　三宫修诵品
　　度人上品，郁秀光芒，上消天灾，下禳地祸，外济庶物，内炼百神。行用之门，以专精为首，修诵之法，以存念炁之蓊郁，会百神之森罗。於是可以内炼其躬，外浃於物。若语不出口，耳不闻声，谓之默诵。自始及终存念，并依古法也。
　　入靖焚香，定心平炁，收光内视，
　　万虑不干，端坐直身，毋倚侧，毋楼背，俾牛车之路不屈，龙虎之炁绵绵。然后诵经，各以其事之重轻，所用之内外，有神诵心诵炁，所谓上中下三田也。此外有意诵，并有所主。或为人度厄消灾，或为己祈恩谢过，以致调平炁候保福。
　　帝王祈雨祷晴，济时拯物，迁升滞爽，普度幽魂，凡有紧切，悉当入室，默诵神文，方行章醮存思，次第详具诵持存思品，悉合如法。初一徧诵序，第二徧止自经始，十徧为一过。诵毕纳官，百神守位，密陈情悃，出宅升神也。系第四纬。
　　允中所编灵宝每品中，相关涉处已略叙之矣。独天台法书中，内诵编在度厄消灾第四十品末，乃以太乙、司命、桃康、无英、白元尊神等，各书灵书千遍。又一说则分三田内诵，乃是闻其名而不得其理，却云正月於上田，七月於中田，十月於下田。又云万神俱诵，以致斋醮祷祈，书于疏状，直称内诵洞经一千卷，以献真荐亡。殊不知《大洞真经》三十九章，每章有二符，此经乃属洞真部。《度人经》法中四十章，是释《度人经》之用尔。古者以为度人一卷，内隐洞经之妙，非径以度人为洞经，而为上帝之前。指《度人经》中之文为洞经，可乎。又一说其至玄至妙，弟子倾家资以奉师而后得者，其徒以为世莫得闻，自称上道者也。其法之略曰：想己身为枯木，大火焚荡，和气化成，真人收神上田，入太渊宫中，步斗作用，於是诵元始祖炁洞经。至於炼度，只以上田为天帝之居，肺为东井，头中赤天出火，肾为真水，九曲之畅为九幽，千魂万魄皆於此度化。所谓元始洞经，传出他郡者，止於《度人经》中取一段而为之，天台秘而自行者。乃如释氏梵语咒四十八句，计一百七十六字，泥九中启奏上帝等事，皆不出身中，以致朝真不拜，谓天帝不离泥九故也。不知古法中有不参紫神之法，本意为行坐功而不睡者言之。行科奉教，非此例也。又况未离世网，其倾倒泥九，有甚於拜者矣。默诵一节，古法有之，今改称内诵，非也。且云万神诵之，事出无据。三田各有所主，彼分为七月、正月、十月，则非也。彼不知心诵炁诵神诵口诵，理既不同，存神念真，亦非天台所谓万神也。古法默诵，皆全诵本经，其中包罗甚众，澄神炼炁，可交真灵也。今若独取经中一段，以备默诵，亦不必易名称洞经也。迨至舍本经正文，而撰出梵音胡证，则妄之甚也。按《度人经》肇於古初，天真皇人书其文以为正音，四译而用世书，亦在汉武帝时。及明帝梦金人，而释氏之典方入中国，於是始有梵语。今以释氏胡音，称为《度人经》中祖炁之文，虽三尺童子，亦将失笑矣。其临坛行事，则端坐内观，云金光之中现出天书，多只一字。法师自称只见一字，不晓所谓，亦不敢漏泄。事过之后，却以此一字随己应之事，解其吉凶，皆不出点画之中。有数十字，例皆如此。缘其法书，初焉称光中现出靖名等说，其妖妄怪诞。治於内诵经之睹光中则见字，终至於会鬼神入靖治事。吁，履霜坚冰之渐也。一念之萌，出於不正，千途万径，步步归邪。恐其下流，无所不为矣。然后诵之诀事，当禁秘不可轻宣。若全隐其机，恐学者不得其门，复入流邪伪之域。故寓其奥於此，以俟学者之自得也。上丹田泥九也，中丹田绛宫也，下丹田也玄关也，其法有神诵、心诵、炁诵也。口出言辞，耳闻声韵。是明诵也。口不出言，耳不闻声，是默诵也。默诵既有心炁之不同，又有意诵之名例。悉存身为元始，坐空浮五色狮子，洞明内外，如居赫日光中。依法诵之，皆有所主，调正乾度，上消天灾，保镇帝王，延洪国祚，以致为父母延年益算，请福消愆，是一例也。为人为己，谢过祈恩，保命延生，禳灾度厄，是一例也。上资九祖，普及众魂，济拔幽阴，一切追荐，是一例也。召摄施用，收治行为，是一例也。此外非可尽迷矣。
　　洞照幽微品
　　此系八纬中第五纬，《灵宝玉鉴》全书另载。
　　红杳墨黑，磨真袜臈。灵宝兴生，转独隶迁。可韩明功，都成切角。正聚魂摄，都功聚魂。招八方捷疾使者，天地神祇，万灵同归，合天地勑。
　　先结三涂五苦诀，念咒，取东南方炁吹镜上了，以笔自乾方点一点，八方计八点。咒曰：
　　谨请乾坎艮震巽高坤兑，收摄八方无道邪鬼，入吾镜中见形。急急。
　　右取八方炁，吹十日，共睹日月受持，不劳神炁来者，其中见形。
　　移景通光照
　　元始律令，道君勑文，召日光童子，月光童子，星光童子，开光童子，运三光玄斗日月之精，化为六通神光，昭一彻十方世界，万景千真，移日面前，见形占人，卜物未来未兆，通神应灵勑。
　　右念咒，取三光中一炁吹笔或手指，笔用朱，指用麻油，於手中写符一道。
　　原阙符
　　令吹炁，再念咒，取炁吹，如此三次，见光一道，洞见幽明，及未然之事。
　　仙曹按局洞玄宝鉴
　　红杳，墨黑，磨真，袜臈，灵宝。
　　右先念咒，於空中书本师心印一个，以左手望空撮入手中，五方炁吹，令人吹了，再压。如此三次，令见赤黄白三色了。又咒曰：
　　谨请降真召灵符使，疾速下降。
　　又取天门炁吹，见二符丹色见於掌中，符在临坛符法品。又咒曰：
　　神风鼓吹，玉字琳琅。
　　又取东南炁吹，见二符摇动。又咒曰：
　　谨请东方启道童子，为吾速降。五方并同。
　　又取五方炁吹，见五方童子，方可一一召摄，依法施行。
　　灵宝洞玄照
　　天地降炁，日月合形，天上地下，某某某处见形。右天地炁吹如常法。
　　速度亡魂诀
　　凡临坛按治鬼邪，务在存亡俱获利济。先为破狱咒曰：
　　无上玄元太上道君，教臣行符，照破幽狱，罪魂出离，急急如律令勑。
　　右咒出《九清梵唱经》中，面天门默诵九遍。次召亡魂，即速得亡魂离苦。先念水炼咒曰：
　　已枯复荣，已灭复生，得生天上，更禀太灵，九天之劝，反复胎婴，秽累荡除，魄尸反生。
　　右以水一器，正北，叩齿九通，思玉童三人，玉女七人，咽津七口，咒之七遍，洒其魂，即火炼。咒曰：
　　日月光华，徘徊洞阳。流火入器，炼化阴芒。尸秽消灭，万炁混康。径离五苦，飞升天堂。
　　右以火一器，正南，叩齿三通，如前思想，呵炁三口，咒九遍，取酆都山真形，火化成灰。咒曰：
　　元始符命，制魔奉行。保举亡魂，度品南宫。酆山消烬，三官解刑。赦缚释业，受化更生。随品度炼，上登福庭。
　　咒讫，以舌拄上腭，存身为元始天尊，默诵隐语一遍，存金光满口，双指玉清诀，吹纸往东北方放诀，其魂立得上生朱宫，随品受炼，乃生福庭。
　　允中自本法戒律启，并依古书编次。至元纲流演品，朝元入靖品，诵持存思品，玉札灵章品，三晨芒耀品，五行正炁品，五芽内炼品，三宫修诵品，皆行持之士修存服饵，致真召灵之本源也。内功既足，则外当及人，愈疾除邪，拔幽济显，为立功之先务。近人不知体格，乃为灵宝大法专至开度，复别补法阶，以备祛治。岂知灵宝为中乘之要法，兼济死生之径途，何事不关，无施不可。然显幽一理，人鬼无殊。受词之初，窃须审量事体，酌详轻重。或妖怪精邪，横侵生类，逆天无道，情在不原，固宜录奏上玄，关闻合属，灭形绝类，诚不为惨。其有幽魂滞爽，抱恨衔冤，饿鬼穷魂，失依乏嗣，沈迷而超生无路，托附荏苒生民，阴炁袭人，灾痾或作。宜先究患身之形气，以至受祟之根源，非市道魇祷奸伪之徒，妄意揣量。故继之以照召之法，考其实迹，鞠其姓名，毋信伪辞，必穷始末，如情在可悯魂魄幽沈，合依古仪，用速度亡魂之法，存神静志，默诵灵文，如式开度。然后焚化酆山真形，或告行一二超度符命，差官将吏兵合属曹局，随业受生，尤其尽善矣。抵有力之家，大建善功，广崇斋直，然而召摄鲜验，超度难期。今於行持顷刻之间，欲遽度亡魂於一经一咒之内，岂不难哉。夫建斋启事，移檄召魂，未易轻也。先要高功练达科教，洞明正理，次则移笺奏，不碍旧章。又在斋心坚切，内外一志，立坛蒇事，不缺典仪。更得所度亡魂灵识，生前修检，罪戾不深，庶几祈告感通，见形受度。或一二事之窒碍，则报应寥邈矣。今鬼祟至於，缠及生人，若非抱恨不伸，必是无依失祀。报对既以结证，阴府不复拘留，傥识见之非高，多迷蒙而未觉。浮游为厉，散荡兴妖，於此之时，法官能开悟以理，训戒以道，更假上真之教典，副以端默之精诚，呼吸之间，幽魂获度，诚非虚妄。生者可免疾患之缠，死者遂脱沈滞之苦。若家非匮乏而未度灵者，难从此科，自依式修崇可也。天台编《灵宝玉鉴》一节，入五行正炁品，又以杂咒混於其中，乃无速度亡魂之目，使古法中之美意不复可见。故今从旧格，而尽剖其端绪。当知古人治病祛邪，欲显幽俱利也。学者所当留心耳。
　　上清灵宝大法卷之七竟
　　清灵宝大法卷之八
　　洞玄灵宝法师南曹执法典者权童初府右翊治金允中编
　　元始大定品
　　七日七夜，诸天日月星宿，游玑玉衡，一时停轮。神风静默，山岳藏云，天无浮翳，四炁朗清，一国地土，山川林木，缅平一等，无复高下，土皆作碧玉，无有异色。
　　一呼一吸，四至共得六寸。一呼二一至，各得三寸。一至得三寸，一至得一十五分。经纬天地，縰横十五，故上帝付黄帝《河图》也。入室平坐，以手诊脉，四动为一息，量人平常出入，渐渐加之，不要大段费力。放熙出自口，勿使耳闻。放於息匀之后，再作如初积之力久，炁住息平，始着意在鼻准头。乃鼻三，腮二，眉四息，於是微微出气，为一遍。续再作，积至八十一遍，四十九日外，每遍加息，自一时可至一日，自一日可至七日。然后以耳对肩，以鼻对脐，收其六根，专意於目。初则非内非外，观其神光。三日之外，於密室中，见神光一点，孜孜定神。四日之外，渐明渐大。七日，神光满室，定中百物皆为未然。七七日外，定中见一切真灵鬼物，方入洞观彻视之道也。
　　窃谓度人一经，备有万法。元始大定，为法之机要，亦道之径路。始於定炁存神，以致朝元登谒。过此以往，极道之域，不可拟议。七日七夜，诸天日月星宿，璇玑玉衡，一时停轮。此元始说经之时，天中之事也。薛幽栖注中略释其义。今即之人身，日月停景，目不瞬动也，神风静默，息不出入也。山岳藏云，炁不升降，然后孜神内视，一志湛然，习定出神，升腾上境，洞观万汇，彻视十方，诀已详疏于前矣。天台编神光大定二十五品，乃云璇玑玉衡，脉不息也，是则妄甚。且习定大法，目不可瞬动，息不可出入，炁不可升降，神斯可出而脉岂得不动，人已就死，却非出神。又曰天尊空浮，乃自元神居玉清宫。又曰天尊虽远妙，近言泥九宫。又曰自已有天尊，何劳望上天。所引并非也。又曰威神妙化，结成狮子，天尊乘之，下入丹田，左青右白，前赤后黑中黄，故谓之五色。却云七日七夜所见者，皆未来之事。彼不知出神洞视，以致脱质升玄，岂可谓身中之五炁天尊，止於泥丸而已。夫彻视十方，通幽达妙，大而高天厚地，广而万圣千真，皆可洞见，与造物者游。今却只称所见皆未来之事，何其狭陋哉。后世学者欲得修用之梯阶，当自习定。
　　洞观百灵品
　　本命日为始行定法，七日之外，定力有准，方行彻视。定力未成，不可行之。息既定而神可出，目驻万里之外，不顾面前之物。又七日，渐明渐有彷佛。百日成功，坐视三界，彻见十天。又云诵咏妙经，得为九宫真人。
　　紫度炎光内视中方曰：常欲闭目而卧，安身，微气，使如卧状，令旁人不觉也。乃内视远听四方，令我耳目法万里之外。久行之，亦自见万里之外事。精心为之，乃见百万外事也。耳中常闻金玉之音，丝竹之声，此妙法也。四方者，总其言耳。当先起一方而内注视听，初为之实无仿髴，久久诚自入妙。
　　允中考之古书，习定出神，始可行洞视之道。然调息一事，易知而难成。始於一息四至，久则一息而八至，累功不断，可至一时。满一时则可一日，自一日则七日可期。於是聚神如己之状，端立泥九之中，内外湛然，一毫不着，腾身直出顶门，觉身外生身，历历分明，神离躯中，如蝉脱壳，驰於空迥，驭炁穹玄，谒列宿於天阶，朝元尊於阊阖，众真可觌，
　　万炁齐仙，终至於见玉清圣境。第此乃出神之妙，可以通真达灵。学者或际遇明师，修存而至於洞观之域，更宜进步，毋自退沮，可也。
　　采炼祖炁品
　　凤曲头点顶，精息内潜。龙升头擂鼻，其炁上升。龟缩头含息，精炁下行。蛇屈身不直，元炁周旋。鹤闭炁微息，精归丹府。
　　仰惟元始祖炁，无形无名，劫运之初，不可仿髴。玄纲既肇，二象分形。天禀此炁以为天，地禀此炁以为地，人禀此炁以为人，以至动者植者立性卑形，莫非祖炁化生也。然人分此一炁而生，未免失此一炁而死。岂非情欲汩其内，势利役其外，不知本源，不彻正理，神昏气耗，不觉大限之临，而终至迷乱无依，斯为下鬼矣。今焉采祖炁而炼，结圣胎於身中，圣胎就而身外生身也。此一条大槩，乃采炼身中之祖炁。古书有其目而诀法未降，不可以意料而为之说。
　　洞阳符火品
　　亶荟丁丑豫　戊寅随　　己印蛊
　　庚辰临　　　辛巳观　　壬午噬嗑
　　癸未贲　　　甲申剥　　乙酉复
　　丙戌无妄　　丁亥大畜　戊子颐
　　己丑大过　　庚寅坎　　辛卯离
　　壬辰咸　　　癸已恒　　甲午遁
　　乙未大壮　　丙申晋　　丁酉明夷
　　戊戌家人　　己亥睽　　庚子蹇
　　云都解　　　飞鶱损　　辛丑益
　　壬寅夬　　　癸卯遘　　甲辰萃
　　乙巳升　　　丙午困　　丁未井
　　戊申革　　　已酉鼎　　庚成震
　　辛亥艮　　　壬子渐　　癸丑归姝
　　甲寅丰　　　乙卯旅　　丙辰巽
　　丁巳兑　　　戊午涣　　己未节
　　庚申中孚　　辛酉小过　壬戌既济
　　癸亥未济
　　九日乾　　坤覆坤　　甲子屯
　　乙丑蒙　　丙寅需　　丁卯讼
　　戊辰师　　己巳比　　庚午小畜
　　辛未履　　壬申泰　　癸酉否
　　甲戌同人　乙亥大有　丙子谦
　　脉为心色，乃身内九鼎。外合九色，上应大梵，契同卦炁，合於太阳，故或以为坤母。东覆九日，导乾二句，显其机。然配卦与甲子於隐语，古书以为洞阳符火开图，而诀法未降，中间理未可通，不合牵合也。
　　九炁色鼎
　　大小肠小红，一作绛肺白，膀胱苍，一作绿心赤，脾黄，肾黑，胃紫，肝青，胆碧。
　　闲一腊
　　考详《度人经》，乃中洞之一卷，而中篇又为一卷之枢要，隐奥难穷，不可理测。大唐以后，亦有为之训释者矣，然终未易透彻也。如中篇分隶六十四卦，旧法谓乾坤两卦，见於坤母东覆，九日导乾。然此外六十二卦，又以何据而定。其说理已难通，兼元来条目止谓之洞阳符火开图。是上圣以成真人，始悉其章也。所可知者，中篇萌於天地之先，与后世之书，契不相杂。独易之为义，变通无穷。卦之炁数，密参造化。伏羲虽画卦天地已分之后，而卦中之义，实肇於爻象未画之前。故邵雍云：谁信画前元有易。是存深意，而人未洞其至理也。易有六十四卦，中篇有六十四句，皆起於古初。或卦自中篇而出，或中篇与卦相须，尚可言也。如以一卦配一句，若穷其理则不可强通，既分属则六十甲子亦随之。古法具其目，而诀法未降，是未见於用也。至於九炁色鼎，虽略解其意，亦隐其诀。期运不至而未降也。天台法中却以中篇配卦之例，编作三十三品，改称玄真隐讳。又取屯卦为首於甲子，而强为之说。既不伏直言诀法未降，又不能言配卦之义，复於其法三十二品中，以服三十二天炁，谓之吐纳。正不知三十二天之内，四天在种民世界，四天在无色世界，十八天在色界，天在欲界。今欲步二十八宿之罡，以引此炁也，不其寥邈哉，恐心愈劳而报应愈邈也。彼既以中篇改作玄真隐讳，而三十二品之未编，祖道玄真，烜赫正成，郁仪返质，荧惑操形，乃是玄真隐讳。出於上经，却称玉音摄炁咒，移前作后，改东为西，此何理哉。
　　五炁混合品
　　上清华房，太一含运。其形自然，太一居之，如莲花未开。人身中莲花之房者，心也。八景冥合者，八冥之内身有八脉，冥会之处，尽总於心。细微之中者，万物皆有细微之中，通於大道元炁，如芭蕉之脉，人身内亦有血脉，经络之道路也。五炁之中，百神混合於内也。乃大洞回风混合之道，在《上清禁经》中。明其道则不死坏，行其道则为真仙矣。
　　玄中真人颂曰
　　玉清天桥闭灵关，绿室长延便清闲。
　　灵风吹烟五炁住，玉音摄炁三丹田。
　　又曰
　　一神飞出上斗台，风火回环再朝骸。
　　若不浩劫经一刻，直待猿猴死更灰。
　　切详经中，自元纲流演三十二天，至玄中太黄上帝高真，皆天之体，而大梵之用也。及夫下镇人身泥丸绛宫，中理五炁，混合百神，十转回灵，万炁齐仙，此则直言人身中之事也。故其说以太一含莲，其形自然，八脉冥会，总於绛宫。是能五炁混合其事，与大洞回风混合之道相通。惟其诀法未降，虽有作用之目，而无入手发足之门户。故尔天台法中第三十品，作中理五炁，以经中数章，训解於其前。至出入华房。八冥之内，细微之中，下镇人身，泥九绛宫，中理五炁，混合百神一章。初无诀法在其中，只略叙云，造化非身外，根本此三天。上皇无上，高真皆宗，仰於紫微上宫，如此而已，非行用之妙也。乃继之云，妄泄此道，九祖沈於火毒之狱，极口禁传。其末又云，非上玄圣师，下教天真小仙，岂得明矣。既如此则非可行之诀，特法中条目尔，又何妄泄之罚，二图於法中只小异。天台不肯言诀法未降者，欲存此等事，以为卖奇之端也。
　　流精玉光品
　　於四顾高地上，建一室，方八尺，上圆下方，开三十二圆穴，每穴圆九分，塞其三十一穴，留一穴，令日光直注其中，下以宝器，贮东方井华水一器。迎日光照水，流转一室，十日外其五色流精，水中结成丹砂，五色五彩，饵之通神彻视，役使万灵，五藏生华，返老还童。积其玉光丹砂，取月华水、露水、江水、山泉、河水、井华水、西流泉，入宝器中，依前流注日光，三十日内，有结成金砂。再将前砂并入水，再迎日光。然后以辰砂三黄入金合中，煅成神丹，可以却疾回年，点化变宝也。
　　详考法中於四顾高地，建室置器，以取日光，久可成丹。而诀法未降，此无中生有之事，岂容以意料为之。天台法中编出三十六品，名阴阳二丹。其一章略云：流精玉光者，可以采炼，饵之通真。太空未有一物开三景，普植神灵，复采炼此炁炼而成丹，以此而形容流精玉光，理亦粗通。其次为高山悬崖，人迹不及，四顾日月通照之处，营密室一所，上圆下方，面相去八尺，四方一丈，离地五尺，穿三十二窍，布二十八宿之形如窗牖，使日光注照於内，於日直角宿之日起首，用七宝之器，圆面五寸，贮西流水，令迎日光下降，四十五日之外，水中结成五色流精之砂，取而饵之，面生流精。又曰於三十二窍之下，置三十二器，於直宿之日取其方水，投以天华四泉，使日月照耀其中四十五日，面生浮砂，光明啬啬。然常须护净，勿令尘翳。即安置坛炉，八门进火，以金十二两作鼎，以铁二十四两作釜，阳燧取火，昼夜煎之，四十五田一开，开时以月华涤润，下凝白华取之，及一斤即入药，用阴阳火煅炼，飞於盖上。九年自然飞凝，饵之仙化。此乃古未降诀法之条。天台法中所述虽详，而其说小异於古法。然亦非可行之诀，古书已疏未降诀之条矣。又曰本命日吞日月之华，而谓之栢空度仙，则非也。又采百花入众药，合灵宝流光丹，饵之立致长生，亦非也。道典中服食之例甚多，非本法，故不应存用。
　　梵炁流行品
　　人禀炁而生，亦有数之始，呼吸之息，见於三部四至之脉。一呼三寸，一吸三寸，以见尺丈於玑衡，合於太阳。一日一夜一百刻，计六千分。每一刻六十分，每一时八刻二十分，共计五百分。昼夜一万三千五百息，每一刻三百六十息。一呼一吸，脉行六寸，定太阳行六十里。一昼一夜，太阳行九十六万一千五百里，随天周行，照耀三百六十五度二十五分半。一日得一度半，周天一百八十二度六十二分七十五抄，一度计一千四百六十四里六寸四分，二十八宿行次缠度。大道梵炁，流演无穷，旋斗历箕，回度五常。每一刻太阳之真炁流行一万八百里，每一刻六十分三百六十息，定太阳流光。每一分六息，太阳流光三百六十里。每一时太阳行流光八万六千四里，每一时炁行六千七百五十寸，十二时炁血行七十万八百九十寸，日月交而阴阳交，日月行而营卫行，而大药成。此元始上品至道，三界真仙莫不因此而骨肉同飞得者。昼夜大定中自明，闭口奉行。若泄一言而行，则七祖九玄同受酆都之考，玄都之令，敢不奉行。
　　尝闻聚而形成，则真中有神，流演无穷而周於十方，此天真之大梵也。人身之大梵，上应於天度。故呼吸息至炁行身中，合於太阳，积炼而成大药，斯实修真之路，入道之阶，而诀法未降也。天台法中第三十七品名大行梵炁，乃云人自溟涬大梵而生，却自淇津大法而死，此则非也。人固自梵炁而生矣，不修大梵之经，常失大梵之炁而死。乃云自此而死，其可乎。於其九鼎图后，叙金母居西龟之山，取象於人身，即元纲流
　　演之事，尔已编入本品，难以旁引而曲证，非可用於此条也。
　　黍珠神变品
　　阳爻三十六息，阴爻二十四息，一口炁出入三寸，每一时炁长六千七百五十寸，十二时通长八万一千寸，共计八千一百尺，为八百一十丈真炁。每一时八刻二十分，十二时九十六刻，内
　　乾坤艮巽占四刻。凡人一时定一千一百二十五息，十二时共一万三千五百息。每一息定火一铢，得祖炁之丹，如黍米大重一铢，二十四铢重一两，三百八十铢定火一斤，一万三千五百息计真火二十五斤二两半，八阴八阳，依卦生焉为圣胎，白日轻举，位登玉清也。
　　按此条虽诀法未降，而理则与前品连续，乃炼身中之梵炁，合太阳而成功。於是按阴阳出入，审火候进退，丹成药就，大如黍米，则神变之丹是矣。其余丹经中论例相似者甚多，而非元降之目，理不应假彼以证此。天台第二十九品名黍珠入妙，乃以十遍周竟，十方无极天真大神，一时同至，及元始悬一宝珠，大如黍米一段，悉取薛幽栖等注中之说，委曲引谕，又益之杂说。却云以内言之，即宝珠神化胎仙之法。九转十过，功用既周，从有入无，名黍珠玄丹，镇黄庭之灵府，丹成贯日，立驾云舆。如此则以诵经而可成丹，全不及於修用诀法，理则不然矣。天台之法四十九品，终始并无诀法未降之条，而七经八纬为法之要，乃隐去七经之日，改换八纬之名，虽古法无诀者，亦极辞牵合以文饰之。今按道典，自龙汉延康之劫，赤明启运之初，传降不常，或隐或显，有因时而降者，有因人而降者。既降而传行人世者，有其人升真而书隐者，三洞正典尚不能全，如变化七十四万之法，藏天隐月之文，八禀十诀，天关三图，九赤班符，胎精中记，似此之名不计其数，名存经告之中，法不降行于世，岂敢因其名而自撰其文哉。盖道运有其时至而灵文漏秘，难以人力，强求之也。灵宝大法古有七经八纬，除天台之外，诸家编集，皆不出此七经八纬。一十五条内，共有六条诀法未降，即采炼祖炁，洞阳符法，五炁混合，流精玉光，梵炁流行，黍珠神变是也。安知后世无仙资灵质之士，感圣师神授之，详是古书，存其名例也。而天台逐事曲为之说，使成简编，或取而用，岂不误世。今未免再三，剖析其源流也。
　　上清灵宝大法卷之八竟
　　上清灵宝大法卷之九
　　洞玄灵宝法师南曹执法典者权童初府右翊治金允中编
　　斋直禁忌品
　　三元
　　正月十五日，七月十五日，十月十五日。
　　右天地水三官，二十七府，百二十曹，凡三会日考校罪福，三元日奏御上宫。可以行道建斋，修身谢过。
　　三会
　　正月七日举迁赏会，七月七日庆生中会，十月五日建生大会。
　　右三会上，三官考严功过，三魂攒送生人善恶，又谓之三魂会日。此是本命之日，亦更有小攒会日，台光以甲子日上诣，爽灵以庚申日上诣，幽精以本命日上诣，亦言生人善恶。其日宜受符箓斋戒，呈章拜表，以祈景福。
　　五腊
　　正月一日天腊，五月五日地腊，七月七日道德腊，十月一日民岁腊，十二月腊王侯腊。
　　右五腊日，为五帝攒会之日。此日酆都北阴大帝，皆引出生人久远玄祖父母，幽狱鬼魂，责问住处阴司年代，积罪结衅端由，及子孙姓名坟墓所在，如积劫未有追赎，因此日皆延累生人。其日引问，得子孙兄弟亲姻九族姓名，攒集校定，以为生人罪状，正一道民之徒，此日诚凭法力，祭祀追赎幽途，皆一一得福，常日祭祀不可达也。出正一玉经。
　　每月十直斋日
　　一日西北方北斗下，八日北斗司杀君下，十四日东北方太一使者下，十五日东方天帝及三官下，十八日东南方天一下，二十三日南方太一八神使者下，二十四日西南方北辰下，二十八日西方太一下，小尽於二＋七日下二十九日下方中太一下，三十日上方上太一下。
　　已上出《业报因缘经》。又别文云：十方天尊下，又云十方天君下。
　　节会日
　　天节甲午，地节甲申，人节甲子，天会丙午，地会壬午，人会壬子，日会庚午，星辰会辛酉，月会庚申，五行会甲辰，四时会甲戌。
　　右节会及五腊，宜修斋设醮，祭祀先灵。
　　甲子太一简阅神祇，庚申日三尸言人罪过，本命日计人功行。
　　又云：甲寅庚申，尸鬼竞乱，宜避房室。又玉经云：此三日为小攒会日，凡三元考校未尽者，於此重考校焉。
　　八节
　　立春，春分，立夏，夏至，立秋，秋分，立冬，冬至。
　　按《真诰》云：八节之中，皆当斋戒立靖，谋诸善事，以营於道之方也。慎不可以其日忿争喜怒，及行威刑，皆天人之大忌也。
　　午卯日
　　凡午卯之日，常当清斋入室，东向心拜，存神养炁，期感神明，亦适意所陈。常如此者，玉女降侍。
　　避忌日
　　李少君口诀：道士求仙者，勿与女子。
　　三月九日，六月二日，九月六日，十二月三日。
　　其日当入室，不可见女子六尸，乱则藏血扰溃飞越，三魂失守，神凋气逝，积以致死。所以忌此日者，非但塞遏淫泆而已，将安女宫。女宫在申，男宫在寅，寅申相刑，刑杀相加，是日男女三尸出於目朱童之中，女尸招男，男尸招女，祸害往来，丧神亏正。虽人不自觉而形容自损，由三尸战於眼中，流血於泥九也。子至其日，虽至宠之女子，亲爱之令妇，固不可相对。我先师但修此道而仙矣，复不及至亲，无心者矣。子其慎之。此乃仙人刘纲妻，女仙也。出《神仙传》。
　　又别条云：凡甲寅庚申之日，是尸鬼竞乱，精神躁秽之日也。不可与夫妻同席，及言语会面。当清斋不寝，其日遣诸可欲。旦望，每月初一日为旦，十六日为望。则以官历逐月十四日、十五日、十六日考之，并合朝修，祈恩谢过。
　　月忌
　　正月二日，又庚申二月九日，又辛亥三月十日，又甲戌四月十一日，又癸亥五月十一日，又壬子六月十日，又癸丑七月十二日，又甲寅八月十三日，又乙卯九月十三日，又甲辰十月八日，又丁巳十一月十五日，又丙午十二月十三日。又丁未。
　　已上日忌烧香，每日常行香火不拘。
　　帝煞日
　　正月庚申，二月辛卯，三月庚戌，四月癸亥，五月壬子，六月癸丑，七月甲寅，八月乙卯，九月甲辰，十月丁已，十一月丙午，十二月乙未。
　　已上忌烧香。
　　圣忌
　　丙寅，丁卯，道父忌丙申，丁酉，道母忌壬辰，壬戌，北帝忌戊辰，戊戌南帝忌绝命，本命绝岁星，行年到日六害，本命对日月晦，月穷之日岁破。太岁对冲已上日不宜行道烧香，亦不宜杀。宜正坐，思心悔过，圣自悬知。
　　祈恳日
　　正月四日，二月八日，三月十五日，四月八日，五月九日，六月六日，七月七日，八月八日，九月九日，十月五日，十一月三日，十二月十二日。
　　已上日乃太上大道君登玉霄琳房，四盻天下，有志节远游之心者。至其日平旦日出时，北向再拜，亦可於静中也，自陈本怀所愿，毕咽液三十六过。又云东海青童君常以丁卯日，登方诸东华台四望。以此日常可向日出行之，可因此以服日精。
　　禁忌
　　生葱，韭，大蒜，小蒜，胡荽，此为五辛
　　五辛旧有其说多矣。大槩此等物辛臭烈甚，食之经日，尚臭出口中，对人言语，已觉不可，况於持诵神文，朝真行事乎。五辛之外，更有薤似葱之属，皆不宜食。不必细为之说。雁，犬，黑蠡鱼。鲤字非也。此名三厌。
　　三厌之外，更有鳖鳝之类，皆腥秽之气难退者，并不宜食。
　　临尸，吊丧，新产，新刑，杀所，屠坊，淫舍。
　　已上皆不可食。李少君口诀法：道士求仙，不欲见死人尸，损神坏炁之极。人君师父亲爱，不得已而临之尔。所以道士远世，不事王侯是无君也，块然独处是无友也。惟父母师主，不得不临丧，致感极之哀，不吝性命之伤，苟以此故而伤，是无伤也。吾其秘文，故口传焉。本命日，常以其日向本命方，叩齿三通，心存再拜。咒曰：
　　太一镇生，三炁合真。室胎上景，母玄父元。生我五藏，摄我精神。下灌玉液，上朝泥丸。夕炼七魄，朝和三魂。左命玉华，右啸金晨。令我神仙，役灵使神。常保利贞，飞行十天。
　　咒毕，心拜四方，叩齿三通，咽液三过，此名为太上祝生隐朝胎元之道。常能行之，令魂魄保守，长生神仙。又法，学道之士当先检制魂魄，消灭尸鬼，常以晦朔之日，庚申甲子之寝，其日遣诸可欲。旦望，每月初一日为旦，十六日为望。则以官历逐月十四日、十五日、十六日考之，并合朝修，祈恩谢过。
　　月忌
　　正月二日，又庚申二月九日，又辛亥三月十日，又甲戌四月十一日，又癸亥五月十一日，又壬子六月十日，又癸丑七月十二日，又甲寅八月十三日，又乙卯九月十三日，又甲辰十月八日，又丁巳十一月十五日，又丙午十二月十三日。又丁未。
　　已上日忌烧香，每日常行香火不拘。
　　帝煞日
　　正月庚申，二月辛卯，三月庚戌，四月癸亥，五月壬子，六月癸丑，七月甲寅，八月乙卯，九月甲辰，十月丁已，十一月丙午，十二月乙未。
　　已上忌烧香。
　　圣忌
　　丙寅，丁卯，道父忌丙申，丁酉，道母忌壬辰，壬戌，北帝忌戊辰，戊戌南帝忌绝命，本命绝岁星，行年到日六害，本命对日月晦，月穷之日岁破。太岁对冲已上日不宜行道烧香，亦不宜杀。宜正坐，思心悔过，圣自悬知。
　　祈恳日
　　正月四日，二月八日，三月十五日，四月八日，五月九日，六月六日，七月七日，八月八日，九月九日，十月五日，十一月三日，十二月十二日。
　　已上日乃太上大道君登玉霄琳房，四盻天下，有志节远游之心者。至其日平旦日出时，北向再拜，亦可於静中也，自陈本怀所愿，毕咽液三十六过。又云东海青童君常以丁卯日，登方诸东华台四望。以此日常可向日出行之，可因此以服日精。
　　禁忌
　　生葱，韭，大蒜，小蒜，胡荽，此为五辛
　　五辛旧有其说多矣。大槩此等物辛臭烈甚，食之经日，尚臭出口中，对人言语，已觉不可，况於持诵神文，朝真行事乎。五辛之外，更有薤似葱之属，皆不宜食。不必细为之说。雁，犬，黑蠡鱼。鲤字非也。此名三厌。
　　三厌之外，更有鳖鳝之类，皆腥秽之气难退者，并不宜食。
　　临尸，吊丧，新产，新刑，杀所，屠坊，淫舍。
　　已上皆不可食。李少君口诀法：道士求仙，不欲见死人尸，损神坏炁之极。人君师父亲爱，不得已而临之尔。所以道士远世，不事王侯是无君也，块然独处是无友也。惟父母师主，不得不临丧，致感极之哀，不吝性命之伤，苟以此故而伤，是无伤也。吾其秘文，故口传焉。本命日，常以其日向本命方，叩齿三通，心存再拜。咒曰：
　　太一镇生，三炁合真。室胎上景，母玄父元。生我五藏，摄我精神。下灌玉液，上朝泥丸。夕炼七魄，朝和三魂。左命玉华，右啸金晨。令我神仙，役灵使神。常保利贞，飞行十天。
　　咒毕，心拜四方，叩齿三通，咽液三过，此名为太上祝生隐朝胎元之道。常能行之，令魂魄保守，长生神仙。又法，学道之士当先检制魂魄，消灭尸鬼，常以晦朔之日，庚申甲子之大功以下不临尸，并三日式假，解秽入靖。期功之外，尸不当临，避之可也。吊不可废，随即解秽矣。非亲虽厚，并合避厌也。大丧事毕，解秽沐浴讫，关申合属真司，收复将吏，一如常仪。
　　生产秽
　　道士出家，自处琳宫，一切生产，并合回避。俗士修真，惟生子义不容远合。终月之后，方可解秽入靖，悉如前仪。此外并合回避，违者考罚。
　　理发咒
　　泥丸玄华，保精长存。左为隐月，右为日根。六合清炼，百神受恩。
　　咒毕，咽液三过。能常行之，发不堕落。当数易栉，栉之取多，而不使痛。亦可令侍者栉取多也。於是血液不滞，发根常坚，宜向旺方。
　　澡浴咒
　　天地开朗，四大为常。玄水澡秽，辟除不祥。双童守门，七真安房。灵津炼灌，万炁混康。内外利贞，保兹黄裳。急急如律令。
　　食咒
　　百谷五味，流入脾胃。五藏安宁，尸邪永堕。七祖蒙恩，长生久视。
　　脱衣咒
　　受命太帝，上升九宫。百神安位，列侍神公。魂魄和炼，五藏华丰。百骸玄注，七液虚充。火铃交焕，灭鬼除凶。上愿神仙，常生无穷。
　　夜卧咒
　　天有九皇，地有九宫。我身百节，万神相从。三尸伏灭，五藏流通。三田四支，动息守中。龙虎八卦，侍我琼容。鬼妖万精，勿干真宫。
　　登厕咒
　　左德神，右德神，左司土，本夫人，除我死籍，上我生名。
　　允中按古科斋直之日，禁忌之条，散诸经诰，不可备述。但切於修用，略出而已。设醮祈恩，登坛启事，上章拜表，首过谢愆，皆可以其日行事。若无祷请，因此检制行为，去非寡过，亦清修之一助。有如不可亲之事，不当食之物，昏乱神炁，浊秽身形，岂应不屏斥也。若躬行於道德之域，心宅於冲静之乡，寝寐不忘，造次毋失，当此之际，无时非齐，又何日分之拘耶。傥身之不修，行之不检，僭冒法箓，违越禁忌，则三官考罚，五帝纠愆，九祖同辜，一身受罚，非道不慈也。天台法中第二十三品作斋戒节度，内十戒系灵宝本科。允中从古法已编入第一品，此外斋直日分颇近科条，但所引经典之名，多是三洞品目，古无者。今虽传行於世，未宜凭据。
　　沐浴常以东井之曰：
　　正月十日，二月八日，三月六日，四月四日，五月一日，六月二十七日，七日十五日，八月二十二日，九月二十日，十月十八日，十一月十五日，十二月十
　　上清灵宝大法卷之九竟
　　上清灵宝大法卷之十
　　洞玄灵宝法师南曹执法典者权童初府右翊治金允中编
　　本法印篆品
　　印者，信也。因也封物相付，亦执政者所持信也。《汉官仪》云：王侯曰玺，列侯至中二千石曰章，其余皆曰印。此阳世之典格也。隆古盛时，人鬼各安其所，阴阳不杂其伦。故道之用，唯见於修真炼本，以致轻举飞升。中古以降，慢真日益，正道日晦，邪伪交驰，上下返覆，於是出法以救其弊，表章以达其忱，付降印篆，以为信志。故用印之义，近同世俗，亦道运因时损益者也，但名称近似世之官府者，不可用字画，兼取世之凡篆者。不当用曹治，僭及天上真司者。不应用本职之外而繁杂者。不必用灵宝大法，古来止用三天门下南曹印。近世既缺真篆，而三天门下四字，不应用於人世。除去此四字，又为印不成。故依本法，止用灵宝大法司印，其文则天章云篆也。六字之中，虽近字体，而不可皆识。天台虽置此印於不用之地，亦编入法中，乃大其样制，如灵字宝字，悉排此字画，使令端停，多类凡篆，行其教者，印文与中元正派亦不同。今既进品洞玄，佩中盟箓，行灵宝法，则职位已重，除拜章外，上而奏牍，下而关申牒帖，行移告文符箓，三界十方之曹局，九州四海之冥司，九地重阴，洞天仙治，幽显所隶，并用灵宝大法司印，实本职执法之信记也，其可杂以他印耶。申奏状方函，并上下一体施用，惟章并章函，通用章印而已，遣章关牒亦用本职印。
　　灵宝大法司印
　　自周秦至本朝，尺非一等。有周尺，有秦尺，有汉官尺，有后周尺，至本朝有布帛尺，有省尺，江淮间有淮尺，长短互有不同。今本职执法之印，合径二寸五分，周尺。往往法书言印径几寸几分，多不辩尺之长短。后有师古之士，并从周尺可也。
　　周尺比宋浙尺，止八寸三分，为周一尺。
　　通章印
　　洞真之品，玉清之道，出於晋永和间，三茅二许、杨郭七真传降，无章奏之格。太清正一之道，乃玄元后圣付正一天师，有拜章之仪，用九老仙都君印者，以太清同生八老，尊太上为师，故弟子上闻於师，以九老仙都君印。洞玄之道，灵宝之教，自三皇之始，赤明之劫，其教已出，元有章奏之格，出《五炼生尸经》、《五老本行经》。玉宸乃为元始之弟子，故以此印，通诚祖师也。非此法箓，不得僭用，应而易以他印，并受考於三官矣。
　　允中按：此乃古法中所述。宋朝有道之士王升卿，重编灵宝法，亦依古法叙陈，诸家多遵用之。其印文於神霄箓亦有之，只去弦略以印章奏，而不详本末。今此灵宝古法，在宋朝之前。而神霄之教，盛於宣和之间。非此法之条，不得此而同之。其箓中印无弦，此既为中乘之重印，章文之信记，方经同执，法印合应，用弦如印式，去弦则非印也。若执法印用周尺，则此印亦用周尺，用布帛尺，则此印亦布帛尺，从古尺可也。
　　神虎总印
　　七玉女之名也，用以印召魂旛而已。神虎行移关牒，止用本职印。灵宝大法总中乘之要，南昌上宫将史，北魁玄范府摄召官君，皆所统摄也。今人却以神虎总印，印之神虎关牒，岂有牒其将而用其名，可乎。
　　神虎雌雄二印
　　神虎本科，用於召魂旛上下，摄召之信尔。有别法不须者，自从所传，不用於文移亦可。玉札亦止用本职，印年月后。具法位告行，则亦合从执法用印，亦可也。
　　黄神印　越章印
　　正一者，旨要所载。乃以一印，总名黄神越章，而径阔稍大，用於布炁治病之间而已。今径阔一寸八分，周尺。依古文用二印，紧切告祈奏启上帝。不拜正章者，用之诀法别出。允中恭闻灵宝之道，出於无极之先。灵宝大法，起於中古之后。东吴葛仙黄受经於徐来勒真人之时，法犹未备。晋许旌阳遇谌母，传日中孝道明王之教，而科品始彰。今称冷明院非也，灵宝无二道。晋宋之末，齐修方盛，文檄渐繁，故印篆尤不可缺也。汉天师止以阳平治一印，而至飞升。许旌阳授铜符铁券，金丹宝经，孝道明王之教，灵宝之道，亦非印多也。以致拔宅升举，位列高穹，修真得道，上士高仙，亦有不假印篆，而济世康时者。岂在印之多寡，以为法之轻重。后世行法者，玄奥不逮於古人，印篆百倍於前辈，近时撰造印记，增改旧法，为图利之端者多矣。然不过雷霆维法考召诸书中，以行其诈尔。天台乃於科教中为异，既行灵宝法，却不用本职印奏牍，乃以飞玄三炁玉章印发之，灵宝古法中所无者也。诸家编集灵宝法甚重，自来不曾增入此印。天台於符告中，却用三天太上印，且符文之降出於上玄。今之书篆成於人手，告天而行之可也，未免列法师街位於符后，三天太上又何预焉。三天之与太上，非为印文之辞也。又其法中有道君玉印，则妄也。天子王侯谓之玺，以道君而称印，不可也。以玉为玺，谓之玉玺。如天子古有八玺，秦李斯篆传国宝，天师刻玉为印，亦止称阳平治都功印。竟古及今，未有於印文内自言玉印者也。道君则天中之君，如世间人君之玺，臣下安敢用之。臣上奏於君，而复用君之玺，可乎。此外又有混洞赤文印，灵书中篇印，八威龙文印，元始符命印，自然灵章印，勑制地只印，历关诸天印，招集群仙印，普告三界印，似此之类，皆以经中四字为一印。如严摄北酆印，明检鬼营印，添一印字，奏分三行，似此之类，则以经中八字为一印。如此则世有《天篆度人经》，自首至尾，悉可为印，不可胜计矣。又新行青玄九司法，亦古典所无之书，其间创立印篆尤众。行持斋醮者，又取而杂诸灵宝以用之，非也。宣和问宝箓宫有高上神霄元一六阳璇玑秘箓一阶，即无法也。南渡已后，宗坛所授，止称北斗箓而已矣。天台而因璇玑之名，而集诸书以为法，遂制玄灵璇玑府印，乃杜达真为之。夫璇玑即中斗星宫尔，既非下界行持之司，又非人间所用之记，上笺於斗宫，而反用斗中之印，岂不碍理。如受天心而行北斗醮，从本法合用驱邪院印，迁灵宝而行北斗醮，则用灵宝大法司印，有何不可。而故欲百计撰造，何哉。又诈称玄灵通真靖灵宝玄坛，非独僭乱天仪，亦且违冒阳宪。金陵之三茅山，大洞之宗坛也。临江之合皂山，灵宝之宗坛也。信州之龙虎山，正一宗坛也。历朝崇奉三洞圣师，传真弘化之地，主领教纲之所。若民间斋醮建坛於一时，事毕撒之，岂有私居，辄立名号者乎。如得通真之妙，则天下大利大害，分野之灾祥，数运终始，皆能逆知，然此等说，世法所禁也。功行未至，固不必狂妄如此。世有通真先生者，朝廷封之尔，非下民自称也。又有九灵飞步章奏司，九灵飞步章奏印。夫步呈以应九灵，即章奏作用之事，罡步之名尔。天上无此司，世间无此印。法箓自正一而至洞玄，皆可拜章，并依本职而已。惟正一法箓用九老仙都印，灵宝法箓用通章印。古无异说，岂待别补一衔，特撰一印，而可拜章乎。且以世法言之，宋朝守卒已上，皆得上章表於朝廷，不过书所居官以为衔尔，不应正衔之外，别立章奏之阶也。天台又有交兵虎符，乃朝廷发兵之信，民间安可僭窃其名哉。天台续编灵宝法，新起璇玑法、青玄左府法，其类不一，前后所撰印篆，不计其数，难以备言。如天心法用驱邪院印，乃正一之枢要也。考召诸术，千途万派，莫不总乎驱邪院也。世乃厌其称名常俗，多易考召院、灵官院，之类极多。亦以其额为印，若雷法名称印篆，迩来又其繁冗。殊不知运雷霆於掌上，致风雨於目前，亦不必印多而后可行也。灵宝却不应至此。允中今按：古书止用灵宝大法司印行也，一切奏申符檄也。通章印专以拜章也，黄神越章印以备急切奏告也。只四印而已。此外神虎印用於召魂旛，或朱篆七玉女名於旛身，不用亦可。祈天告地，设醮修斋，祷雨请晴，召魂摄鬼，治病考祟，拔亡救存，二十七品之斋，四十二等之醮，应世间行持之用，尽灵宝章奏之事，止以前四印，无可不可。功成而洞观彻视，行高而使鬼役神，亦不必广置印篆矣。北斗除灾醮，即四十二等醮中之一也。古来即无城玑醮，亦无玄灵府印，安可逐时增置。灵宝之外，兼行别法者，自从本科，以其印用。其符奏申合属，亦只用灵宝本职印可也。盖玉清洞真本无章奏文移。灵宝为中乘之极品，正一而下，诸法不得跨越灵宝故也。凡我法友，幸谨其初。
　　箓阶法职品
　　三洞经箓应运传行
　　洞真部有上清大洞回车毕道箓一阶，佩之者称上清大洞弟子。或不佩箓，而入靖诵《大洞经》，行大洞功用者，止称小兆臣其。《大洞经》三十九章，属洞真部。非是近世之人，将《度人经》中章句，指为洞经者也。而大洞本品，古无法职，亦无章奏。后世有编大洞法者矣，然终非古书也。洞神部盛於东汉，盟威箓以下诸阶杂录，悉总於正一坛。天心正法，五雷诸法，考召之文，书禁之术，莫不隶焉。此不详述其用。
　　洞玄部有灵宝中盟秘箓一阶，紫虚阳光次之，灵宝大法隶焉。佩箓而不行法者，止称箓阶。既行灵宝法，而斋法出於灵宝，未免应世接物，因事立仪，遂出法职，亦不得已而强立名色，应时行化者也。进拜章词，而炁有所总，济拔幽显，而衔有所称。若法箓职与相皆违，未免鬼神切笑。林侍宸亦云：故立仙阶五品，以备行用尔。自兹而进修不已，积功炼炁，会道澄神，善行彻於玄都，仙名书於玉阙，天界真职於人世。俾之宣弘，颁羽盖於青霄，召之升举，事符今古。德至而然，固非先冒崇阶职而至也。行灵宝经法而欲为异途者，有行净明法而补别职者，皆非也。并合佩中盟，而补本职者也。有以太上执法，冠其衔者，尤非也。太上者，虚无之神也。又曰：太者，至大之名，上者，尊崇之义。又曰：至大无外，穷高而不测，故谓之太上。又曰：无上可上，是谓太上。夫道则称太上无极大道，及太上道君、太上老君。宋朝真宗大中祥符八年，上玉帝尊号曰：太上开天执符御历含真体道吴天玉皇上帝。自此之外，则太上二字不可施矣。道典中或独称太上，太上二字者指道君老君也。天中君，上之称也。犹世之称皇帝之号也。以君之号而为臣称。秦王并天下，遂称皇帝，后世因之。且世之官爵，自一命以上，皆出於君。而阶街之首称皇帝某官，天子某职，可乎。宗坛之箓卷首，皆称太上某箓，以箓中符篆皆出於太上也。若行持之士给符禁治，或告行符命，皆称太上某箓符，可也。是可施之符篆，决不可施之职衔。箓因出於太上，而以箓为阶。不可以太上加诸街首，矧太上执法真士，碍理甚矣，太上何置於衔位之中耶。人世奏牍，有宗庙字皇帝字之类，并合平阙。人臣阶位，有帝御前及殿名者，并空一字，然终未尝有带皇帝及天子於阶衔者。太上二字，犹世间皇帝之字也。盖直指君上之位号，非御前及殿名，指其傍称也。如有上清某箓弟子者，则玉清上清太清三境天名三洞，以此为别。故箓阶或冠其首，亦非可置诸衔之中也。太上二字，冒以为衔，於汝安乎。阶衔者，已所得之位也。某箓弟子某法之职，是佩得此箓，传得此法，以为己衔，太上不可得也。夫《灵宝经》法，乃法之始也。法曰：益繁有二十卷者，有十卷者，有百二十卷者。既分巷数，仍有品名，乃旧格也，故今不敢废也。孝道明王之教，传付许旌阳，初即灵宝也。后世法书混杂，而别为净明法，亦多非本文也。其余编集尚多，互有所长，不容弃置。法中奥妙，各遵师传，而箓阶法职不可易也。有谓南曹执法，乃行经法之人所称。此外灵宝法，不称南曹，不知经法乃本法也。今斋醮中告行符命，出给真券，典章行用，悉出经法中。不知源流者，却云行斋应世，所用灵宝法，与经法不同，何其浅陋之甚。自灵宝以来，初无太上执法之阶。此乃起於天台之谬说。诸方有识之士，未尝用之。迩来又有不用箓为阶，却专取经籍之名，以为阶者，尤非也。或者以谓南曹之名，与灵宝大法司印，亦是后世置立。殊不知其来既远，而师尊所定，大有典刑，不悖於理，以备应世而莅法尔。较之天台，僭称领教嗣师执法真宰等职以为衔，及妄言光中见字，伪置靖名以为额，岂非妖妄耶。近来经法中，亦广职位矣。如仙阶一等，武职六条，及排比品秩之类，颇渐繁杂，悉不当引用，不可以为经法所载，便行补受，忽乱天仪。有称灵宝中盟弟子，又曰行灵宝大法，於天为不能晓，而叮咛之中盟，则灵宝箓南曹执法，为灵宝之职，其来甚久，高天上帝非不知也。佩是箓，补是职，则合行是事无疑矣。岂待再三疏於衔位，而后可行耶，此执着不通知见。允中此书已行奏告，不可忽也。今典者一职，他法有之。灵宝法中旧尚未出，因师尊以四阶并带仙字，后学不敢当之，遂启告上玄，特增典者，为初品之职，而四阶不可除者，以俟后之成真得道之士。今列五职，并以南曹执法冠其首，云南曹执法典者，南曹执法仙士，南曹执法仙官，南曹执法真士，南曹执法真官。
　　允中对越天地，启告真灵，重编灵宝大法，而法职一事最关典格，高人上士，秘诀灵文，近者甚难际遇，唯箓阶法职，不胜其崇。天台法中第二十六品玄宪仙格中，建置法职，初职曰三天代笔伏魔持法使者，数职之后有玉陛执法真官，次列以卿监，其终有赤明执法真宰等数职。自有天地以来，世间未尝有此法职。执法二字，起於经法中，本只四五职而已。天台窃以二字，撰出数十职，故加以太上字，亦其欲排职位之多而为之尔。神仙飞升之后，尚有欲界色界之殊，肉质凡尸，敢下笔而当之耶。三官四圣已上，天帝之贵臣，可列玉阶。昔上真降言，天帝常有红云拥蔽，虽真仙亦罕觌面。天台徒友，恐未可执职於玉陛之间。人世朝廷，则疏远之臣，亦难升殿陛无极之阶，未易至玉陛，执法未易当也。凡人自称真宰，理未安也。道法三千余年，掌教於宗坛者，亦以箓为阶，而法为职次称。天台乃僭称上清领教嗣师，既非箓之阶，又非法之职。天下之大，四海之广，洞玄之道，悉总之矣，斯为领教也。自三皇五帝，以至今日三洞真典，四辅灵文，未尝有此。汉天师正一真人，名高玉籍，师表天人。至第二代则张陇西也，深究天文，博通经史，考周天分度，垂万世典，则实希世之奇才，乃称嗣师。至第三代则张镇南也，功业亦盛，已降称系师矣。自兹而下，垂二千年，阅三十余代，悉称嗣教天师。言嗣传其教，继袭其师位而已，己不敢比张陇西，直称嗣师也。洞真洞玄宗坛，非本姓而以弟子传教，故称宗师。以时君许其传箓，身居宗坛，主领传度天下学士，亦以宗坛为重，故得称而人不议。此外不拘在家出家，受箓行法者，纷纷不一，宗师嗣师岂可常称。浙西近多有僭称宗师者矣，皆教门之罪人也。允中不敢立奇说，不敢为高论，编一法则从古科，行事则从经典，受职於自己者则从退逊，施用於斋醮者则惧天宪，一符一咒出处未详者不敢用，一阶一职名位稍重者不敢当，期天下行持之人，早成正道，愿天下修真之士，早遂飞升，无他意也。允中备见僭冒大职，失格犯科者，心切惊惧，虑其遭谴而望其速改也。如许旌阳历劫修真，而功高今古，年一百三十六，拜命飞升天书曰：上诏学仙童子许，云云百辞多而不及具矣。拔宅升举之高仙，止称学仙童子而已。上升之后，方列真职。宋朝王侍宸，呼吸以致风雨，指顾而起雷霆，已是神仙之资品矣。有亲书雷神符刻石，在饶州神运天庆观，至今存焉。符后细书曰：五雷小吏王文卿押。每字不过三四分。前辈其修德也厚，其处己也恭，其取名也廉，其临事也惧，必不肯自称嗣师与真宰矣。使其果当升举，位列高仙，在世之日，尢宜退逊，又何损於道德耶。允中行法之后，进品洞玄，佩中盟箓，所以止称洞玄灵宝弟子者。以允中先祖讳明，於礼不应系衔。而洞玄部紫虚阳光箓之外，极於中盟箓，教门亦称灵宝箓，故可以回避家讳也。他人自从箓阶，合称灵宝中盟弟子南曹执法，从古书也。止补典者，遵师训而不敢当仙真字也。唯童初五府正法，属洞神部，而通於洞玄者也，故可兼职於衔内。自此以下诸法，虽行而不应系衔。金陵三茅山华阳洞天之中有仙都，内有童初府、萧间宫，以处男仙得道之真，易迁宫以处女仙得道之真，非高品之仙莫得入也。上帝封四圣与天师为嗣教外台卿，出法以救世，故称五府。府之外馆有翊治，所以掌其事，为堂馆中仙真尊崇也。事见本法并《真诰》诸书。五府法中仙班七品，非世间诸法之比。五府虽降法於人间，而翊治乃洞天之仙局，实有其处，非真仙莫能执职其中。地界法官未免称其职而遵其事，故曰权童初府右魂治，不敢正受仙职也。法中而列七职，亦以俟真仙也。灵宝大法虽崇，而执法典者，乃是地界行法之司也。五府法虽次於灵宝，而右翊治乃是仙班，是以不得不带权字也。近者诸方有补至丹台外记室者，於心宁无愧乎。今灵宝法职五品，而初五品之后，亦不宜妄行迁进以仙真之字，未易当也。世人未进洞玄而行升度者，多兼南昌受炼司及黄箓事者，亦非古格也。黄箓院三官主之，印记与院额，难用於人世。林侍宸灵素雷律，许用黄箓院印，以行斋修，终不便也。路真官时中立玉堂醮法，以正一法箓衔位，而行洞玄科品，乃越一阶而文移行用，以天师与上帝同其轻重，是其大失也。天心法职、驱邪院印，非出於伪撰，主行黄箓，固为未当，又大胜天台用诈妄法衔，杂伪印篆以行之也。谨饰之士，务从古科，方为尽善。
　　上清灵宝大法卷之十竟
　　上清灵宝大法卷之十一
　　洞玄灵宝法师南曹执法典者权童初府右翊治金允中编
　　悔过谢愆品
　　修真之要，寡过为先。过之不悛，去道远矣。虽行持符法，求至上道之阶使，为行不检，亦岂足以摄伏鬼神。况於进拜表章，济度幽显哉。功过之司，毫分无失。晋许远游遁迹山林，勤心味道，渐入真品。而三官都禁遣周鲂等出丹简罪簿，以诰之曰：夫欲学道慕生，上隶真人，玄心栖邈，恭诚高灵者，当得世功相及，祸恶不侵，阴德流根，仁心下逮，乃可步真索仙，度名青府耳。由此言之，未及许远游者，其可不知寡过自修耶。奉法行持，求仙学道，所当悔惩已往之愆犯，积累方来之功勤。故《玄纲论》曰：过惟改而不复为，功惟立而不倦。是谓日新其德，自天佑之。傥口行析谢之科，心乏省愆之念，首之前而作之后，饰之外而败之中，然复苦己劳形，瞻星礼月，持斋奉戒，焚香诵经，亦为徒设矣。有大言眩世，则云罪之不积，恶之不为，岂须忏悔，断弃教科，此又矫激大过。从容中道，无过与不及，所宜悔过於心，知咎必省，依经奉教，按格行科，削罪目於三官五帝之司，上生名於十极九霄之境，立功不怠，举形仙飞，固有分焉，亦无自阻，有志者多成事也。
　　谢过仪
　　每岁除秋分一日外，常以三元八节，本命生辰，甲子庚申，及诸良日，入靖室，或宫观山泽，静洁去处，焚香，专志省愆思咎。先於坛侧端默而坐，深念生世以来，所行所作，无故愆犯不善。云多战兢，自艾恨不，剖心沥胆，誓毋复为，今兹愧惭，措身无地。方振衣而起，整肃形神，登坛启告。无坛处，立香案，展坛布席，行用入户，诵咒上香，如法祈谢之仪。早以东为始，午以南为始，夜以北为始。分五方忏念本合置立科法，发炉循格，至三上香，方行礼，方如自然朝仪。但此等事以密为尚，兼独行朝修，不宜繁琐。故今止编四方谢罪之文，损益随事之宜尔。
　　先祝香
　　道香，德香，无为香，清净自然香，妙洞真香，灵宝慧香，超三界香，三境真香，满琼栖玉京，徧周天法界。以今焚香，供养虚无自然大道，三境天尊，吴天上帝，北极紫微大帝，紫微天皇大帝，后土皇地祇，三十二天帝君，万天上帝，上清十一大曜星君，中天北斗七元星君，天地水三官帝君，北极四圣元帅真君，灵宝五师真君，四方二十八宿星君，三界五帝大魔王，十方无极飞天神王，北阴酆都大帝，东获扶桑大帝，五岳五天圣帝，洞天福地，名山靖治，主录仙真圣众，三洞四辅法箓中灵官将吏，三界官属，一切威灵。仗此香云，普伸供养，玉华散景，九炁凝烟，香云郁罗，径冲诸天。侍香金童，传言玉女，上闻帝前。令臣关启，咸得如言。具法位臣姓名，以今良旦，斋洁洗心，祈真告道。先伸上祝皇庙社稷，宗庙先灵，驾景九霄，垂休万叶，今朝皇帝基图永久，祚业昌隆。圣寿并於乾坤，德教均於造化，万方向善，百谷咸丰。有识有知，悉悟至真之道。无边无极，共跻荣乐之乡。大教兴行，正法流演。敢伸凡愿，上冒宸严。臣下情无任战兢，惶惧激切，屏营之至。
　　臣某志心皈命，东南西北、四维上下、十方灵宝天尊，三十二天上帝，周天二十八宿星君，天真上圣，五岳真君，山川河海，洞天福地，一切神仙诸灵官。
　　次三礼，次向北方。夜以北为先。三拜长跪。
　　具位臣姓名，志心皈身皈神皈命，北方东北方无极太上灵宝天尊，北方八天帝君，北方高真上圣，斗牛女虚危室壁七宿星君，北岳恒山黑帝真君，北方洞天福地，山川河海，一切真灵，北乡神仙诸灵官。
　　臣闻大道垂慈，启悔愆之路。高真垂化，开谢罪之门。若非请命以祈恩，岂获释愆而这谴。伏念臣愚庸贱品，蠢陋凡资。幸浃真风，叨逢道运，久膺法箓，冒玷簪裳。不能勉强以立功，乃复因循而造罪。莫知检束，罔谨修持。所虑万祖亿曾，昔亡往逝，暨臣千生累劫，宿命先因，爰至今身谋用之间，举室亲姻之众，造诸元恶，成彼深愆，无量无边，难名难述，结在天曹地司之内，着於日月星辰之宫，永劫不原，终天无解。惧其报至，恐及祸萌。以今皈命首陈，尽祈湔洗。伏愿天垂恩宥，道启慈怜，万圣流祥，众真锡庆。赦臣九玄七祖，以及己身，万劫千生，至于今日，滔天重、罪，盖世深愆，消灭恶根，削除过籍。庶使臣早成正道，获际真师，身世安荣，法徒宁泰。在俗则云：眷姻宁泰更祈祖宗神识，师友魂仪，已逝亲姻，先亡眷属，长居快乐，永遂逍遥。六道三途，四生万类，俱蒙拯度，悉被陶成。臣某下情无任忏悔，祷祈之至。
　　三拜，次向东方。
　　具位臣姓名，志心皈身皈神皈命，东束方东南方无极太上灵宝天尊，东方八天帝君，东方高真上圣，角亢氏房心尾竺七宿星君，东岳泰山青帝真君，东方洞天福地，山川河海，一切真灵，东乡神仙诸灵官。
　　臣闻云，同前。
　　次向南方。
　　具位臣姓名，志心皈身皈神皈命，南方西南方无极太上灵宝天尊，南方八天帝君，南方高真上圣，井鬼柳星张翼轸七宿星君，南岳衡山赤帝真君，南方洞天福地，山川河海，一切真灵，南乡神仙诸灵官。
　　臣闻云，同前。
　　次向西方。
　　具位臣姓名，志心皈身皈神皈命，西方西北方无极太上灵宝天尊，西方八天帝君，西方高真上圣，奎娄胃昴毕觜参七宿星君，西岳华山白帝真君，西方洞天福地，山川河海，一切真灵，西乡神仙诸灵官。
　　臣闻云，同前。
　　次中央。
　　具法位臣姓名，志心皈身皈神皈命，上方下方无极太上灵宝天尊，三景九霄大罗无极三十六天帝君，五老上帝，北斗七真，天曹主宰，无鞅高真，罗酆阴境，十地真灵，三十六土皇君，中岳嵩山黄帝真君，中央洞天福地，山川河海，一切真灵，上乡下乡神仙诸灵官。
　　臣闻云，同前。
　　次归位对席
　　臣等志心稽首，礼
　　太上无极大道。
　　臣等志心稽首，礼
　　三十六部尊经。
　　臣等志心稽首，礼
　　玄中大法师。
　　次启白，回向
　　具位臣姓名某，谨重诚上启无极大道，上帝高真，三界威灵，十方众圣。以今忏愆谢过，入靖修真，获遂陈情，仰祈大宥。伏愿阴曹削罪，仙府书名，道遇至人，学无魔试。臣敢不益坚善念，深悟前非，愿契道真，永依冲荫，十方共庆，九祖蒙休。为上因缘，念十方灵宝天尊无量不可思议功德。
　　次出户，如常式。
　　灵宝自然朝，先启圣，次礼十方，次忏悔三礼，次回向念善。今五方谢过，即灵宝自然朝之余意。止一五方者，贵其简而易行。不举玉音梵唱，贵其精默感格。奉道修真之士，不问法箓高下，悉可按行。久久行之，内加痛省，则罪灭福生，成真得道矣。
　　五品阴功品
　　经云：星宿错度，日月失昏，四时失度，阴阳不调，国主有灾，兵革四兴，疫毒流行，兆民死伤，师友命过，皆当修斋，行香诵经。比经中之本意，五等之功用也。其法当建灵宝之坛，集同学之士，取九方之清泉，贮金玉之宝器，九鼎也书九野之名，九州分野之名埋三晨之象。以金玉石英，作日月五星之象，埋坛上也。
　　盖行持，验灾增减，洁所建之坛墠，备神明之好乐，录五事之灾咎，奏所隶之高真。心丹合天，五功乃就，克臻升举，是为阴功，泄语外知，其功不注。谓此事皆以密行为贵，不可说与外人知也。
　　灵宝坛
　　择素无秽污、不杂砂砾之净土，非战场刑狱、屠宰畜产之地，建坛三级。下层方九尺，高一尺二寸。中层八角，广七尺，高一尺二寸。上层圆，广五尺，高九寸。坛中三级，排列圣位及诸好乐等物。
　　坛式
　　星宿错度日月失昏
　　谓五星凌犯，九曜差躔，妖星吐辉，孛彗舒耀，次舍不顺，变乱经常，日青无光，月行失次，薄蚀翳晕之类。
　　上层
　　坛中圣位从所主也。
　　天皇大帝，太微帝君，北斗七元星君，五方五帝真君，十一曜星君，妙行真人。
　　中层
　　三台华盖星君，二十八宿星君，三官帝君，北极四圣真君，十方飞天神王。
　　下层
　　八卦大神，九州社令，五狱大神，十二月将，十二时直。
　　四时失度阴阳不调
　　谓春行秋令，夏霜冬雷，常雨常旸，炁候差忒之类。
　　上层
　　坛中圣位从所主也。
　　虚皇天尊，五方五帝，三元三宫四司，槫桑大帝，旸谷神王。
　　中层
　　五岳大帝，九州社令，四海龙王，四渎源王，八卦大神。
　　下层
　　风云雷雨大神，风伯雨师，十二月将，十二时直，直坛土地。
　　国主有灾兵革四兴
　　谓权臣专制，奸佞擅威，盗贼四兴，乱臣割据，蛮戎逆化，边鄙不宁之类。
　　上层
　　坛中圣位从所主也。
　　吴天上帝，北极大帝，玉虚上帝，十方灵宝天尊，十神太乙真君。
　　中层
　　三十二天上帝，十一列曜星君，十方飞天神王，九宫大神。
　　下层
　　九垒土皇君，五岳大神，九州社令，太一诸神将，十二时直，直坛土地。
　　疫毒流行兆民死伤
　　谓瘟疫之炁干时害民，不祀之鬼乘炁为疠，以致野道蛊魅，精怪鬼邪，痨瘵传尸，复连延续，行病肆毒，使斯民夭横非命死伤之类。
　　上层
　　吴天上帝，十方灵宝天尊，长生保命天尊，妙行真人，三官四圣真君。
　　中层
　　三元将军，收瘟斩瘟大将军，三洞经法中度厄吏兵，天医大神。
　　下层
　　五方天兵骑吏，九州社令，太岁尊神，十二月将，十二时直土地。
　　师友命过
　　谓受一善之教皆为师，伺一朝之学皆为友，传道嗣法，合志共门，义等天亲，情无生死，命过之后，当谒追修，随事之宜，合建黄箓坛。其行事从本法升度之格，已见於后，此不重叙。
　　三晨象
　　日用金，月用玉。缺则以白银代之，各径寸如其形。五星用五色石英，小如弹丸。各埋於
　　坛之上层土中，深各九寸。日左月右，五星从本方。
　　上真星宿好乐
　　琵琶，凤管，时花，新果，山泉，洁饭，或染五色五谷，青木香，甘松香，茆香，细茶，大枣，五色旛，五色彩绣。
　　太一好乐
　　此乃十神太一，世俗为孛星，非也。坛中当作十位列。
　　五福太一真君君，綦太一真君，大游太一真君，小游太一真君，天一太一真君，地一太一真君，四神太一真君，直符太一真君，臣綦太一真君，民綦太一真君。
　　竹弓，芦矢，印甲马，兵士，无鞍马，木刀枪剑戟，绯黑纸钱，五色缯，时花，新果，细茶，山泉。
　　右诸好乐之物，各宜精洁为佳。
　　九鼎
　　坛中寄於二官
　　晓荆二，魁梁七，宝雍六，金扬九，鼎豫五，昴冀一，铜徐四，罡青三，苍兖八。
　　古者金玉铜铁之鼎，或不能辨。当以新洁陶器略，鼎之可以贮水者，上为之盖。以朱书九鼎之名，於器之外，九州之名，於器之内。安於坛中层之八方，依九宫布之，只以第五宫中央之鼎，寄安二宫之侧。先祈具奏所属上帝，申牒坛中三界真灵，次汲九方清泉，入九鼎之内。法师口奏事状，以盖覆之。仍别设净筵，各依好乐，备置仪物时花新果，烧香然灯，供陈如法。集同志同斋之士，善行清修之人，不拘人数，协力同心，共修斋直，禁坛净秽。移文所属地祇等神守卫。然后正心诚意，精笃想念，悉如古典，诵咏《度人上品妙经》。行香六时，经周十过，使丹衷彻於九极，一念格於十方，非若世俗常行读诵之易也。傥非其人，不集善事，心驰於尘室之境，口诵太上之篇，虽积日累时，数周十万，亦为难矣。功成德就，启视九鼎。且以鼎贮水，上又覆之，清澄如初，理之常也。小有混浊，或别见异状，则事之变化也，反常者，皆以为妖。则可以知其所属之分野灾危，未能全解也。此则古人淳诚之用心，若区区分辨於毫发之间。或红则主某事，浊则主某灾，此则类乎巫现之小技，非经中上消天灾，下禳毒害之大体也。行香之仪，通自有式。坛中所设高真，皆专位排列，如十一曜分十一位之类。若数位总为一而书之，非古法也。
　　经曰：修斋行香诵经，则合从斋法。欲少近古，可行灵宝自然朝，亦通，即斋法之始也。
　　允中按：经曰：星宿错度，日月失昏。又或四时失度，阴阳不调。又曰国主有灾，兵革四兴。又曰疫毒流行，兆民死伤。又曰师友命过，皆曰亦当修斋行香诵经。旧有一家灵宝法中，每一句作一章，分为九事，切详经旨。上四条皆两句八字，意义相联。每二句之下，皆曰行香诵经。独师友命过只一句，亦曰行香诵经，是九句而格分五条。故允中师授之书，共一灵宝坛，而分五等圣位。除师友命过一条，合从升度本科外，四等圣位疏于前矣，是为五品，从经旨依师授之也。李少微曰：斋者，谓黄箓等斋，五文镇谢，非常俗之斋也。三时启奏，所以感天动地，降福禳灾也。此坛上圆、中八角、下方，乃灵宝之坛。古者灵宝别法，建坛泥璧，渍玉液以奏帝，其坛亦同此式。正合，宝本法，而其行事，乃终岁修用，非世俗可以常行。与其消灾禳变。一时拯急之意不同，不敢叙入此也。天台法中载此禳镇，在度厄消灾品中。其始则载火铃印文，请炁禁治之事，其诀未详。而本法练童初玉册，与此不联。次则八节之日诵经，依九宫而保禳九州分野。此乃古书中，学士依节服符，自炼之绪余。又以为九宫诵经之后，回南向东，砖作十转，悉非本旨，甚矣。以此灵宝坛称三天总炁坛，以黄箓三级方坛却称灵宝坛，恐其别有所据，却不出灵宝本法。且於下元之日建坛，列九鼎，取清泉为沸汤，以入鼎中此等事，古未用汤者。其余行用，多不同古科。独下元日建坛禳镇，而以九鼎中水之丰耗，或见五色，以占九野之有何灾，是占验之术，而行於夫变未兆之前，固不失为美之意。然别作一科行之，可也。殊不知经中言此五条，皆当行香诵经。而其次章则总曰：凡有是经，能为天地帝主兆民，行是功德。有灾之日，发心修斋烧香，诵经十过，皆诸天记名。经中意谓天地运度，亦有否终。至圣神人，亦有休否。祸厄将兴，灾变或肇，所当随事拯救，按格解禳。而此五等有九条，乃灾变之大者，依其事之所隶，建坛祈告，则功德无量。今若云防事於未然，杜灾於未兆，善则善矣，非为其事，反同常行，而大违经中之本意。则凡所修所用，措辞立说，皆与此异。今所编者，以本经为主，以古法为定，故不容叛经而言法也。
　　上清灵宝大法卷之十一竟
　　上清灵宝大法卷之十二
　　洞玄灵宝法师南曹执法典者权童初府右翊治金允中编
　　济生阳德品
　　此八纬中第七条
　　生生之德，大矣哉。道好生也，故生天地。天地好生也，故生万物。人惟既生，於是以生为重。神仙上士学道修真，反恶夫幻身之累我。世人罔究其旨，便谓修行之士不贵乎生，是不然也。夫得道者不恋形体，不染物欲，本来一念，湛然独存。故其留形也，不逐世缘而荡。及其蜕质也，不随形体而亡。神炼炁澄，超凡入圣，回顾眄之胚骸，岂非累我。老君曰：吾有大患，为吾有身。太极真人颂曰：外身而身存。皆此义也。若世人则异乎此，身在则神在，体存则诚存，体质一倾，魂神散乱。或沉於幽暗，或堕於杳冥，如此之死，不可复生。已生之生，夫岂不乐。贪生而恶死，实古今之常情。生生之不穷，乾坤之正理。是以上帝悯世，垂教立科，拯厄扶危，除妖却妄，拜章设醮，请福延生，皆所以广大道生生之德，而遂斯民生生之愿也。灵宝古法，有济生阳德品，乃醮告斗星，延生度命之行用也。然非受来词，则事难关申。虽为救济之善德，而非可以隐秘，是之谓阳德。按古仪四十二等醮，其第二十等曰北斗醮。今此立玄枢灵坛，中设北极帝座，前列众真，环以北斗南斗，而其行用，近乎北斗醮矣。盖夫斗之在天，实为权纲之主，关系甚重，延生请宥，尤隶斗枢。故也学者当深体济生之本意，以迪古人之用心，则此科可行矣。
　　法曰：下元有山川河海之内，城邑乡坞之中，水石禽兽之精，五行不正之神，下土强恶之鬼，魑魅妖厌之魂，妄行妖孽，擅作异端，缠惑生人，诸不能治。或有北阴酆都之内，血肉不正之神，结连祖考，昔亡近化，内外亲姻，讼由冥曹，延及生人，复连殃　害，诸不能解。以此三辰玄枢灵坛，建於净地，所祈立报，解治安宁。
　　玄枢坛又曰三辰坛
　　择洁净密室，或旷野无人迥静处，取净地建坛一所。每层高一尺。上层阔二尺，当心中皇宫，设北极大帝、天皇大帝。中层阔三尺，列北斗九皇，南斗、三台、日月，皆依象然灯。下层阔六尺，列三元将军，十二支神，当年太岁，擎羊陀罗二使者，四直功曹，土地等神，前列洞案，书二斗名，烧灯焰，以五色线自斗口布至洞案下，依仪关启，暗昼匿过，深愆微生，昧心隐慝，和合年命，禳解灾厄，人道肃清，鬼怪戢息，其应特异，至诚至神。或不及累土为坛，则用垩土画地为三级，依仪修建，然以常坛为优。
　　飞斗
　　用大纸云马，於鞍上空处，朱书南北二斗符，每位献状一通，并马一骑，逐星献之，马以奔走之状，云作飞逸之势，或印板能如式，则佣工绘之。
　　北斗
　　和合年命符名育死局
　　谨请五星灵应帝君，和合某人年命。急急如元始天尊勑
　　却於符下书云：某人某年月日时生，上属北斗某星君，平生阴匿某罪，愿乞原赦。作三行，或五行，灯焰上烧。
　　二斗星君
　　□□□□□□□，□□□□□□。
　　七元秘授符
　　　 　
　　　
　　飞神
　　先步斗，自斗柄入斗口至魒，存斗罩身，再步入斗口，三拜，存思出神，直入斗中，呼四直使者，具白醮意，见其入斗。次见擎羊陀罗二使者下降，检察醮筵，复回启报星真，法师立斗中候其回。毕，次入南斗，复如北斗式。见火铃将军，六星童子，检察回报。然后斗星乃降，良久有紫云异香，或赤光入户，乃二斗下降也。忌僧尼孝子妇人鸡犬见之。
　　先於坛前，列案然灯烛，仍时新五果醴酒异香，不用檀香乳香。或缺净酒，则酌以玄酒，惟精洁。依仪奏启关告事毕，献状钱马，以火烧化，诚极其至，万厄皆除。
　　允中受传灵宝大法，乃中原旧文也。今所编集，悉遵师传，不敢改易。大抵事若当於理，何暇辨释，岂可言别派之异同。实缘天台一宗，流布渐广，而其说戾古者多矣。与其余诸家大不相似，遗之不考，人必致疑，罔知适从，故不得已而述之。众书与天台不同处，则叙其所以异。天台与众书近似处，亦证其说不诬。初非允中自无师授之文，假天台之法以成书也。况允中编集出行用古式，多是天台法中所不载者。玄枢祈告，古来灵宝法中称济生阳德品，今列于前者，是其本文也。自天台杜达真立璇玑法，每事好异，既不从伏古科称北斗醮，创置玄灵璇玑府印，设察访使之职，又称主管璇玑府事。令世人受之，此则玄科世法，两皆违犯天理人情，两皆不顺。允中已於总序详论之矣。故只合遵依古法，止称北斗醮，主行之人，各从本法之衔，用本职之印。如行天心正法，合用驱邪院印之类，不应改换衔位，变更印文。若不称北斗醮，而别立一名，则北斗之傍名号亦有隐僻，而人罕见者，皆足以为异而欺世。但未免有如曹娥碑阴黄绢幼妇之语，后世市井间流，而为猜谜者也。变其正事，令人以意逆之，实儿戏尔。以此亵渎上真，於心安乎。及其文檄，既上奏於斗星，与天帝同礼。或者又签其状函，曰状奏九晨玉阙，此尤僭乱天仪。三清玉帝之天门，可言玉阙，斗星不敢当也。且以星界言之，则紫微垣已可考矣。垣者，园屏之谓。今两畔各有七星环之，上则华盖覆之，北极大帝、天皇大帝居於垣中，其前之缺处曰阊阖，此则紫微垣之阙，乃可称帝阙。如北斗则又居阊阖之前，乃纲纪之星，为喉舌之要，出纳号令，临制四方。世之尚书，亦为朝廷之喉舌。夫斗则天之大有之司，其职至要，其权至重矣。然终不可尊北斗为天帝，犹世之不可以尚书为天子也。北斗称玉阙，僭乱谬之甚矣。杜公之门户，其始贵於异俗，尚奇而终焉。大致违科失礼，袭而效之，恐非谨厚之体格也。若北斗又曰中斗，如法中以南斗相对而醮之者，盖取《南斗经》中之说而为之。其实南斗乃二十八宿中之斗宿，亦在大之东北，自天文中亦称南斗，然终不可与中斗对也。古法如此，编入故不敢更易其旧。
　　上清灵宝大法卷之十二竟
　　上清灵宝大法卷之十三
　　洞玄灵宝法师南曹执法典者权童初府右翊治金允中编
　　济炼幽魂品
　　谨按：中乘之法，洞玄九真之道。乃太上大道君以延康劫初，禹余天上所出，其经则洞玄一十一部。至汉灵帝光和二年，太极真人徐来勒，以上清宝经三十六卷，灵宝劝戒等经三十七卷，授付仙翁葛玄，后世称太极左仙翁者是也。洞玄之品，灵宝之道，至斯而大昭於世，仙翁实为传教之师真也。而近者传行祭炼之法，皆称葛仙翁祭炼。或者又去仙翁字，而止称太极祭炼者，尤为碍理。夫无极然后太极，则天地之始，非可以为法书之名。若言太极真人则徐君也，若言太极左仙翁则葛君也，若无仙翁真人称，则太极二字决不可独用於此。及观诸家所称仙翁祭炼之文，诸方皆以生天宝箓为主。其言辞科法，悉是今人之体格，而径以仙翁之古科，则不然矣。往往世人问仙翁尝以祭鬼而立功，遂采其名，而编集成书。殊不知仙翁生於东汉，其文辞体格，与今不侔。然今之所存，依法中典格，叙述而用之，有何不可。又岂特立异名，而后可以利济哉。人能澄清志虑，整肃形神，虔恪奉行，则随诚报应。或临事慢易，存念乖违，虽亲奉天尊之玉音，亦难弘恩於幽壤。前后记载所传，耳闻目睹，因此书成功者甚众，学者可以究心。允中所见祭炼之书，不止数十本，虽大体相类，而其祝辞白语多驳杂，其声音不比，临事难读。今所编符咒行用，皆出灵宝诸法中，受天心正法，以下皆可通行，而启祝行用之言辞，则允中之撰集也。乃所以广其事，而不至拘执。若初行而欲奏闻上帝，关告冥司，则直辞具述，欲发愿祭炼孤魂而已。傥云奉行仙翁祭炼大法等语，皆涉无根，缘此乃法中一事尔。行持之士，散施符药，以济生民，祭炼鬼神，以资幽爽，所当为者，唯在精专久而已。近世行持此者甚多，锐於初而怠於终者，皆是也。或遇三元八节，四赦庚申，甲子生辰，旦望上七等日，为之者甚佳。但万一其间一二，有不可兔之事夺之，则因此而败美意。亦有至期之夜，鬼神守待於其地，致人惊惧，而废初志者有之。若欲持久而可常，莫如不拘日分，随时修为。或一月而行一次，或二三次，或有暇而并为之，或偶遇良日亦为之，并不为定格。则在己无失期不满之念，在鬼无徯望待哺之期，两皆无拘，其功愈重，不执不滞，乃可久行。或者不以此说为然，欲克日候期者，自可从便，今每行而不用申奏文移，贵其简易。应大建斛食，普度沉魂，合从本科，非此例也。
　　造斛
　　每用米一升，或二升至数升，皆随力，制为净饭。切忌荤秽，乘熟装成一小斛。不必用面食之类。有力者自从其厚，於其日晚间方造。
　　合用
　　符三道，降召符，真文五幅，酆都山形三五本，灵书中篇十本，生天箓十道，纸钱三五贴，净水，烛或灯随力，香。
　　已上合用之物，愈多愈好。若随力建功，当用前件也。遇行祭炼，须於其日晨兴盥沐，终日斋洁昧爽，预行口奏。
　　先祝香
　　道香，德香，无为香，清净自然香，妙洞真香，灵宝慧香，超三界香，三境真香，满琼楼玉京，徧周天法界。以今恭谨焚香，供养三清三境天尊，吴天上帝，北极大帝，东极青宫慈悲太乙救苦天尊，南极长生大帝，东华木公上相青童道君，白玉龟台九灵金母元君，度人不死尊神，九天好生韩君丈人真君，九天司马大神，南上司命司录、延寿益算、度厄尊神，灵宝五师真君，南方丹天世界，朱陵火府，南昌上宫主宰高真，炼度官君将吏，北魁玄范府神虎摄召官君，玉女神将吏兵。恭望天慈，曲垂省录。玉华散景，九炁凝烟，香云郁罗，径冲诸天。侍香金童，传言玉女，上闻帝前，令臣关启，咸得如言。具法位姓某，辄伸凡愫，上渎天聪。伏念臣濯质清，时叨承道荫，无功及物，有罪积躬，僭欲济度於幽明，或可超升於沉滞。谨於今月夜，就某处备置净食，祭施三涂五道，十类四生，一切孤魂。臣拟书行太上生天宝箓，水火真符，印给酆都山形，普行炼化，用济沉魂。但臣夙禀凡资，未明真理，仰祈矜贷，庶可感通。恭望天慈，俯流生炁，容臣书篆，许以颁行。仍乞天旨，告下城隍社令，阴境冥关，典祀神庭，黄泉蒿里，掌录魂魄，应干神道，主执曹僚。悉令依应开扃，启闭放释罪魂。定於今日夜亥时来赴坛筵，享祀受炼，仰沾玄泽，以返本真。拱俟天恩，特垂昭报。臣诚惶诚恐，稽首顿首，谨言。
　　如行天心正法，即除去神虎将史，却入太玄本际童子，六甲开道使者，统兵助法神将史兵，至夜起告亦同。
　　次白将吏
　　灵宝大法司，如行天心正法，可云北极驱邪院。以今关告执职万神，下元黄箓院开度官君将吏，南昌受炼官君将吏，北极玄范府何乔二大将，七真玉女，三部使者，追摄吏兵，当处里域土地，社稷正神，疾速赴坛，有事启白。存将吏至诸司官将悉以来临，当职恭佩灵章，奉行大法，立功为本，济度当勤。见取今日夜就某处，备置食筵，荐资孤爽。除已启闻上帝高真，告行符章外，今请诸司官将众神，遍诸冥关幽狱，夜府阴宫，岳渎灵墟，城隍社令，黄泉蒿里，主录亡魂，应干合属去处，拘集三涂十类，五道四生，及郊野无归游魂飞爽，有祀无祀，善终恶终，一切应度孤魂等众。克於今日夜亥时，悉赴某处，伺候祭炼，正品超生。火急奉行，亟切昭报，泽覃鬼趣，皆自神功，急急奉行。
　　次书篆符
　　太上生天宝箓
　　此箓诰文式，任意写於后，或於箓下。
　　开度五道四生。孤魂滞魄，出离幽暗，随果往生。主者遵依
　　符命奉行。
　　太岁　年　月　日告下。
　　具法位臣姓某告行。
　　端坐，存思救苦天尊在悬空之中，大慈大悲大惠真人、救苦真人左右侍立。次想南斗盖顶，化身为真人状，然后见天尊遣玉女，乘宝光持宝箓，下至面前，低声诵中篇一遍，便落笔书篆，将唵吽咤哩四字，重迭书之，口念咒曰：
　　无上玄元，太上道君，教臣行符，照破幽狱，死魂出离。急急如律令。
　　每用十道，每道皆依式书篆之。次书水火符各一道，并毕，再谓中篇三五遍，以符篆香上熏过，奉安净所，至夜用。
　　请真火符
　　太阳炁，离诀，黄纸朱书。
　　日魂咒
　　日魂珠景，照韬绿映。回霞赤童，玄炎飙象。急急如律令。
　　请真水符
　　太阴炁，坤诀，黄纸黑书。
　　月魄咒
　　月魄暧箫，芳艳翳寥。婉虚灵兰，郁华结翘。淳金清莹，炅容台标。
　　酆都山真形符
　　已见於炼度品中。
　　次持诵灵书中篇三十遍，有暇多诵，尤佳。
　　变食符
　　净夜行事
　　於空迥处安斛食，其斛食边不用灯烛，却安卓子於数丈之外，有隙地稍远尤善，卓上却安香炉、净水、灯烛，行持。盖以食祭鬼，不宜人气及灯烛逼近。今人多置闹隘灯烛之中，大为非便。次法师焚香，临案行事启圣。
　　祝香，启圣位。
　　并如清旦式云。
　　恭望天慈，证盟开度，玉音摄炁，灵风聚烟，紫虚郁秀，辅翼万仙。执箓把籍，齐到帝前，令臣关启，咸得如言。具法位臣姓某，不避灵诛，冒干宸听，愿垂鉴映，遥赐证盟。伏念臣猥以凡资，滥司至化，辄忘微贱，敢有披陈。靖惟三途九地之中，沉滞十类四生之众，善功罕遇，玄泽难沾。寂寂幽关，欲自新而无路。茫茫苦海，念超脱以何由。固其夙习之所招，实在迷途而可悯。自非皇天眷宥，大道慈怜，曷俾沉魂得离阴境。臣谨依真教，虔备食筵，告行超生炼化之符章，持诵大梵灵书之秘典，用资万类，普度四生。聊输懃恳之诚，少拔幽沉之众。恭望道慈省录，天造矜容，特降两曜之英华，密布五行之正炁，付臣冶炼，许以宣行。焕幽暗以开明，拯沉沦而升度。臣某下情无任祈恩俟报之至，诚惶诚恐。稽首顿首再拜。
　　退复本位
　　次焚召符，及真文变神召。将存想行持。
　　灵宝大法司，关告将吏，如清旦式添五道大神，当处土地，里域社稷正神，黄泉蒿里，一切主者，火急赴坛。请详照本司已行，启奏上帝，及先来关告事理，即今拘集九州分野，五道三途，十类四生，孤魂滞魄，疾速赴坛，祇受祭炼，沾领天恩，证品超生，以时升度。急急如上帝律令。
　　次变食，用真文五道，於斛之四畔，随力烧之。存五方生炁，下注斛食，烧符，望空吹散於斛上，须臾变成天厨，异馔斛食，广博崇高。或不行灵宝法，则用变食符，代真文用之。每方微声，诵中篇一遍。
　　法师远立，行摄召。
　　如自行则密吟
　　太微回黄旗，无英命灵旛，摄召长夜府，开度受生魂。
　　谨伸召请天道之众，神道之众，人道之众，地狱道之众，饿鬼道之众，畜生道之众，胎生之众，卵生之众，湿生之众，化生之众，普天之下，六合之中，有主无亲，合灵抱识，三途九夜，万状千形，或男或女之身，远化近亡之众，沉灵滞爽，一切孤魂，普召来临，受兹荐拔。伏闻妙道隐沉，运阴阳而立极。至神恍惚，鼓造化以分形。既奠两仪，而生万物，普出陶镕之内，或归覆焘之中。然而民物渐繁，俗非朴厚，洪荒已远，世益浇漓，富贵贫贱之变迁，为修异习。祸福盛衰之倚伏，奔走殊途。为萌善恶之分，遂有升沉之别。今古遥遥而既隔，幽冥寂寂以无穷。倘未能随业受生，终不免任缘沦滞。故登涉之流常少，退堕之辈颇多。是以贫贱异伦，死生同等。生兮既极於富贵，殁也当脱於沉沦。若非效职於仙曹，则必返跻於贵冑。其奈功分厚薄，德有浅深，或稽旧洛之游，尚驻幽都之驾。若乃职分帅阃，位列戎行，惟知奋力於忠勤，岂顾身膏於草野。妻儿已远，祭祀不闻，形质无归，精魂何托。或遗家就学，或挟箧寻师，干禄求名，偶乖素志，怀才抱艺，未副初心。岂知日月之流，不觉限期之及。间有身腾仕路，位列朝班，或功名已极而身危，或爵禄未隆而数至，或出使於他国，或受任於异乡，偶致身命之难全，或亦妻学而莫保。固有绝尘而披羽褐，削发而入空门。以期玄籍之书，欲冀性宗之悟，其如进修有分，安能一一俱成。未兔延驻无由，又恐茫茫失托，或栖岩隐谷，晦迹消名，避世以无求，穷居而独善。岂谓年华易度，光景难留。蕙帐还空，叹山人之已往。松窗既寂，嗟处士之何归。幸有生于富贵之家，出自膏粱之族，货财燔己，声色逼人，事过成空，回首悉非。我有数穷必逝，留形难假人谋。有因身口相萦，遂为货财所役，或商或贾，忙忙毫发之徒勤。以病以亡，寂寂乡关之永隔。惟人以食为命，故农以耕为生。沾体涂足之甚劳，东作西成而粗给。倘妻儿温饱，虽老死而葬祭以时。偶骨肉孤寒，因沦落而魂灵不祀。以至功居一艺，业在九流，役役以度朝昏，纷纷以归轮转。栖迟故里，或得正终。飘泊异乡，多成客死。或昧於择术，居屠宰之行。或偶然失身，於倡优之部。及至今日之幻化，宁知前路之升沉。况林林而生，总总而衣，或鳏夫寡妇，或独老孤儿，或足断手残，或目昏耳聩，或口痖而语言莫辩，或性愚而菽麦不分，或服毒不救而亡，或生产未分而死，或遭时疾，或陷国刑，或因杀斗而客主遽伤，或因咒诅而彼此不利，或赴水赴火，或自缢自刑，或石压树摧，或蛇伤虎噬，生兮万类，死也百端。丘陇森森，前之朽者莫辩。坟茔迭迭，后之来者何多。青山莽莽为谁家，白日昭昭非我昼。露冷月明之夜，寂寞孤坟。风悲雨暝之乡，妻凉空谷。或已焚尸柩，散荡遗骸，未悟死生，浮游孤爽。人世音容之已远，泉乡悉苦以无穷。啾啾之聚哭何悲，漠漠之幽沈未度。与夫精怪魑魅，魍魉阴灵，鸟兽虫鱼，胎卵湿化，三途十类，五道四生，普天六合之中，四海九州之内，声述不尽，品类未详，一切孤魂，万类鬼爽。伏愿仰承道力，恭仗真科，整肃仪刑，扶携而来，就食精专，念虑率励，以共朝真，受兹祭炼之良缘，赴此洁诚之法会。普伸告召，想已来临。
　　咒施食斛
　　奉为孤魂，上资云路，往生仙界，念玉清惠命咒：
　　稽首明慧虚无尊，稽首皈命重玄主。
　　裁成天地无德称，悉为众生作恃怙。
　　慈悲五道转轮回，哀救三途地狱苦。
　　皈命金阙天中尊，皈命六道慈悲父。
　　皈命玉清无上尊，已离生死长绵绵。
　　出有入虚无所待，能令枯朽变成仙。
　　千劫万劫难一遇，为众广说业因缘。
　　回骸起死永长存，使其形神无变迁。
　　破狱咒
　　茫茫酆都中，重重金刚山。灵宝无量光，洞照炎池烦。七祖诸幽魂，身随香云舆。定慧清莲花，上生神永安。
　　升天咒
　　功德金色光，微微开幽关。华池流真香，莲盖随云浮。千灵重元和，常居十二楼。急宣灵宝旨，目在天堂游。
　　咽喉咒
　　浩晶生法气，氤氲凝天中。两曜共澄彻，五纬交相通。三光焕已明，宝炁盈三宫。帝乡会九老，咽服百骸丰。金华照光景，身与日月同。念道上圣前，万劫寿无穷。
　　三光流精法食咒
　　妙道生一气，气中分阴阳。凝化日月星，灿然流三光。九华合九道，八色怡八房。焕烂洞真体，流晶归大芒。下生渊泉宫，上列无何乡。从体复非迹，欻然都相忘。七宝流精结，混沌杂华房。咽服九云散，此乐殊未央。
　　玉阳法食咒
　　玉阳正真炁，妙道三景分。元和唱灵音，八会敷琼文。五老咽丹泽，飘飘乘景云。大圣诸天众，驾龙饮玉津。三五定生籍，游戏太上京。华晃朗无际，携手朝玉宸。
　　加持法食咒
　　回首仰元罗，合景挹灵芒。拘魂制七魄，思脐定中央。行住履虚无，寝息宴玄房。饥餐黄碧花，渴饮琼林浆。神旌命大魔，合体炼真光。复照观太空，长在空中游。圆通泯波际，真花靡终期。杳杳无终始，行者当明知。寂寥忘理教，应运蒇弘规。鉴道不自超，要当先所施。会归无二处，随心自合离。
　　生魂育魄咒
　　灵芝无根，众化之原。中凝七魄，上结三魂。二十四真，出入无门。杳冥之内，恍惚元精。随劫存亡，逐炁而生。外凝混朴，内养七真。五神植华，三台敷荣。紫霞素童，返胎归婴。腾云而升，跨雾浮空。中有玉真，号曰神功。左挟无英，右卫白元。玄兽遏后，丹禽拥前。上浮翠盖，下拥金莲。香云凝空，甘露无穷。用之无尽，寻源不终。
　　高功再白
　　上来咒施法食，演诵灵文，想被殊恩，悉皆饱满。今请澄清一念，整聚本真，各赴坛前，受兹炼化。
　　次变火池
　　焚真文符，入香炉中，可烧烈火丰香，诵中篇一徧。
　　存身中绛宫，赤炁腾出，渐盛遍满身外，注入炉中，化成真火。
　　密启东华上相木公青童道君，日宫太阳帝君，伏乞特降正真阳火，下炼孤魂。
　　存绛宫自空而下，注入炉中，化成广大火池，烈炎竟天。
　　谨召南昌受炼司炼度官君将吏，火池主者，火炼神将吏兵，一合下降，引领到坛，五道四生一切孤魂，并入火池，依法冶炼。便存符使引魂入炼。
　　火炼咒
　　炎神炎神，火铃火铃。上通紫微，下彻黄冥。却秽炼魂，赤帝之灵。炎精二神，三台流光。炼胎易质，魄炼魂康。秽炁殂落，乘烟飞扬。除炁消息，阳气混康。精神益满，洞入火乡。混合九炁，总契虚皇。吴天有勑，流金振芒。九元焕落，利贞无疆。
　　须臾，见众魂出火，已成全洁之身。
　　次变水池
　　焚真水符，入水盂中，诵中篇一徧。
　　存下田黑炁腾出，渐盛遍身，注入盂中，化成真水。
　　密启白玉龟台九灵太真金母元君，月宫太阴皇君，伏乞特降正真阴水，下炼孤魂。
　　存真水自天而下，径入盂中，化成广大水池。
　　谨召炼度官君，水池主者，水炼神将吏兵，引领孤魂等众，并入水池，如法濯炼。存将吏引魂入炼。
　　念水炼咒
　　龙汉荡荡，无形无名。渺渺亿劫，黄道开明。神清朗耀，九炁吐精。玉虚澄辉，太霞高明。玉皇开化，溥度天人。三元道养，二象摄生。朽树故根，已枯使荣。蠢动蜎息，长生化形。怀胎含孕，俱得生成。亡者命过，魂归三清。魄受炼度，南宫飞升。今日大吉，皆得光明。五帝鉴映，普告万灵。天神地祇，及诸河源。五岳四渎，及诸名山。洞玄洞虚，洞空洞仙。无极大圣，至真尊神。无穷无极，普监度生。恶根断绝，玄都记名。众真班列，咸听帝言。
　　经是帝勑，保诵持人。至度道岸，无使灾侵。我奉帝命，一切咸听。
　　须臾，见无数众魂出水，悉成玉质仙姿，端净莹洁，此乃先火后水，从旧科法炼也。或学者依师所授，及别有经据，或以先水后火，各从其便，无拘执水火之源。一法用肝肺为金母之气，以应木公金母，请降阴阳之正炁，为水火也。或心肾之炁於身中，则请降日精月华，皆以应之，并可行也。允中不敢执为定式，听学者自择理长之说而行之。近有甩南极北极，以为水火之源，则於理难通，已论其详，於炼度品内。
　　高功再白
　　孤魂等众，冶炼既毕，仙化成人，望阙谢恩，皈依三宝。
　　第一皈依无上道。
　　第二皈依无上经。
　　第三皈依无上师。
　　孤魂等众，三皈依毕，朝谢礼周，自今已后，心归正道，毋忘善念，毋堕邪径，天上人间，须持戒律，谨当演说，永久坚持。
　　九真妙戒
　　一者敬让，孝养父母。二者克勤，忠於君主。三者不杀，慈救众生。四者不淫，正身处物。五者不盗，推义损己。六者不嗔，凶怒凌人。七者不诈，謟贼害善。八者不骄，傲忽至真。九者不二，奉戒专一。
　　孤魂等众，既承戒律，沾被天恩。今谨焚化生天宝箓，酆都山形，灵书中篇，冥财等用。各请当坛祇领，执诣受生，合属曹局，证品超生，施行赴坛，魂爽受炼。鬼神遇此因缘，当生警省，尽悔昔时之失，快登今日之云。便须脱离鬼群，正好寻求道妙。身为外物生，存已非本真。神乃性根亡，殁岂能坏灭。惟了悟於本始，又何碍於死生。本性无时而不存，至灵着物而自昧。幻身有质，贵贱总亦成空。阴魄无形，饥寒安能相累。良由贪恋祭祀，是致自取愚迷。傥明一性湛然，幽路冥关而解脱。万缘不着，人间天上以逍遥。有遗者乃可成真，自沮者多为下鬼。今兹善念既发，从前恶障咸消。洗尘垢以皆空，整形神而俱妙。更在既悟者劝其未悟，先知者觉於后知，已往之迹难追，旧事不须回首，方通之衢可涉，前程切要留心。对阙恭辞，离筵好去，若凡若圣，以次前行，奉送云程，伏惟珍重。
　　焚燎
　　存孤魂皆成仙姿妙体，腾空散去。次端简，上香谢圣。
　　具法位臣姓名，谨重诚奏启，三清三境天尊。如清旦式恭望高真，俯垂省览。臣不量愚昧，僭假符章，祭炼孤魂，关行事竟，施为戾格，念虑失真，万罪千愆，悉祈原宥。以今回兹净供，普施众生胎卵湿化之伦，飞动沉浮之类，羽化鳞介畜兽虫鱼，共沐天恩，同沾道荫。或值网罗钩饵，永脱横伤。傥逢陷弃弓刀，自逃苦趣。身辞异类，炁返故根。臣已荷宽恩，更祈终宥，集兹微善，先伸上资。社稷尊灵，祖宗神识，翱翔琼馆，游宴王京。今朝皇帝寿永万春，惠加四海，禾稼登而人民乐，边境静而兵甲宁，瑞应自臻，疵疠不作。次冀臣等九玄七祖，四友三师，内族外姻，昔亡往逝，普超阳界，俱陟仙乡。臣尚愿身得道真，学逢至士，俗门眷属，凡世尘踪，尽依覆育之恩，以迪安全之庆。摄召官将，炼度众神，委绩勤劳，乞行记录。臣不胜感幸无任，怀恩之至，为此因缘，念十方灵宝天尊不可思议功德。
　　次白云：本司万神摄召炼度官将，有劳神力，祭炼周圆，功德渐隆，进升真秩，各还所部，悉复元班，后召须来，一如故事。
　　允中撰集祭炼科文符咒，出於诸法中，但取其简易可行之条。尔施食诸咒，年来颇多，亦有异同。今只取前件八段，乃诸方皆用者，庶可通行。若彼有而无此，言辞各别，互以为是非者，未免省去。如其启祝告遣之辞，乃允中区区管见，僭行撰述。若欲词章典丽，文气瑰奇，则作者自更易之外，有每日要出一掬之饭而祭祀者，亦佳。但旦旦为之，颇不易行。虽食荤后盥洗毕，诵净口咒，亦可为。或能动力，遇夜咒施，不复启奏如仪，只行其捷径科法，今列于后。
　　先祝香
　　具法位臣姓某，以今焚香，供养东极宫中慈悲太乙救苦天尊，大慈大悲大惠真人，大慈大悲救苦真人。恭望道慈，俯垂鉴念。臣以今虔抽净食，普施孤魂，欲乞恩光，特垂开度，变兹凡馔，普济无穷。臣下情无任，祈恩激切之至。
　　次念中篇一遍，存此食广大丰足，便召魂。
　　谨伸召请九州分野，五道四生，三途十类，一切孤魂，赴此食前，享今净供。
　　咒食诸咒品见前
　　上来宣说灵章，咒施法食，三途五苦，尽得沾濡，十类四生，悉皆饱满。即超阴境，共陆仙乡。为此因缘，念太乙救苦天尊不可思议功德。
　　允中不量猥陋，冒缀此文。盖以祭炼之功，诚为弘博所望。同志永坚善心，行之益屋，造物者必录其功也。但前后撰此科文者非不多，皆未详究。盖虽尽善，兼其间又有减口施食之类语，皆鄙俚，以致效学释典，参杂混同，悉误后人。旧有一本刊行者，施食告戒发遣之后，却令人诵天蓬咒一遍，此尤不可行也。盖其意恐孤魂滞魄留，因为妖异，自古及今，以美意而荐鬼神，纵有冤对，亦可由兹解释，岂应无故及我为雠，天地亦不容之。何须自起疑心，不终善意。故机心一萌，鸥鸟翔而不下，况於鬼神乎。至念精纯，获无涯之福庆。意外之防，正不足虑。而今之所集，非好沽名也。务守教纲，庶显幽之俱利。略通义理，期道俗之共行。察允中之用心者，则不防备施用之万一。恶允中之正论者，则未免招谤毁之百端。有毫发利济於冥途，虽遭纷纭是非於人世，皆不恤也。乾坤之广，生民之众，又安得人人皆不取之耶。诸方祭炼，以生天箓为主。而浙东所传祭炼诸科，以黄炁阳精符为主，又名丹阳炼度符。参考上清灵宝古法内不载，独世称仙翁祭炼者乃有之。今来允中所编者，专隶洞玄本部，事属灵宝，合在法中之条，乃立功之事，故在济生阳德之后也。所有丹阳炼度一符，近来法中虽已渐盛，然而从古式，不敢编入本法。允中已广此灵宝祭炼一书，与众共之。或专行祭炼，自欲益此符者，更请考详，从便增用也。
　　上清灵宝大法卷之十三竟
　　上清灵宝大法卷之十四
　　洞玄灵宝法师南曹执法典者权童初府右翊治金允中编
　　祛妖拯厄品
　　灵宝大法之施用，乃三界大魔王主之，而十方飞天神王则法中之将，神王下各有使者吏兵。若其临事收治，则移牒神王，关告召役岳渎典祀将吏，差使事毕，遣回本属。妄立将吏，私出名号，临事不神，魔王之章，裂为救世符禁之法。
　　人道眇眇，仙道莽莽。鬼道乐兮，当人生门。天道贵生，鬼道贵终。仙道常自吉，鬼道常自凶。
　　右符以五月五日雕成，有患狐魅，即令佩带，其鬼自出。凡有人家素有妖异，未终祛捉，只令殊分，不为祸患。搯鬼目，第四指上节右。念前咒七遍，书符一道镇之，其怪永绝。
　　祛捉法
　　凡人家精魔作祸，百怪千邪，遣之不去者，搯酉文，朱书此真文一道，连黏牒前。移文神王，及札付岳渎将吏，并力擒之。黏真文并用印，并握诀，如系宗亲尊属，及有故衔冤者，须量事体，不可轻用。
　　译文
　　高上清灵爽，悲歌朗太空。惟愿仙道成，不欲人道穷。北都泉曲府，中有万鬼群。但欲遏人算，断绝人命门。阿人歌洞章，以摄北罗酆。束送妖魔精，斩馘六鬼锋。诸天炁荡荡，我道日兴隆。
　　灵宝大法司牒某方无极飞天神王。
　　当司据入词意，寻行契勘，委是某邪作祸，除已启闻
　　上帝，告行灵章，须至专牒者。
　　牒请详事理即仰，统率吏兵一合下降，前赴某处，擒捕逆天为祸害民鬼祟，摄赴天狱，依律治罪，断绝妖氛，肃清境域。牒至疾速报应施行，故牒。
　　年　月　日　时牒。
　　具法位姓名某押。
　　右用折角实封，牒召役，有法牒付神王外，於就近岳渎，系勑正神，典祀祠庙城隍主者，并行移文，会合收治。用牒用札，随其神位轻重，审量事体施行。
　　召役法
　　东方神王震文初一忽，南方神王离文初八飞，西方神王兑文初四菩，北方神王坎文初五云上，西南神王坤文初六涤色，东南神王巽文初三无镜，西北神王乾文初七那郁，东北神王艮文初二度仙，上方神王中指甲上初九玃无，下方神王中指中初十瑛。
　　右神王下各有使者史兵，自初一日至初十日，每方直一日，周而复始，唯小尽月则二十九日，并用上下方次月一日。如其神王轮降人间，一切大事可牒神王，小事则用使者。
　　禳镇法
　　凡人家宅不宁，所求不遂。作事屯蹇，在身可以佩带，於家可以贴镇。
　　落落高章，明炁四骞。梵行诸天，周回十方。无量大神，皆由我身。咒七遍，书符。
　　解度法
　　凡有祖先为祸，不可得而摄罪者，书符烧之，此经中遣鬼之用也。
　　空中万变，秽炁氛葩。保真者少，迷惑者多。仙道难固，鬼道易邪。人道者心，谅不由他。仙道贵实，人道贵华。尔不乐仙道，三界那得过。其欲转五道，我当复奈何。咒七遍，书符遣用，已上法五条，与经法同。
　　三部符法
　　上部三境真符
　　玉清圣境上天大帝
　　上清真境九天都官
　　太清仙境玉皇大帝五方五帝提鬼将直缚鬼将直速将真炁
　　五方真君炁随符行
　　聚形
　　玉清诀天门炁
　　右黄纸朱书，笔行鬼神行，笔往鬼神住。
　　谨请太上元皇妙道真君，九天丈人仙官仆射，五岳尊神，速降真炁，入臣符中。随符所勑，鬼死人安。急急如三清真符勑。
　　右符书成，诵咒，取五方炁吹入符中，遣符再咒，烧灰香汤调下，一切疾病，日进三服，行之以诚，立效。
　　中部辅翼真符
　　紫微北极大帝
　　天蓬大元帅煞
　　天猷副元帅煞
　　翊圣保德真君摄煞
　　佑圣真武真君摄煞
　　天关大神煞地轴大神煞
　　聚形
　　北炁煞文
　　书毕，点目云：开天彻地，照破邪魔。
　　谨请九天云路追捉将江翟赵徐四元帅，一依符命，随符前后，收捉鬼物，治病安宁。急急如上清元降律令勑。
　　右符黑书黄纸上，每用八道，内大书一道，同金钱火化大门内。细书七道，烧灰，桃心煎汤调下，非常报应。
　　下部五帝符
　　青帝镬魂东斗主算靑天魔王巴元配伯
　　白帝待魄西斗记名白天魔王反山六目
　　赤帝养炁南斗上生赤天魔王负天担石
　　黑帝通血北斗落死黑天魔王监丑朗馥
　　黄帝中主万神无越中斗大魁总监众灵黄天魔王横天担力五帝大魔万神之宗
　　飞行鼓从，总领鬼兵。麾幢鼓节，游观太空。自号赫奕，诸天齐功。上天度人，严摄北酆。神功受命，普扫不祥。八威吐毒，猛马四张。天丁前驱，大帅仗旛。掷火万里，流铃八冲。敢有干弒，拒遏上真。金钺前戮，巨天后刑。屠割鬼爽。风火无停。千千截首，万万剪形。魔无干犯，鬼无妖精。三官北酆，明检鬼营。不得容隐，金马驿程。普告无穷，万神咸听。三界五帝，列言上清。
　　聚形
　　玉清诀天门炁
　　谨请五斗真宰，五方五帝直符，二十二天上吏，禀奉上帝勑命，风火无停，回尸注生，返死还宁，魂魄和柔，万神安平。急急如律令。
　　右符朱书，黄素净水吞之，无所不禳，无所不治。
　　验祟法
　　凡受投词，未能洞视鬼神，先用九宫之法，依图旋转行起。不用飞宫，不用中宫。男一岁起离，左转顺行先一转，不用二宫。女一岁起坎，从右逆行，先一转，不用八宫。次则逐宫数之，年上起月，月上起日，日上起时，至止处以意推究，神而明之，存乎其人。此为未至通幽之士而设。古书只云：至某宫主某事而已，不曾有诗诀。后人欲便於背记，故韵其语而为诗，以便暗诵之。
　　二　七　六
　　九　五　一
　　四　三　八
　　乾宫患者命多灾，寒热相乘病往来。祟是家亲并外鬼，欲求醮祭度泉台。
　　墓殃冢注兴西北，旧愿前盟神广催。更有恶终狂逝鬼，荐修祛隔断根荄。
　　坎宫患者弱昏沈，阴祟玄衣及灶神。寒热有时多腹痛，貌形短少产伤人。
　　天神有愿违初志，虎犬羊逢月分迍。溺死家亲带河伯，冥司越诉速催频。
　　艮宫患者或狂言，胀满多迷寒热煎。香火神前稽素愿，灶君伤鬼互来缠。
　　月建忌逢巳酉丑，精怪皆由东北边。短小伤魂面黄色，行符超拔保安痊。
　　震宫患者多感疫，耳闭面浮言语悲。脚弱体疼因咒诅，鬼魔天谴致危疑。
　　先亡尊长青衣鬼，土地东厨结祸基。病重且防七五夕，过期方可给符医。
　　巽宫患者痛连心，病在肠中净欲侵。五道五通兴谚语，先亡魁伟眼眉深。
　　东南树上妖神动，井闭渠烟且细寻。急醮高真祈覆护，直须来意切丹襟。
　　离宫患者难思食，心痛头疼热亦多。土地灶神南上庙，先灵形小恙红酡。
　　赤衣妇人产中逝，吐逆时加上盛痾。更有阳魂身带血，荐亲却祟不差讹。
　　坤宫患者因肠胃，泻痢相仍体渐癯。目病鬓稀瘟死鬼，西南木祟树椰榆。
　　天曹有愿兼干土，诸父宗亲带血肤。无墓刑亡难度化，细穷精怪遣灵符。
　　兑宫患者心瘢结，夜卧多惊冷汗生。父祖遣苛并少女，土神干犯祸方成。
　　久年有愿神来索，曾向平时梦兆萦。灶祟亦因乘间隙，须将符法酌量行。
　　允中伏闻灵宝之法，自古及今，显幽兼济。斋法升度，所以拯拔幽魂。符咒禁治，所以救治生类。近世法中，乃有总治幽冥三品，大非本旨。且灵宝之道出法救世，一字一言，无非兼济显幽。又不止乎灵宝而已，道教之中三洞四辅之内，几有法守，莫不皆然。三网五常之道，乃天生民而立之君，布化而治阳世也。虚无自然之教，乃道出世法而传之师，除邪而却幽阴也。而於法中别立总治幽冥之品，则其余之法不总幽冥耶。古书所载，难以从俗，此等议论，为博学高识之士而言之。若不辩邪正，不通古今，徒冒道法之名，未脱猥俗之态者，不足与语此。若此等碌碌之辈，毁以为非，允中尤不以为重轻。天下后世，必有见知者，其何可泯。倘出私意而欲遏塞之，恐井泉中之蛙，不能政力於井之外也。允中所编只叙来历，乃与近法所以不同。若其法之正条，则遵师传。但此法又非允中三师自立之文，乃古书而传付允中也。有志之士遍历江湖，广参博考，方知允中之源流不谬矣。若天台总治幽冥上品，所述符名甚多，皆非出於本法。只有九宫洞视诀，却是古法，其起例亦同，既合旧典，岂敢故为异论。惟诗诀言辞不同，意亦稍稍相似，此一条自从允中师传编入。其总治幽冥中品，则载长生符、救苦升天左右券、背文、四镇合同符，并隶符诰品外，有三官三简、拔度六道四生符，其符文则灵宝本法，并无出处。神虎七玉女符，阳耀通关坛，阴灵摄魄坛，并隶神虎品，悉不应入此总治幽冥下品。有请真水真火隶炼度品，如此即其三品，乃撮诸法品中杂符，以揍成之。依古法而叙，则与此三品况符其咒，各其所隶，假使欲增此名，亦别无符法可类。此盖急利之人，要将法书零细传授，故立此名，以逐时也。浙东诸郡之外，罕行天台灵宝之治，此书自不应如是详述。但恐邪说易布，异日他时有被其误者，故允中虽传之别州县，不得不叔天台之始末。素闻天台之说习熟，未知自正论，不出户庭而谓乾坤之窄，自无定见而寄耳目於人，是瓮中天地尔。
　　上清灵宝大法卷之十四竟
　　上清灵宝大法卷之十五
　　洞玄灵宝法师南曹执法典者权童初府右翊治金允中编
　　裂字为符品
　　道言：酉文，治百病。始当诣座，子午斗，催生安胎。妙行真人，上清诀，辟邪。流精玉光，玄文，治梦鬼。五色郁勃，酉文，治少气。神风静默，山岳藏云，子文，治气急。天无浮翳，四炁朗清。中指中，治耳病。五色狮子，玄座空浮。中指中，吞之，镇宅，治心气不足。五色玄龙，辰文，治肝病。啸歌邕邕，酉文，治肺病。五老启途，中指中，治脾病。群仙翼辕。寅上，催生护身。监生大神，监生度世。卯酉文，催生，救产厄。西斗记名，酉文，煞。北斗落死。子文，度厄。中斗大魁，总监众灵。子午斗，辟恶鬼，治百病。巴元丑伯，玉清诀，治疮疾反山六目。玉清诀，治目疾。自号赫奕，诸天齐功。上清诀，遣邪。神功受命，普扫不祥。玉清诀，治鬼祟。天丁前驱，护身。掷火万里。烧怪。流铃八冲，玉清诀。治魔鬼。屠割鬼爽。治病。千千截首，万万剪形。斩妖。八威吐毒，治毒。勑制地祇，召役土地等神。阿陀龙罗，祛邪怪。四象吁员。治阴魅。元始安镇，敷落五篇。镇宅。
　　镇宅大符
　　右符法并以朱书，重迭成符，面东南方，想符光，吸炁吹笔书成，念大梵隐语一遍，再取炁吹之。依每日当直，遣飞天神王下使者，随符前去。
　　治虚咒符
　　右符水下，三道。
　　治眼漫符
　　右符水洗之。
　　治复连符
　　右符以火烧病人前。
　　治瘟疫符
　　右符佩带贴镇，亦吞服。
　　治邪符
　　右符可佩可服。
　　治横逆符
　　右符佩服。
　　治百邪符
　　右符服佩。
　　治祖先为祸符
　　右符烧与之。
　　治病符
　　右符平补炁。
　　治精神不旺符
　　右符宜佩之。
　　治所主星辰照临符
　　右符宜佩之。
　　治神少符
　　右符服七元。
　　治百邪符
　　右符宜佩服。
　　却百邪符
　　右符宜服之。
　　治百病符
　　右符宜吞之。
　　祷雨符
　　右符用铁札书，投龙潭。
　　万神畏伏符
　　右符安镇之。
　　制伏魔鬼符
　　右符宜佩之。
　　治百精符
　　右符以桃木书，钉镇之。
　　治百精符
　　右符以桃木书，钉镇之。
　　治耳声符
　　右符宜服之。
　　治喑不能言符
　　右符服之原本在末。
　　立狱符
　　右符追鬼立至。
　　治疫疾符
　　右符镇贴服之。
　　祈晴符
　　右符焚之。
　　治风疾符
　　右符宜服之。
　　已上诸符，则於中篇之内取字，天篆成符，本无符名。自服则以正字，救治他人则以上符，取炁吹而给之。
　　允中馑按：灵宝之用，因经而出经法。故以经中之文而为咒，以经中之字而为之符。初也必审详义理，始制而为用，其间亦有义理可见者，亦有不可晓者。允中参之诸家，莫不相似，只云某字治某事，不曾置立符文，大约五十余条。若得其妙理，用之有余。若不彻其机，虽累数万言，亦为徒设。若以古法为例，则《度人》一经，字字皆可为符，而所用及不多。想古人自有深意。天台法中四十二品，皆取四字为符名，条目颇多，如碧落空歌符、神风静默符之类，深失本旨。盖经中之上下相贯各有理。后世谓经虽译以凡书，以为天中之灵音，尚可威伏至阴之妖异，故书以禁治，实非当时元有名。天降此符，民可使由之，不可使知之。况於人治鬼，尤宜谨密。今迭字成符，多隐其体，出此名称，机缄剖露矣甚。其条目不同，乃天台自成一家，与旧法及天下众本并不相合。允中只述古典及世之所共者，甘受天台诸郡之谤毁，却免得罪於天下后世。恶之者必少，乐之者必众。恶之者私心，乐之者公论。如此而被谤毁，又何害焉。
　　上清灵宝大法卷之十五竟
　　上清灵宝大法卷之十六
　　洞玄灵宝法师南曹执法典者权童初府右翊治金允中编
　　黄箓次序品
　　虚皇之教，起於古初。妙道开光，神文降世，或随时而化见，或因事以付传。中古以还，典章浩博，至晋宋间简寂先生陆君，始明授受降出之源，别三洞四辅之目，考详众典，撰次齐法仪。自是遐迩宣行，斋法昭布，条陈经语，次序乃成。暨则张清都万福，复加编集典式，渐详中乘。以后广成先生杜君光庭，於是总稽三十六部之经诠，傍及古今之典籍，极力编校，斋法大成。虽其一字一法，由始及终，莫非出於经典所是，古科二十四品之斋。广成之论，谓黄箓兼总死生，人天同福，上至邦国，下及庶人，皆得修奉，隶於下元宫中，统摄万灵，并关九府，功德深重，利佑存亡，於是撰集斋科四十卷，虽其坛境典仪，朝修俯仰，莫不古今一途，而其科文严整，典仪条畅，发明古则，昭示方来，斋法至斯，不可有加矣。其科中第一卷，叙坛官则曰：法师当佩三洞之箓章，其次则佩洞玄箓者，可以行斋。盖斋法出於灵宝，属洞玄部也。自告斋始事，以至醮谢散坛，则广成科中无不备具。自不必后世之纷纭斋科，虽参三洞之众经，而多出於洞玄之十二部。若奉行斋事，符书咒诀，关奏文移，古科不载。自唐以后，则总于灵宝大法。而法之本文，又主以《度人》上品之一卷，是谓上清灵宝大法，经虽至简，而蕴奥难穷。经曰：星辰错度，日月失昏，亦当修斋，行香诵经。国主有灾，兵革四兴，亦当修斋，行香谓经。疫毒流行，兆民死伤，亦当修斋，行香诵经。师友命过，亦当修斋，行香诵经。今广成科中为国消灾，为民祈福，拔济师友，普度孤魂，请福三元，关升九祖，皆曰黄箓，悉有科仪斋法出灵宝。故所集来历，则关涉经典甚众，而行斋符法，合在此书。灵宝古法自奉持戒律，净明本经，服炁存神，收光内炼，然后救世拯物，辅正驱邪，建德立功，济幽度没，至此则斋法当行，是充其所蕴，以及天下者也，亦施用次序。广成立科，以黄箓为重。灵宝旧法，亦皆黄箓科品云。
　　序斋
　　科曰：迁拔亡爽，功及幽阴。宜选三元三会、五腊之辰，更符天恩天赦。及亡者死日，周期大祥，远忌等目，尢良。斋官备置质信，躬造师门，投词三请。旧仪临坛投词三请，则预奏之后，不应再行辞避逊。今当投词之初，合先辞而后受，临事之际，只致词请法师升坛而已。初受词讫，即行启告。次录状预奏，前朝三十六日设诵经堂及法师靖室。率同斋之士入靖对斋，不交世事，精诚看诵《度人上品妙经》、《九天生神宝章》、《道德》二篇、《黄庭玉经》。近期则率坛众，习仪演事。斋前十日或七日，舒坛列纂，立象陈仪，竖建迁神宝旛，回黄灵旅，正奏三清，玉帝，北极，天皇大帝，皇土，南极，太乙慈尊，九天帝君，三十二天帝，五老天君，木公金母，泰玄都省，日月北斗，三官四圣五师，九天采访，三界五帝大魔王，酆都大帝，搏桑五岳上真，五岳圣帝，雷霆主宰，酆都曹僚，洞天福地，牒城隍祀典，黄泉蒿里，法箓中官将，神虎官吏，三界合属真司。宿启之日，斋官道众备威仪，至靖室致词，请法师升坛行事，立幕上笺，建坛开启，进拜素车白马章。至晚拜酆都拔罪章，告下救苦符，拔幽魂符，九龙符，生天箓，次发玉札神虎将史，根摄系荐魂仪，及一切孤魂，礼灯行事。正斋第一日，三朝朝真，诵经行道。早朝进拜通天救苦表，开通道路章。静夜破狱，摄召正荐魂仪，及一切孤魂归位，咒食，引孤魂於荚郭斛筵，广行咒食，听法闻经，伺候炼度。正斋第二日，朝真行道，晚朝拜上沐浴炼度章，炼度一切孤魂，法师升座，说戒传符给箓，度化登升。第三日正斋，朝真行道，晚朝拜升度亡魂章，炼度正荐亡魂，说戒传符，度桥超化。齐后拜言功朱表，告下三简降圣，设醮谢恩。醮毕还戒纳职，解坛散席，送师彻幕投龙。先就坛瘗土简，退入靖，礼成交贺如式。
　　修斋节次
　　齐官修写投词，诣法师门下，备礼服进谒，上香致辞，法师辞逊。齐官致辞，捧状再诣，法师再答。斋官致辞三请，法师允答受词。法师望天门设香案，或有设象处，於上帝再上香。法师以投词置简上，三拜，斋官上香再拜，高功法师具事情口奏，三拜而退，斋官再拜，各复位。
　　预告
　　先设功曹使者将史位，次以酒果供养，立五师位於堂上，或殿庑间，备香烛供养，排列预告奏申文牒状於师前。各以净箱置之，以备捧行。高功於师前上香三礼，斋官上香再拜，高功跪致辞请牒，斋官道众同捧所发文字，知磬举华夏，道众咏和而行。道众引至关发奏所，高功变神步罡焚符，知磬举香水偈洒净，高功召将白事意，三献散花法事。诸方之例，多是高功止於召将而已，表白念白文，斋官上香致拜，高功再白，表白宣关，引高功遣发，齐官跪醉焚燎，表白回向念善。
　　扬旛
　　设香案於扬旛所，高功与斋官各上香设拜，知磬举法事，高功启白有文，宣扬旛咒，表白回向念善退。
　　诵经
　　此是斋前诵经之常式。
　　道众列班，高功斋官各上香，知磬举法事，高功开启白斋意，表白宣经疏，知磬举敷坐赞，众官平坐，知磬唱咏，表白白文举请转宝经，诵经毕。收经起立，表白叹经白文三闻经智慧颂，表白回向念善。
　　发正奏
　　斋期以届，则舒坛立纂，铺列道场，敷陈六幕，内外整备，关发正奏文字，诣师幕序立，暂设像列位耳。斋官上香拜，高功上香，知磬举法事，高功拜跪，白斋意请牒。余如预告式。已上并不系广成先生斋科内式，乃今世所通行之仪。
　　拜章
　　素车白马章，破酆都拔罪章。
　　坛墠已建，中列三宝位，只於外坛之外，两序列章中官将位。或不升坛，只於道场中拜章行事。建坛之后，并合於内坛上行事。近有别立小台拜章，非也。如宗坛传度章，亦多就道场中拜奏。夫建坛所，以为行斋科拜章表而设，傥有坛而就别所，则非本旨矣。
　　高功入靖，服符存念如法。道众斋官备威仪诣靖，知磬举法事，引高功出靖，诣师幕。知磬唱道赞，高功启白，知磬举华夏，高功登坛入户升天门，如法上香毕。举启堂颂，都讲举，各礼师存念如法，高功宣咒。咒具拜章仪中。都讲举鸣法鼓二十四通，高功发炉，都讲举各称法位，高功行科至谨。当上请道众两员，於左右序立，请降章史，三献三散花。高功三宣科都讲举，众官各长跪，高功静默出官。高功出官有诀。高功开章付侍经，或道众接章，跪受捧诣三宝前。露章，道众一员宣章副本，道众捧龙头书刀朱笔砚等列案前，高功念开函咒，开章函，熏章遣章封章，以函付侍经，道众华夏，至焚燎所。表白宣关读疏，并焚之，伏章如式。道众举焚词颂，高功伏起，道众唱章词已焚，高功宣科送圣项，高功纳官有诀十二愿。高功复炉，下坛出户如式。至师前，高功密谢，表白回向念善，引高功入靖，知磬皈依正道，表白云拜章事毕，众官复位。
　　符命玉札，或先告符命，别发玉札，亦可。仍备酒果，三献如仪，符命玉札，并列上帝前。众官诣上帝前，列班举法事，高功。奏请符，道众捧符命玉札旋行。道众华夏，引至遣发所，举法事洒净，高功变神，焚符召将献茶，高功三默，三散花，三祝白。表白宣关牒，高功发遣焚燎，多置燥柴，烈火焚符简。表白回向念善，高功至上帝前谢恩，退入靖结斋投词。近有先就靖室投词，非古式。道众诣靖室序立，高功斋官各上香，表白出班读职榜，高功以下佥职榜。高功诣坐，斋官上香，表白致词，请高功四结愿书结斋状，道引出靖室。
　　立幕
　　此下并遵广成科。
　　众具威仪诣靖室，导计高功至监坛神位前，高功上香启白不拜，诣玄师幕序立，高功斋官各上香，请玄师下降，请玄师颂，斋官上香献茶。斋官上香，捧词函自迷斋意，回身捧函曰：高功投词再拜。高功执函，长跪启师，宣笺宣关焚笺，高功政拜，余五幕并同此式，惟不投词。引至三官三师五帝天师监斋幕，或先诣监斋幕，合下而上犹尊也。华夏至坛前序立，上香祝白，开启有文，请威仪道士一员，勑水禁坛有文，回向念善。
　　请光
　　先明一烛於玉清前，存念如法道众诣坛前序立。知磬举法事，斋官上香设拜，高功同侍香侍灯，诣上清前。高功启白宣咒，高功以慧光符捻，诣道前点光在手宣咒。高功以手中纸捻付侍灯，道众各执一烛，於侍灯手中点，道众遍点坛席灯烛，举天尊号，存念如式，回向念善，金锺玉磬仪。
　　宿启
　　广成科法於请师前投词。
　　道众具威仪诣靖室，斋官上香，知磬举金真演教天尊，高功诣六幕上香，先五帝西三幕，次自外东三幕，末至玄师幕上香。高功默祝斋意，唱华夏引导至坛所。高功先行入外坛，旋绕地户，威仪列坛前不入，高功密咒，入地户，升天门，六职各依位立，都讲中坛之束向西立。高功入天门升内坛，斋官随之上十方香。早东为始，夜北为始，上御案香，三宝前正案也。古称洞案。上香焚符密咒，斋官上香毕，出天门退归本位。高功上本位香，就科案则本位也，今以科案指作洞案，非也。启堂颂，都讲举各礼师。高功宣卫灵咒，都讲举鸣法鼓二十四通。高功发炉，都讲举各称法位。高功宣科礼十方，举礼足，各虔诚皈命忏悔，跪忏道士宣忏三启颂三首，各一拜礼三宝。左行至东方敷露真文，道众随声和之，四方各如式，以金龙镇之。高功还位，都讲举重称法位。高功宣科，表白宣词，高功再宣科智慧颂三首，旋行。高功都讲案立都讲及众官，於坛前面北立，都讲唱，众官等各各首体投地，心礼十方，方各一拜，从北为始，众官皆俯伏默礼。礼毕唱白，众官平坐，说戒威仪。众官於西方面东坐，斋官坛前面北，法师三上香，说戒奉戒颂，左旋一周，都讲唱奉戒三礼补职，高功以下各受职，三礼宣禁。都讲唱监斋受罚简，受讫拜十二愿。高功复炉，学仙颂出堂，高功自天门出内坛，与众官自地户出中，坛。右用空洞密咒，出至玄师幕序立，举向来赞，高功小启谢过有文，都讲举监斋纠过，监斋视众官有过者纠华夏引至靖室，知磬举皈命至道，表白举建坛。事毕，众官复位破狱。广成无此科，系出灵宝法。然灯烛立香案，道众序立，关九狱灯，高功默启告符，执策杖破狱如式，九狱毕回向。
　　正斋第一日清旦
　　众官诣靖室，举天尊引高功出，至六幕上香，玄师前序立。知磬唱道华夏，高功上坛，如式上十方香，上御案香，焚香，密呢。上本位香，都讲举，各礼师存念如法。高功宣卫灵咒，都讲举鸣法鼓廿四通，高功发炉，都讲举，众官等各长跪。高功出官有科，都讲举，各称法位献茶。高功宣科，表白宣词。高功再宣科十方忏，高功随方五香，都讲立天门望东，高功立鬼门望西。都讲举，各思九色圆像，咽液，命魔，密咒。高功存思行事讫，都讲举步虚旋这。三日九朝，悉命魔密呢。今人於早晚朝不命魔，非古法也。步虚，十首散花，每首一拜。都讲举礼经如法，三启三首，各一拜。都讲举三礼，都讲举重称法位，高功大谢，学仙颂出坛，如式至师幕序立。高功小启，表白回向，都讲举监斋纠过，监斋纠过毕。华夏引高功复靖，知磬皈依至道，表白唱早朝事毕，众官复位。
　　中分　晚朝
　　不出官，不用卫灵咒，其余并如早朝式。
　　静夜　拜章
　　先上太一救苦表，诣太一宫。见表式。拜开通道路章，见章式。
　　摄召先发催召文仪
　　黄箓以广度为功，主行之士正宜恢博用心，庶使所荐之魂受惠，所是正荐魂仪，并十类孤魂，当立两旛，一体摄召，不必先后，以别重轻，用心不广。乃为所荐亡之类摄召之后，却分幕就浴。先引正荐亡魂，朝真归位，请道众一员咒食。次别室沐浴孤魂，引领朝真。次赴荚郭，享斛咒食如式。且令径日於正斋中，听法闻经。次夜炼度，其炼度之法，亦不当与正荐分两等，孤魂得度，则福归亡者。不宜痛加分别，刻意重轻，非上帝垂科之意也。摄召有仪，见施普度品。
　　正斋第二日
　　早午晚三朝，并同第一日，只不出官。午朝后或晚朝，拜沐浴炼度章，晚朝后上木公金母表，九天帝表。静夜炼度十类孤魂有仪，高功升座，教戒鬼神，传授符箓，度魂如式。
　　正斋第三日
　　三朝并同第二日，午朝后拜升度亡魂章，静夜炼度正荐亡魂，高功升座，说戒传符，度桥送亡如式。每日朝退少息，却三时升坛诵经，乃古法也。
　　散坛
　　全系广成科法。
　　众官诣靖室，引高功出至六幕上香，玄师前序立，唱道华夏引登坛。高功先入坛，如式上十方香举，各礼师宣卫灵咒，举鸣法鼓。高功发炉，行灵宝自然朝礼十方忏悔，三启三礼，收真文各於本方案上熏。众官同声宣真文，总执真文香上熏之。宣词表，拜言功朱表，遣表封表，道众捧青词朱表，於天门焚之。表白宣关，高功伏表伏起，众举表词以闻。三上香，告山水土简，投龙颂，上香，重启降圣，设醮，三献法事。送埾颂高功升坛还戒。举还戒颂，高功长跪，众官纳职。高功复炉，举旋行三涂五苦解坛颂，学仙颂。出堂，诣六慕，上笺谢，入靖室。众官已下谢高功，各展礼服而散。已上节次，乃古斋也。
　　广成先生设醮，其略曰：黄箓简文，修斋既毕，以坛中五彩。散施同学及寒栖之人，以作功德。惟留命彩金龙於中坛，三日之外设醮解坛，投龙散席，务令精勤始终耳。近代以来，相承皆亥时。法事既毕，明旦丑时，言功设醮，详醮之设。盖以修齐之内，召命神灵，营卫坛场，宣通关告，往来劳役，所以设此醮筵，用此酬赏。允中按：此乃广成先生考详古式而叙之，非自为之说也。大唐以前，既已遵行。且古旨三日之外，尚留金龙命彩，以镇坛中，直俟醮酬毕，方纳职解坛。而广成之格，止於次早言功设醮，亦俟醮毕，方行纳职解坛。近世多於拜表，便行纳职散坛席之后，方再发文字，重行请师，然后设醮，了不干涉，戾古甚矣。而间有洞玄灵宝之法而行斋，却易洞神之街而设醮，又失本旨，岂知黄箓谢恩醮，乃斋后酬谢真灵之一事也。未醮而除去坛墠。预酬戒职，以此醮别为一事，大觉难行。惟浙东有数郡行之习熟，不以为疑尔。故蒋氏立成仪，凡事欲依经典。於此一节，亦不取广成先生之说，而用近规。故今将近世之仪，亦列于左，使行之者知其始末之详。
　　世俗近格散坛节
　　次众官诣靖室，引高功上六幕香，诣玄师幕前序立。高功默启斋意，高功众官登坛，高功上香如式，都讲举唱，高功发炉，举重称法位。高功宣科礼十方忏，三启三礼，收真文总咒如式。重称法位，宣表、露表、遣表、封表、焚表，纳官还戒，举还戒颂，告三简，举投龙颂，纳职辞三宝，古科无此复炉，举三涂五苦颂，解坛送六慕，高功归靖。
　　设醮
　　发请醮文字，华夏出靖禁坛，上香。高功开启举，各礼师宣卫灵咒呢，发炉，出官。初献宣词，亚献、终献宣疏，送圣颂，纳官，复炉，散如常式。已上是近世规式，遵古科者则不免异，惟理所在，当从古式。
　　允中按：广成先生科式，自建坛散坛，九朝忏谢，转经然灯等事，各有成规。如申奏文檄，行用符法，却乃於灵宝大法。今之行斋次第，除广成先生古科之外者，乃大为之约，以辅本法。但诸方之例，近多不同，古今之式，尤有差殊。允中蒙师尊付授，约以遵承广成古科，故不敢改易。不行古法者，自可从所受而行之矣。
　　修斋受词品
　　斋官初词式
　　具法位姓某，无官者具乡贯。
　　右某伏为某人，年月日时生，某年月日时某处身故，今经几时，未测升沉。谨沥丹诚，愿备科式，崇建无上黄箓大斋五昼夜。於内三日正斋，九时朝奉满散。修设三界高真清醮几分位，上资邦国，普福生灵，广度六道三涂，拔济九玄七祖，集兹善果，专用荐度亡故某灵魂，超生净界。谨具状申洞玄灵宝法师某君先生，伏乞法慈矜允，特与先次，敷择建坛，开度施行。谨状。
　　年　月　日　具　位姓某状。
　　若众会，则作某人等，又别易其辞。此盖初请师之旨也。若临坛，请师行事而投词，则在奏之后，不应如此言之。别具后式矣。
　　斋官执词上香口白法师
　　黄箓大斋会首具位某，辄露精诚，上干清听。某伏闻洞玄中品，总万法之范模。黄箓明科，作群生之梯级。古今允赖，凡圣同遵。功德普被於无穷，利泽遍沾於有识。获承善果，亶自宿因。伏念某等生长尘途，栖迟俗境，汩没爱河之浪，难窥道域之垣。欲消永劫之罪瑕，宜拯至阴之苦趣。上惟邦国，下念存亡，愿超九祖之灵仪，普度三涂之滞爽。四维之内，六合之中，烈士忠臣，亡身徇国，顺孙孝子，殒命报亲。或流离冻馁以客终，或疾患残伤而横夭，或时逢兵运，肝脑涂於战场，或数值凶年，骨肉罹於灾劫，或溺水赴火，或缢索衔刀，或遭事受刑，或怀冤服毒，或罪戾深而难於超度，或执对重而未遂消平。幽路茫茫，莫救万涂之苦趣。冥关杳杳，难开九夜之光明。痛念己亲，均哀庶类。虔叩洞玄之妙阃，恭开黄箓之洪仪。先资宗庙累朝之灵，仰祝帝王万年之寿。普度三涂十类，广拔九垒重阴。集此殊休，用行资
　　度亡故某等魂。解冤涤垢，炼质澄神，溥及舍生，同沾巨福，兹为重事，贵在得人。恭惟灵宝大法师某君先生，资禀清高，誉望昭着，参习徧十方之界，涵濡尽三洞之书。愿坚素心，大济群品。录此专勤之至，恳主兹度化之玄坛，惠及人天，功加幽显。敬陈迫切，拱俟矜从。
　　法师答
　　某蓬荜寒生，樗蒲陋质。身膺符箓，修崇幸积於岁年。考订经科，参访广求於师友。心之勤兮已至，分之薄也无成。德素不充，岂微才之足取。法犹未备，愧真授之难逢。揣己自量，虑有辜於盛意。强颜应命，必终堕於斋功。宜求出世之高人，以掌玄科之首职。敬回词幅，不敢受行。
　　再请
　　黄箓大斋会首具位姓某，敢恃宽假，荐有披陈。某等伏闻，正一真人未立功，则不敢以事三境都仙。太史因济物，而方能升入九霄。虽神仙以内炼而成，然高真以外功为重。况黄箓无边之福，乃灵宝至上之因。仰祈邦国华夷之共安，下使幽显神人之咸庆。伏愿某君先生，发胸中之素蕴，继前哲之灵踪。开济世之津梁，作度人之矜式。特回慈悯俯箓，丹衷力赐，主领於斋盟，先次关申於词悃，曲从虔请，幸兔固辞。
　　法师再答
　　某伏闻灵宝神经，黄箓大范，贯通三洞，总录十方。为三千善行之有功，聚百万琅函之奥旨。科禁至重，恩德难穷。宜求超卓之良才，庶可主张於大事。如某者积学虽久，真理未明，求师徒勤，异人罕遇，道未窥於隐秘，德岂济於显幽。行故事而备典仪，尚能勉力。升阳神而朝穹极，实非真人。幸广访於福地名山，庶可得於仙资道器，毋劳累请，愿体诚辞。
　　三请
　　具位某等，不避三渎之烦，复罄一忱之切。伏闻斋法隆重，真科崇严，遵格依仪，福惠无极。背常违式，谴罚立臻。某等刻骨舒诚，盟心立愿，不使齐用有缺，当令仪物精专。傥有怠违，甘从考罚。尚望某君先生，不忘初誓，仰阐道恩，主盟无上之善缘，典领合坛之清众。千灵效职，庶汇承休。亿万斯年，上祝帝王之寿。八千封域，普资寰宇之安。三涂九地以清闲，十类四生而共庆。庶俾某等所荐之魂爽，各族之先灵，承此善功，早升仙界。拱听俞允，即赐启闻。某等无任，皈向虔请之至。
　　法师允答
　　某资凡识陋，功浅德微。幸叨佩於灵文，谬参承於仙职。深愿普济幽显，庶可少积勤劳。尚虑学术之未精，恐致斋修之有玷。今既罔容辞逊，於勉力钦承。所赖斋主之始终，毋隳美意。更冀坛官之共志，不爽真科。某敢不遵按典仪，恪恭斋事，先当瞻望天阙，敷露来词。
　　法师受状，置简上望天门。列香案，上香，致拜。斋官上香，再拜，平立。法师口奏：
　　道香德香无为香，清净自然妙洞真香，灵宝惠香，超三界香，三境真香，满琼楼玉京，徧周天法界。以今焚香，奏启虚无三境高真，金阙诸天上帝，日月星辰诸列仙，地水岳阳十方圣，三界万灵，六合真宰。仗此真香，普伸供养。玉华散景，九炁凝烟，香云郁罗，径冲诸天。侍香金童，传言玉女，上闻帝前。令臣关启，咸得如言。具法位臣某姓，投词乞建无上黄箓大斋几昼夜。上资邦国，下及宗亲，广度六道四生，普福九州十类。集兹善果，用荐亡故某，出离阴境，超陆仙乡。臣偶藉微因，获陶真化。委职任之既久，念功绩之甚微。所当束己以省愆，岂敢接人而阐教。盖以告盟之有约，属兹恳请以难辞。尚赖天造矜包，道慈悯济。容臣敷斋而普度，许臣按式以宣行。专录来词，别行闻奏。上愿累朝先圣，列庙尊灵，升入天中之天，早证道中之道。今上皇帝寿齐嵩华，福等沧溟，万国安平，兆民康阜。九幽夜府，同承最上之因。十类孤魂，尽被无边之泽。集兹福利，专为斋主某，荐资亡故灵魂。超神紫府，炼质丹天，庆及后昆，福流斋主勺冒犯天威，某激切之至无任。
　　已上缮写奏牍申牒一宗文字，择日预告，奏申移文，总归一卷，易於行用，此不重叙。
　　允中尝见前辈临事谨重，不务苟简。受状之际，法师三辞，然后口奏。此先经师高君之式也。斋官精诚专笃，则一念之顷，有神物司之。况黄箓之功，显幽共济，法师其可不重其事耶。逊避而后受词，礼也。岂无昭昭之鉴。或诸方不能从此议者，自随时简易可也。
　　上清灵宝大法卷之十六竟
　　上清灵宝大法卷之十七
　　洞玄灵宝法师南曹执法典者权童初府右翊治金允中编
　　扬旛科式品
　　建斋之始，近斋坛空隙地立长竿，预期扬旛，启闻穹厚，普告万灵，亦将建善功之期信也。故显幽共睹，鬼神遥瞻，寓物备仪，不在繁杂，古法旛有二式尔。
　　迁神宝旛
　　绛缯七尺，或四十九尺，造旛一首。以朱砂雌黄合研，书日月斗形於，旛首，书旛名於旛身，左手书三天内讳，右手书三天隐讳，亡魂睹此，则得罪障解脱，神迁南宫。
　　回耀灵旛
　　以白素黄缯，造旛长二十四尺，或四十九尺。旛身书青玄全号，左足书太微回黄旗无英命灵旛，右足书摄召长夜府开度受生魂，左手书茫茫酆都中，云云左手书功德金色光。云云以长竿悬於坛下，任风吹扬，十方幽魂暗此灵旛，一念皈依，则风生罪障应时消灭，以至尘劳大罪皆得原除，上生南宫，地狱开泰，死魂更生。又《三途经》云：或造小旛十首，悬诸林木山川之中，亦获其果。
　　扬旛仪
　　高功祝白
　　道香，德香，无为香，无为清净香，清净自然香，妙洞真香，灵宝慧香，超三界香，三境真香，以今焚香，奏启玉清圣境元始天尊，上清真境灵宝天尊，太清仙境道德天尊，三界万灵，虚空众圣，普同供养。香乃玉华散景，九炁凝烟，香云密罗，俓冲九天。当愿侍香金童，传言玉女，传臣启奏，上闻帝前，令臣所启，咸乞如言。
　　具位臣姓某，不量微陋，僭渎玄穹，愿赐慈怜，曲垂省录。臣无功待罪，久列班行，有愿济时，敢誊词悃。臣昨据乡贯某人，请建无上黄箓大斋，上资邦国，普福群生，关升七祖九玄，拔济三途十类，集兹善果，用荐亡故某灵魂，超生善境。臣已行备录来捆，具状奏闻，移檄诸司，关申三界。以今斋事有日，谨当肇扬灵旛。盖以黄箓冲科，总万灵而关九府，洞玄上品，通四辅而贯三乘。惟福利之无边，乃修崇之有格。灵音宝号，降九天十极之晨辉。色缕纹缯，敷五道三途之妙荫。含情受度，幽爽蒙休。仰觊天造垂矜，道恩流宥，特施善救，曲鉴微衷，举旛咒文，谨当宣演。
　　黄箓开度，三界十方。四生六道，同列道场。生神迁魄，万劫不忘。婶之为体，随风飞扬。风之所被，各从其方。重阴之府，九夜之乡。地狱饿鬼，旁生无鞅。皆得解脱，上生天堂。
　　知磬举灵旛赦罪天尊
　　上来扬旛，功德无量胜因。普荐三途，广资万类，莫不睹光辉而消障恼，瞻形影而脱罪缘。解免牵缠，原停逮役，九幽夜府，因遂开明。六趣迷涂，悉归清泰。伏愿皇图绵永，海宇丕平，风雨顺而五谷登，灾沙消而万民乐。昆虫草木，咸遂生成。鳞介羽毛，俱辞夭横。集兹微善，奉为斋主某人，资荐亡故某人灵魂。自悟宿因，早超冥界，冤雠解释，罪垢镯除，乘此斋功，俓登道岸。为上良因，念三清无上天尊，不可思议功德。
　　允中粗阅诸家灵宝法中，大体皆同，所载旛图，止有两式。其一日迁神宝旛，其二日回黄灵旛，别无异品。惟天台灵宝与诸家不同，而法中载旛图，亦止二式，但却以迁神旛为回耀旛，其制小异。近世有立告盟旛者，多书玉皇睿号。而蒋氏立成仪则书太上无极大道，三十六部尊经，真文宝符，十方上圣等字，皆启告斋盟之意也。而灵宝古法无之。虽别有经据，难杂於上清灵宝本法。故也只彼蒋氏斋科中，则可随俗而行之。此外迩来旛式甚众，其间虽无所出，而於理稍通者，尚可用之。至如有命灵旛之类，则失当碍理其意。盖以《九天生神章》，有太微回黄旗，无英命灵旛之语，因撰此旛。殊不知无英乃神名也，命者召用之义也。灵旛者，神灵之旛也。谓无英之神，命此灵旛，以摄召也。今却以命灵二字，为旛之名，大失本旨。傥以此例而取之，则《度人经》中有天丁前驱，大帅仗旛，今立帅仗旛可乎。《生神九章》、《度人》一经，最为玄古。大帅所仗之旛，后世不可睹其仿髴。无英所命之旛，亦难考其制度。大抵建斋立事，旛花图像，以备仪式，不可无尔。又何待多立名号，乃可感通哉。若有力之家，多造旛盖，或书经咒，或标天尊睿号，亦以寓诚供养。然此等事，亦不必过多矣。二旛之式，出灵宝法中扬旛科文。近世翟参政尝述壹本，已见蒋氏立成仪，并不隶广成古科也。近诸方亦有增咒三四段者，今不遍录。揭旛之初，礼虽启祝，固不繁辞。允中谨随陋见，撰本揭旛之文于右，姑以备用尔。其有主行之士，好详善之文者，自别易之。
　　镇信威仪品
　　广成先生科曰：质信效心，以财为首。财既可舍，心亦随之。圣善冥通，随适心意。高天厚土，玄圣上真，非信不通，非心不感。感通之至，在乎信焉。金龙一十三枚，各重一两，长三寸六分，以十枚镇十方案，三枚随简段之。
　　科曰：天子皇后用上金，公卿用次金，庶人银或铜，涂金。夫龙者，乃上天之驿骑也。传达通感，龙骑为先。负简即誊信三官，效誓则告盟十极。镇信之法，以龙为首。缺者考属阴官曹。
　　镇彩一十一段，十段镇十方，一段命信。
　　东方，青九。南方，绛三。西方，白七。北方，黑五。上方，碧三＋二。下方，黄三十二。四维。黄各一十二。
　　总十方之数，共一百三十六。天子疋数，诸侯丈数，庶人尺数。
　　本命纹缯，天子诸侯紫色，士庶以本命纳音色，疋丈尺数，各随年外加一。以表延生之信。命彩置之中央案上。
　　科曰：纹缯者，显五行之色，象十方之炁，降十天，致五帝，通真效信，请命祈灵，不可缺也。缺者考属天官玄都曹。
　　纸笔墨砚
　　十副，镇十方，每方纸各用一十二幅。
　　科曰：建斋行道，或救拔亿曾万祖，先后亡灵。或请福析恩，消灾谢过。则四司五帝，三界十方，纪录善功，校定罪名。当以纸笔墨，为录功纪善之籍，质信於十方，不可缺也。缺者则十天五帝不录其功，九幽三官不除其考。缺者考属三官曹。
　　香华
　　十柈，镇十方。
　　科曰：香者，以通感为用，隔氛去秽。花者，以鲜洁为美，表端效珍。请福祈真，香花为本。香以沉笺降真，花以香洁木生者。若无花，可用五彩剪成，以镇十方，不可缺也。缺者考属阳官曹。
　　镇米
　　二斛四斗。
　　科曰：米以质信天官，增加品禄。缺者考属天官曹。
　　镇油
　　二斗四升。
　　科曰：油者，阴类也。阴中生阳，以油镇阴，官续阳景。缺者考属阴官曹。
　　镇炭
　　一百二十斤。
　　科曰：炭者，阳类也。阳中生阴，以炭镇阳，官资阴炁。缺者考属阳官曹。
　　镇钱
　　二万四千。
　　科曰：镇钱二万四千，以代上金之信，质心三界，告盟十天。缺者考属玄都曹。
　　槿木简
　　三面，各长一尺二寸，阔二寸四分，厚二分。
　　科曰：简者，记也，告也。记世之功，告盟上真。上下正方。天子以玉为之。玉有九德，礼天地之信也。余皆槿木为之，或栢木。丹界五行，丹书国号、年月、建斋之所，及法师姓名。投於名山大洞，灵泉龙穴，及斋坛之中。告天地水三官，使着明斋，事奏□ 于上境。缺者考属地官九都曹。
　　玉璧
　　一十三枚，十枚镇十方，各径二寸四分，厚二分，圆形，虚其中心。外三枚投龙简。天官用苍璧，圆形。地官用黄璧，方形。水官用玄璧，六出形。皆虚其中，各亦径二寸半。
　　科曰：玉以贞洁之德，可以盟感上真，故以为信。若投龙简，当以青丝金纽缠而副之。青丝以代割发，金纽以代歃血，上告三官也。缺者考属地官九都曹。
　　金纽
　　二十七枚，径九分，如环之状，每简用九枚。天子用金，余用银涂金，以青丝缠之，同龙简投之。
　　每简用九纽者，见於灵宝经法中，余并从广成科书。后世不敢增易，惟书简则广成科，不载符，止真书其一面，而经法则书篆文於一面。用与不用，各从师授。
　　合用坛外威仪
　　节一对。五色丝为之，上下五层，悬竿头上，金龙衔绶带。
　　幢一对。珠盖珠网，八角一层，悬竿，木胎，左龙右虎，衔绶带。
　　旌一对。以节无龙凤绶带，三层，五色丝为之，悬竿。
　　珠旛一对。珠锦玉佩，金凤衔之，悬竿。
　　五明扇一对。以木刻成，金彩装饰，上列日月星，中列五岳，下绘海渎，立以木竿。
　　鹤羽一对。木刻成鹤翅，立以朱竿。已上威仪，并按广成科。
　　章函。权木为之，长一尺二寸八分，阔二寸八分，正中上下，开三印池案副之。
　　章案。长二尺二寸，高八寸，仍须曲脚，以梓木栢木为之。违科夺算。
　　龙头书刀。刃长六寸，古铁为之，以银半两，制龙头形於其柄，拜表镇章、用不可缺。
　　香炉几案裀褥。二十副。三宝一副，十方十副，高功都讲奏案各一副，六幕六副，坛外香案一副，此是斋坛所需之数。他处所用，不在此数内。
　　允中恭考古典镇信威仪，皆有定式。今悉从广成科法，诸方亦无大段殊别，只有三简符篆，则多不同。允中所受经师高君之法，乃依古法本仪。其告文并同古式。简背篆文，则从师传之法矣。传此法者，当遵此而行。非正传此法，而别有源流者，自依所受。傥三简别有符，而不见显然出处，则毋轻用也。须考证来历为善。
　　坛图幕式品
　　科曰：礼天地，通真灵，当建坛以申至敬。坛层格各有等差，今专叙黄箓斋坛，故不泛及。
　　坛外之灯，从真仙品礼祝之法，共计一百五十九灯。盖古者二十八宿，只用二十八灯，是以数简。今有力之家，将二十八宿在天之象，而依样然灯，尤佳。二十八宿星图，亦列于左。
　　坛外灯图
　　二十八宿经星图
　　东方七宿，自角至箕，计三十二宫。
　　北方七宿，自斗至璧，计三十五宫。
　　西方七宿，自奎至参，计五十一宫。
　　南方七宿，自井至轸，计六十四宫。井宿之前一星，四列铁，故共六十四宫也。
　　凡二十八宿，总计一百八十二宫。此图从《天文志》及浑天仪中式也，与近来刊行斋坛图子不同。盖逐时易板雕刻，日渐失真。今故合从浑天仪为定。然止从每宿一灯，则共点一百五十九灯。若依星象而点灯，则二十八宿并坛中诸灯，共三百十三灯。丰俭随力。大抵烧香然灯，斋功之首。其余浮费，或有灭损。法天象地，乃於灯烛，宜从厚尔。故考天文，而出其图於此。主行之士，幸深详之。
　　斋坛
　　或垒以宝轧，或砌以文石，或竹木暂结，或筑土创为，务合规矩，以崇朝奏之礼。或露三光之下，以达至诚。或以天宝之台，取法上境，建斋行道以为先。於中列太上三尊之象，如朝会玉京山也。坛上下四重栏楯，天门地户飞桥等，务在精好，纂作瑞莲之状。或八十一，或七十二，或六十四，随坛广狭设之。竹木为之，束茅表像，亦可为延真之所也。外坛用长纂八枚，门榜八裀，褥席十六副，纂上安壹榜也。此乃十炁，故不用双纂成门。止於巽上开一门，余皆栏断。
　　正东卯地震宫洞清之炁，青书黄榜。
　　东南巽上巽宫梵行之炁，黄书黑榜。
　　正南午地离宫洞阳之炁，朱书白榜。
　　西南坤上坤宫梵阳之炁，黄书黑榜。
　　正西酉地兑宫少阳之炁，白书青榜。
　　西北乾上乾宫梵通之炁，白书黑榜。
　　正北子地坎宫洞阳之炁，黑书赤榜。
　　东北艮上艮宫梵元之炁，黄书黑榜。
　　中坛用长纂八枚，门榜四枚，以二纂中间安一榜为门也。短纂二十枚，裀席二十副。
　　亥上天门，青书黑榜。
　　巳上地门，黄书赤榜。
　　申上月门，黄书白榜。
　　寅上日门，黄书青榜。
　　右四榜长短纂列中坛之外，只开地户、天门。
　　内坛用长纂一十八枚，门榜十枚，亦以二纂中间安榜为门，短纂十枚，裀席十副。
　　东方卯地青华元阳之门，朱书青榜。
　　东南辰地始阳生炁之门，白书黄榜。
　　下方巳地九灵皇精之门，黄书赤榜。
　　南方午地洞阳太光之门，黄书赤榜。
　　西南申地元皇高晨之门，白书黄榜。
　　西方酉地通阴金阙之门，黑书白榜。
　　西北戌地九仙梵行之门，白书黄榜。
　　上方亥地大罗飞梵之门，青书黑榜。
　　北方子地阴生广灵之门，青书黑榜。
　　东北寅地灵通禁上之门，白书黄榜。
　　右十榜长纂十八枚，短纂十枚，列於内坛之外。十榜当用长纂二十枚，今用十八者，以两角有门，每二门共一处柱，故用长纂十八也。
　　坛三级，此法用纂六十四枚。长纂三十四枚，各长一丈三尺。短纂三十枚，各长一丈。门榜二十四枚，七黑，五黄，三白，三青，四赤，用五色装之，雕木为额，画飞仙云炁之形，务取精巧。纂三重，用青绳、绛绳，各五百尺縻之。护净隔凡。止开东南一门而已。三官帐於坛之东，三师帐於坛之西，各作帐惺，备图像几案，供养如式。三官主三元考校之籍，证录斋功。三师为开度之宗，经籍度三师也。师资存念之旨，各宜列位斋坛左右也。九祖位，在坛之东南，迁拔九幽，洗涤玄祖，宜设位遥对坛所也。五帝位，古仪在五方案上，坛内窄狭，就三师位北，别设帐惺，与三官比，玄中法师相对，各设几案供养，亦为便也。监斋大法师位，次三师之南。土地位，在坛之西南。关召敷奏，传感上玄。凡建斋坛，土地为首，亦宜设位，遥对坛所也。
　　右广成先生法也。旧仪中坛广三丈二尺，内坛广二丈四尺，外坛又居中坛之外。今之修建，当随地之阔狭，为之列纂。则广成科大为约长纂则可定，如短纂则随坛之大小施之尔。广成科中，若五帝座势，不可安於五方案上，未免於坛前设幕为便。则是五帝一幕，三官一幕，玄中法师一幕，经籍度师一慕，监斋大法师一幕。近世增以正一天师一幕，则合为六幕。而广成科之说，则五帝居坛之西一，玄中法师居坛之东一，三官居坛之东二，三师居坛之西二，监斋法师居坛之西三，增入天师则居三官之次。则是五帝居西一，玄中法师居东一，天师居西二，三官居东二，三师居东三，监斋法师居西三。悉从广成古科，则经籍度三师不居天门，无正一天师幕。此盖龙虎山正一宗坛，尊崇祖师之义，而曰先生因之行斋。故有图子雕行，添正一三师一幕，而经籍度三师居天门也，实非古仪矣。况以灵宝法而行斋，合守广成古科。
　　九祖位
　　此则斋主之九祖，荐拔亡魂，合先升度九祖。若众建黄箓，则各列九祖位。古科欲遥对坛所，或舍宇窄，未必可以安顿，则随事宜可也。
　　土地位
　　古者玄坛启事以礼告天，故礼简而事严。坛外须别设土地，以为关告之首。今人崇坛之外，又别设道场，列法中将吏，里域众神，则时迁事异，非如古者。是土地已在列位中，不必别设也。
　　监临位
　　古者建斋，请降兵马，营卫坛场，朝奏感通，交於肸蠁。后世既繁简不同，而仪式文移俱密。是以牒请城隍主者，或近境祀典正神监临，宜於廊废或门间别设位，而日易酒果供养，解坛一并言功，既不出古仪，则其位随宜安设也。
　　神虎堂
　　此灵宝大法之科式也。后世摄召魂仪，务见报应，故有此格。宜洁净室宇，依科建立，中列圣位。
　　北斗玄冥夫人，
　　太乙紫元夫人，
　　神虎雄左玉曹何将军，
　　神虎雌右武鸾乔将军，
　　提魂摄魄七司玉女，
　　上部追魂侯使者，
　　中部追魂魏使者，
　　下部追魂张使者，
　　监狱使者刘将军，
　　聚魂功曹卢将军，
　　整魂神将太一军，
　　对魂神将刘将军，
　　神虎追魂大将马将军，
　　追魂摄魄合属官将吏兵。
　　右列圣位，供养茶汤酒果，务在丰洁。左立阳耀通关坛，右立阴灵摄魂坛，中建召魂八门坛，不令杂人出入，临坛依法行事。坛式叙在神虎摄召品。
　　炼度堂
　　广成先生编撰科仪，乃唐大顺间。是时未行炼度之仪。近世此科方盛，故圣位及堂宇之式，难以立为定制。浙中多别立一堂，排列圣位，设醮，后方行炼度，与道场中了不相干。江东有数郡，只於道场内上帝前奉行。又一式，则於道场内恭对上帝行事，廊筵相对，只列炼度官，仍设醮筵，俓对上帝行事。如木公金母，九天上帝，诸位帝真，皆已列位於道场内，故不别设。此等事古无定格，今当遵从师传。此书乃灵宝法也。此一法合於道场内两畔，设炼度官将位。次设醮行科，如拜表请炁，只对上帝前也。
　　或别立一室，自居一所，则中间合设帝真位矣。古者朝奏之规，以坛为重。今既立坛以行斋，而建置道场，舒设图像，正为行事而备。若於道场之外，又别置炼度堂，大为繁冗。且以人而炼度幽魂，诚为难事。所资者祈告真灵，请降二炁，或可少资幽沉。符乃召炁之信，咒乃天中之音。然后运一元之神炁，合二象之生津，此其本也。傥专务华饰，日增怪奇，多方排整坛场，撰造图局，悉为无益。今止於上帝之前，道场之内。左设火池，右设水池，法师定炁存神，依科行事，有何不可。岂待变诈百出，而后可行哉。宫观尚有宽狭不齐，况人家宅宇，安得广有去处，逐一别所为之。其地不能精洁，反成亵渎。只就道场内为便，或堂宇宽闲，可以施设，却自随宜也。神虎欲摄召行事，须别立堂，却与炼度不同。
　　炼度圣位
　　东方青帝君，
　　南方赤帝君，
　　西方白帝君，
　　北方黑帝君，
　　中央黄帝君，
　　度人不死尊神，
　　度世司马大神，
　　好生韩君丈人，
　　司命司录君，
　　延寿益算君，
　　度厄上生君，
　　陶魂铸魄君。
　　朱陵火府官将吏兵，
　　南昌受炼官君将吏，
　　龙威丹天大神，
　　复相反身大神，
　　皓华玄英大神，
　　返形超化大神，
　　九光火铃童子，
　　东井黄华玉女，
　　火池主者火炼官将，
　　水池主者水炼官将，
　　灵宝大法司官君将吏，
　　黄箓院升度官君将吏，
　　九天监生官将吏兵，
　　品命度生官君将吏。
　　诵经堂
　　此斋中之最重事也。古法入靖对斋，诵经为首。或三十六日，或四十九日，先集道众诵经，中设三宝位。
　　靖室中
　　设高功座，仍供养天师，或斋法之祖师。道众列两傍，法师行持，存念，书篆符文，悉就此矣。
　　茭郭
　　设斛之所，以备风雨。或以荚草，或以净茅，用之幽静之地，不欲人物喧杂。随地之阔狭，以宽广为上。造立草屋，如郭城之状。中安斛食，四傍或列斋馔供养，惟在精洁。先度众魂，则所荐之灵仪获福。斋官多不晓此理。高功又不达斋修之本源，反随顺斋官之意。常汲汲用力於正荐之魂。而於普度之事，良不如意，何其愚哉。此浙东尤於此事疏略，学者其深思之。
　　斋供
　　时新果实，切宜精洁。旧仪建斋，则逐日易之。不用石榴、甘蔗之类，及秽泥之物。枝上净果为佳。上帝三宝前，列茶汤果实，供养如法。六幕并将吏神只前，备斋馔净食之类，供陈之上，及荐献神真，下及道众饮食，并须洁净。不用酥乳醍醐酢酪等物，皆为荤。或六畜皮毛爪甲，毋堕饮食中。禁猫犬禽兽之畜，污犯坛中正斋。每朝发炉时进茶，大谢后献汤。今多不用汤矣。更随宜审量之，请师之详。法服品格，已见广成黄箓科中，不必重叙。
　　允中经师高君，自京南渡绍兴之初，化行江淮间，所行上清灵宝大法，乃古书也。自唐末五代时流传者。高君归老于新安，前后主行黄箓，难计其数。莫非一遵古典，非后世私意更易之仪。其法则主於《度人》一经，其斋则遵广成之科。先籍师唐君受传，以付刘副观。刘君受传，以付金允中。冒昧嗣行，悉从成典。故今坛图幕式，皆先经师高君之定法也，与广成之科则一同。而近世印行田先生黄箓坛图，则有少异，盖六幕不同，则宗坛崇本，遂增正一天师三师，而广成科未有也。坛外灯图，只随金箓礼灯仪布之，若无礼祝之法，则不设灯，此一高君从杜广成科而行也。允中度师刘君，再行奏受斋法於正一宗坛蒋君九思，奏法於田君居实，度师刘君面承蒋君戒曰：某受法於田先生，奏告盟誓，悉从广成古法。允中今遵此而行，乃高君之定法也，而田先生付授之旨也。雕行坛图，虽曰田君名重，盖一时为宗坛设尔，既告天盟受，使从古科。今不敢以图子废旧式，乃是叛正理以累师也。永嘉蒋先生叔舆，编《黄箓立成仪》，则六幕皆用杜广成科，而其次序又有小异。乃天师与三师，皆居三官之上。而广科云：三官居坛之东，三师帐居坛之西。又云：五帝座旧在五方案上，或坛内窄狭，就三师位北别设帐，与三官比，玄中大法师对。如此则是五帝幕居坛之西一，玄师幕居坛之东一。夫坛则座北而南向，今言五帝居三师幕北，与玄师相对，则三官幕合在坛之东二，三师幕合在坛之西二，分明矣。后世增以正一天师，则合居三官之下，三师之上，而天师却与三官相对，三师却与监斋相对，无可疑者。自后唐以后，罗天醮仪，及宋宣和问朝廷印行三千六百圣位图，则五师班次，在三官四圣之下甚远。又有灵宝三百六十位醮仪，亦宣和刻石于浮光天庆观，则三官之班次，亦在五师之上。古今皆然。玄中法师今与五帝对者，乃从广成科。天师居三官之上，则恐未安。允中所编坛图，从高君旧式，不敢移易。后之行者，或别有经据，则自从所授可也。允中考之古典，与夫师传皆合，纵有小异於近世之仪，终不敢戾古背师，以趋时也。他人不此例。高君姓名，已着卷末矣。
　　上清灵宝大法卷之十七竟
　　上清灵宝大法卷之十八
　　洞玄灵宝法师南曹执法典者权童初府右翊治金允中编
　　玉文真篆品
　　经曰：赤明开图，运度自然。元始安镇，敷落五篇。赤书玉字，八威龙文。保制劫运，使天长存。此乃是元始天尊大梵祖炁，化生玉字，出书度人也。而《灵书中篇》，在开图之初，谓之中者，中和之炁，融而成书，故曰中篇，孝道明王主之。五炁分而列五位，於是赤书玉字，五篇敷落，故五老上帝主之。所以中篇着於末者，取生物首下之义，故赤书先之。然而真文咒诀，出於古书。后之学者，难可施行。故高上着笔，以解曲滞，开演古文微妙元辞。诸天尊披诵玉音，十方遥唱，上帝设礼，神魔降伏，安天镇地，功用无穷。其如季叶，真道易潜，至理用晦。世俗之习，溺於先见，故多以先得者为贵。世俗贵异，又以常有者为贱，偶得者为宝。世俗贵难，复以难得者为奇，易得者为轻。所以世师有得其妙者，多不以及人。盲师罔世，各立异论，迷迷相续，遂误后人。今审夫仙经，参之上法，务为简要，少存玄纲云。
　　东方青帝灵宝赤书玉篇真文
　　东 方 九 炁 始 皇 青 天
　　碧 霞 郁 垒 中 有 老 人
　　总 校 图 箓 摄 炁 举 仙
　　二十四字，书九天元台，主召九天上帝，校神仙图箓。
　　岁 星 辅 肝 角 亢 镇 真
　　氏 房 心 尾 曰 景 回 旋
　　箕 主 七 辰 正 斗 明 轮
　　承 炁 捕 非 扫 除 灾 群
　　三十二字，书紫微宫束华殿，主召星官，正天分度。
　　东 山 神 咒 摄 召 九 天
　　赤 书 符 命 制 会 酆 山
　　东 魔 送 鬼 所 诛 无 蠲
　　悉 诣 木 官 敢 有 稽 廷
　　三十二字，书东华司灵之馆，主摄鬼魔，正九天炁。
　　下 制 河 源 海 水 东 神
　　大 劫 洪 灾 蛟 龙 负 身
　　水 府 开 道 通 径 百 千
　　北 帝 赦 文 风 火 无 间
　　三十二字，书于九天东北玉阙
　　丹台，主摄束海水帝，大劫洪灾，召蛟龙及水神事。
　　右合一百二十字，皆元始自然之书。一名生神宝真洞玄章，一名东山神咒，一名青帝八威策文，东方安宝华林青灵始老帝君所掌也。
　　南方赤帝灵宝赤书玉篇真文
　　南 方 丹 天 赤 帝 玉 堂
　　中 有 大 神 号 口 赤 皇
　　上 炎 疏 烟 三 炁 勃 光
　　神 仙 受 命 应 运 太 阳
　　三十二字，书九天洞阳之馆，主九天神仙图籍金名。
　　荧 或 辅 心 井 鬼 守 房 柳
　　星 张 冀 统 御 四 乡 轸 总
　　七 宿 回 转 天 常 召 运 促
　　会 正 道 驿 行 赤 文 命 灵
　　三十六字，昼三炁丹薹，主召星官，明数正天分度。
　　北 摄 酆 山 东 送 魔 宗
　　符 教 所 讨 明 列 罪 源
　　南 山 神 咒 威 伏 北 方
　　群 妖 灭 爽 万 试 摧 亡
　　三十二字，昼於西南玉阙，主制北酆，以正鬼炁。
　　南 河 水 帝 太 伯 龙 王
　　神 咒 流 行 普 扫 不 祥
　　洪 水 飞 灾 止 召 蛟 龙
　　开 除 水 径 千 道 万 通
　　敢 有 千 讫 摄 送 火 宫
　　赤 书 所 告 莫 有 不 从
　　四十八字，书西南正阳玉阙，主南海水帝，大劫运交，洪水四出，主召蛟龙水神事。
　　右合一百四十八字，皆元始自然之书。一名南云通天宝灵，一名九天神咒，一名赤帝八威策文，南方梵宝昌阳丹灵真老帝君所掌也。
　　中央黄帝灵宝赤书玉篇真文
　　中 央 惠 灵 黄 上 天 元
　　始 生 五 老 中 皇 尚 尊
　　摄 炁 监 真 总 领 群 仙
　　兴 箓 玄 图 宿 简 玉 文
　　催 运 上 炁 普 告 万 神
　　四十字，书太玄玉宝玄台，主神仙玉简宿名，总仙炁也。
　　镇 星 辅 脾 回 度 北 兀
　　□ □ 主 非 截 邪 斩 根
　　□ □ □ □ 扫 秽 除 氛
　　□ 正 玄 斗 明 度 天 关
　　九 天 符 命 金 马 驿 传
　　四十字，书玄都玉台，主摄星官，正天度数。
　　勑 摄 北 帝 遏 塞 鬼 门
　　剪 除 不 禅 莫 有 当 前
　　一十六字，书玄都玉台，主摄北帝，正天炁，检鬼精。
　　中 山 神 咒 召 龙 上 云
　　制 会 黄 河 九 水 河 源
　　不 得 怠 从 善 恶 悉 分
　　千 妖 万 奸 上 对 帝 君
　　莫 有 子 试 太 阳 激 焚
　　赤 昼 玉 字 宣 告 普 闻
　　四十八字，书玄都玉台，主摄中海水帝，四泉之水，洪灾涌溢之数，召水蛟龙事。
　　右合一百四十四字，皆元始自然之书。一名宝劫洞清九天灵书，一名黄神大咒，一名黄帝威灵策文，中央元灵元老帝君所掌也。
　　西方白帝灵宝赤书玉篇真文
　　西 方 素 天 白 帝 七 门
　　金 灵 浩 映 太 华 流 芬
　　白 石 峨 峨 七 炁 氤 氲
　　上 有 始 生 皇 老 大 神
　　总 领 肺 炁 主 校 九 天
　　检 定 图 箓 制 召 上 仙
　　四十八字，书九天素灵宫北轩之上，主召仙炁，举仙道也。
　　太 白 检 肺 奎 娄 保 魂
　　胃 昴 毕 觜 立 制 七 关
　　参 总 斗 魁 受 符 北 元
　　二十四字，题金阙玄窗，主摄白帝星官，正明天度。
　　赤 昼 玉 字 九 天 正 又
　　摄 召 万 炁 普 归 帝 召
　　一十六字，题金阙三图馆，主摄六天鬼炁，行此法也。
　　西 山 神 咒 八 威 七 傅
　　符 小 上 龙 召 山 送 云
　　在 所 校 得 同 到 帝 门
　　辅 卫 上 真 斩 灭 邪 源
　　若 有 不 祥 截 以 金 关
　　赤 昼 符 命 风 火 驿 传
　　四十八字，题金阙三图绾，主摄西海水帝，及水中万精，召云龙，以防水灾之事。
　　右合一百三十六字，皆元始自然之龙书。一名金真宝明洞微篇，一名西山神咒，一名八威召龙策文，西方七宝金门皓灵皇老帝君所掌也。
　　北方黑帝灵宝赤书王篇真文
　　北 方 玄 天 五 炁 徘 徊
　　中 有 黑 帝 双 皇 太 微
　　总 领 符 命 仙 炼 八 威
　　青 裙 羽  龙 文 凤 衣
　　上 帝 所 举 制 到 玉 阶
　　四十字，出郁丹玄元紫微台北轩之上，主诸天真人神仙图。
　　北 辰 辅 肾 斗 牛 卫 扉
　　女 虚 危 室 豁 落 四 开
　　壁 总 七 星 执 凶 紏 非
　　却 灾 扫 秽 明 道 动 辉
　　三十二字，是天北元玄斗中书，主北方星官正天炁。
　　北 山 神 咒 激 阳 起 雷
　　流 铃 焕 落 玃 天 振 威
　　北 酆 所 部 万 妖 灭 摧
　　二十四字，书北方朔单郁绝之台，主摄天魔北帝万鬼事。
　　九 河 倾 讫 乌 母 群 飞
　　蛟 龙 通 道 水 伯 洞 开
　　赤 文 玉 书 驿 龙 风 驰
　　二十四字，赤书北方朔单郁绝之台，主北海水帝，制水中万精，召蛟龙以负身。
　　右合一百二十字，皆元始自然之书。一名元神生真宝明文，一名北山神咒，一名八威制天策文，北方洞阴朔单郁绝五灵玄老帝君所掌也。
　　元始赤书，五篇真文。上清自然之灵书，九天始生之玄梵。空洞之灵章，成天立地，开张万真，安神镇灵，生成兆民，匡御运度，保天长存。上制天机，中检五灵，下策地祇，啸命河源，运役阴阳，召神使仙。此至真之文，妙应自然。致天高澄，使地固安，五岳保镇，万品存焉。
　　右法凡行赤书，须先关告。若不关告而便为之，无所益也。古者修真之士，以五篇赤书，镇禳摄制。或投之名岳洞渊，以削罪籍，上名九天，即此是也。凡投简，如告水帝，削除罪簿，即朱书银木简上，以青纸裹，青线缠之，负以金龙一辅，以金纽九匣简，以投三河之渊。如告五岳灵　山，亦朱书银木简，金龙金纽，悉如前法，埋於本命之岳，或福地名山。若告九地土皇，亦如斯式，埋於所住之中宫。简上书法师位姓，某年月日时生，愿神愿仙，长生不死。如水府，则续之曰：九府水帝，十二河源，江海淮泽，溟泠大神，乞削罪名，上闻九天，谨诣水府，金龙驿传。其首同式，其末别作一行，书太岁某年月日时，於某处告下。各以简之背书真文，却以简之阳面书告文，用本法印印之。投简之际，发炉，启告，宣咒，投简，复炉，如式。或以文置之五方，则五岳仙官至。若长斋百日，精思不辍，则天真下降。但专佩此文，亦得尸解。朱书五色石上，灾殃自灭，凶残自消。不及五岳之山，则所居之地，取四方之山，亦可备五岳。但本命之方，则为命岳，取象以招灵炁神，无所往而不在也。然梵炁开焕，出图度世，无文不光，无文不明，无文不成，无文不度，无文不生。故百魔隐韵，离合自然，因时以治事，随事以用文。故五书之赤文，中篇之秘篆，皆可离合而用之矣。
　　水府咒
　　北向，叩齿三通，读简文。讫，法师执简，念咒。
　　元始五老，上帝高尊。十方至真，太华灵仙。赤文告命，无幽不闻。上御九天，请下玉文。日月五星，北斗七元。中告五岳，四方灵山。下告河海，十二泉源。九府水帝，溟泠大神。今日上告，万愿开陈。谨投玉简，乞削罪名。千曾万祖，九族种亲。罪相连累，及传我身。普蒙削除，绝灭种根。记名水府，上言帝前。七祖父母，去离八难。上登九天，衣食自然。我罪释散，万神咸闻。谨以金纽，关盟水官。请如所陈，金龙驿传。
　　岳府睨
　　东向，叩齿九通，读简。毕，法师奉简，念咒。
　　玄上开明，元始监真。上帝五老，赤书丹文。天地本始，总领三元。摄炁召会，催促举仙。高上符命，普告十天。日月星宿，五岳灵山。天上地下，冥灵大神。监生主录，南上三门。开领玉简，勒名丹篇。削落罪书，上补帝臣。归凭至道，修立斋功。拔赎九祖，一切苦魂。行道事竟，谨依灵山。请投玉简，乞削罪名。皆蒙解脱，无有冤亲。去离三恶，魂升九天。死生开度，亿劫长存。今日上告，万神成闻。谨以金纽，关盟地官。请如所告，金龙驿传。
　　土府咒
　　中庭，向壬，叩齿十二通，读简。毕，法师奉简，念咒。
　　天地开张，九炁分灵。三元同符，十方朗清。五老上帝，开真领生。丹书赤文，元始上精。普告天地，九土皇灵。今日上告，万仙定生。修斋行道，普为存亡。我愿我仙，请投玉名。土府太皇，削除罪形。奏简上宫，刊簿华清。身得飞腾，天地同灵。九祖种亲，腐骸更荣。魂升南宫，受化仙庭。今日告命，万神咸听。谨以金纽，表盟至诚。请如所告，金龙驿传。
　　五岳灵山投简咒
　　每遇本命日、甲子日、立春日，写东方赤书。自东方起，至举仙，凡二十四字。立夏日写南方赤书，自南方起，至太阳，凡三十二字。二分二至日写中央赤书，自中央起，至万神，凡四十字。立秋日写西方赤书，自西方起，至上仙，凡四十八字。立冬日写北方赤书，自北方起，至玉阶，凡四十字。依方色书白刺上，记姓名月日，如投简仪。则九年，五方仙官到，使青腰、赤圭、黄素、太素、太玄玉女来皆见。叩齿十二通，咒曰：
　　玄上高灵，元始尊神。大圣徘徊，万圣临轩。三景敷辉，庆云四陈。上告较图，推算九天。今日启愿，投刺灵山。丹书赤字，自然真文。上告五帝，记名玉篇。万神监映，日月明言。愿度愿生，愿神愿仙。天地星宿，互照我身。三官九府，五帝大神。普告无穷，削除罪根。元始大开，莫不纳言。九祖幽魂，受福自然。三途五苦，永离八难。得与三景，同辉紫宸。转轮不灭，身得飞仙。
　　宣咒毕，读刺了，投於绝岩之顶，便散花灵山之上。又叩齿三通，向本命方，咒曰：
　　元始监映，仙名已书。三官九府，罪业蠲除。散花五帝，告盟太虚。请如所陈，万劫常居。
　　安镇星宿禳度天灾法咒
　　五方赤书，主召其方星官，天文分度及天灾，安镇则方而息。东方自岁星起，写至灾群，凡三十二字。以青纸朱书，露中庭九日九夜，依法以火烧，散灰於青烟之中。并刻石书於青石上，埋之。南方自荧惑起，至命灵，凡三十六字。以青纸朱书，露中庭三日三夜，依前法焚。并刻石书赤石，埋之。中央自镇星起，至驿传，凡四十字。以青纸朱书，露中庭十二日夜，依前法焚，并刻石书黄石埋之。西方自太白起，至北元，凡二十四字。以青纸朱书，露中庭七日七夜，依前法焚，并刻石书白石埋之。北方自北辰起，至轮辉，凡三十二字。以青纸朱书，露中庭五日五夜，依前法焚，并刻石书黑石埋之。皆东面，散发，叩齿十二通。咒曰：
　　元始上天，三光高明。回景照耀，四方朗清。运度所冲，激扬流星。五分错越，三统失宁。五斗总辰，七宿明灵。真君大魁，厥讳玉精。夫人皇妃，字曰育婴。总御玄关，回转天常。今日客灾，玄告不祥。谨以真文，赤书上呈。散发谢愆。披露丹诚。惟垂玄鉴，回复天经。炁不横越，灾不横生。焚烧灵文，散烟玉庭。上景监明，普告万灵。炁消三关，灾灭九冥。阴阳调和，国土太平。谨以金龙，风火驿程。
　　咒毕，露真文於中庭，各安方所，以金龙镇之，随日而焚之。又依方色数，刻石埋镇。用灯照及纹缯，安镇为信。
　　摄召法咒
　　凡受上法，宜先摄伏魔鬼。魔精降伏，神明自至。东方即自东山，至稽延，凡三十字。朱书青木刺，南方即自北摄，至摧亡，凡三十二字，黄书赤木刺。中央自勑摄，至当前，凡一十六字，白书黄木刺。西方自赤书，至帝君，凡一十六字，黑书白木刺。北方自北山，至灭摧，凡二十四字，青书黑木刺。凡念咒，皆向东北。而东九次，南三次，中央十二次，西七次，北五次。俱叩齿三十六通，闭息炁九口，而仰念咒曰：
　　三元闭明，回转天常。运推数终，百六乘刚。大劫交会，万妖争行。北酆不拘，放逸鬼宗。群魔纵肆，祆闭天光。上帝有命，普告十方。演明天度，法教开张。正道治民，扫除不祥。有何小妖，群聚为殇。赤书玉文，统摄鬼乡。北酆三官，速明传行。千魔束爽，万鬼送形。流铃交焕，激炁太阳。金虎四邀，天丁捕亡。大小齐到，不得匿藏。元始所告，列奏上苍。
　　召龙天水神止水度水等法咒天地大劫之灾，洪水四出，此符可以禳止。或使蛟龙，为通路开水，径以度身。东方自下制，至无问，凡三十二字，黄书青纸，投水中。南方自南河，至不从，凡四十八字。中央自中山，至普闻，凡四十八字。西方自西山，至驿传，凡四十八字。北方自九河，至风驰，凡二十四字。皆如东方，叩齿五通，闭炁二十五息，存己身心中生火，出头顶，烧四方山林草木及己身都尽，形体皆成灰尘，一时飞翔，入青烟之上，无所复遗。思大水浩荡除天下，己身化为蛟龙，随水而流。因又叩齿二十五通，咒曰：
　　上炁回灵，开明九元。天推地转，三炁流传。五行相促，运度机关。阴阳否激，结成灾冲。大劫倾讫，荡除妖氛。九河受对，洪流激川。水毋徘徊，鸟乌合群。日月冥会，三景停关。上选种臣，排较玉文。弃恶贵善，清浊永分。我系帝简，名列九天。大灾四会，赤书所蠲。是日告命，万神咸闻。日月五星，照明我魂。五岳灵山，浮度我身。九河水府，溟泠大神。开深水径，通利河津。蛟龙应符，摄山送云。负我度我，惊驰四奔。丹书赤字，元始真文。金龙驿程，时刻无停。立须奏御，上对帝君。
　　咒毕，引炁二十五咽。须央，自当有水神闭道，在山则山自浮，在水则水自开，可谓临厄而自济，倏欻之顷也。群国有水灾之时，亦可建斋，精心行之矣。天尊於亿劫之始，运元炁真精，化生灵文，以制御劫运，保国安民。宿有福庆与善因缘，得值斯文。上古之人，淳和抱朴，与道混同，不俟斋戒，行之立应。代末时浇，人心散坏，宗正者寡，违真者多，欲行其法，须依三元简文，立斋行道，精心思念，冥契玄圣，乃致感通。不尔者，魔试所干，徒为之耳。可选精洁之士，於绝尘之地，名山灵迹，以期通应，以彰大道济度之慈，太上救物之泽。弘化之士，其勉之哉。
　　广成先生论真文
　　昔在元始天尊。混元既判，三炁开图，以大道元精真一之炁，化为灵宝赤书，凝结为文，降於五方，以镇安天地，招命真灵。故云天地得之以安镇。日月得之以光明，鬼神得之以开度，人民得之以长生。真文传於世，上消天灾，保镇帝王。下禳毒害，以度兆民。制伏神鬼，拯拔沉沦，无所不为也。经云：无文不明，无文不光，无文不立，无文不成，无文不度，无文不生也。又云：赤书玉字，八威龙文，保制劫运，使天长存，此灵宝五篇真文之妙用也。故能镇天分度，调和阴阳，开度飞爽，保卫帝王，拯沦济溺，通幽达明，和冤释咎，却死延生，生死之苦，无不救之。当建斋之时，以真文玉字安镇五方。解坛事毕，收而焚之，散灰青烟之中，具如玉诀之法。或学士修真，自祈度世，记名仙品，永离鬼官。当以三元八节、甲子本命之日，书文玉简，投诸名山，除宿世罪簿，言名上天。事事三过，诸天三官九府，记其善功。上天友别，万神敬护，五帝侍卫，三界司迎，千魔万精，不敢妄干。经曰：志愿坚固，触向咸成，七祖父母，上生天堂，生死福庆，影响相酬也。
　　广成先生再叙中篇说
　　黄箓斋拯救幽灵，迁拔飞爽，开度长夜，升济穷泉，固其大旨也。然驱灾致福，谢过希恩，人天普修，家国兼利，功无不被矣。所镇灵宝五老赤书真文，详其所为，只通四种。
　　一则求仙受道，自东方九炁下二十四字。
　　二则禳制星辰，自岁星辅肝下三十二字。
　　三则摧伏鬼魔，自束山神咒下三十二字。
　　四则蠲消九害，自下制东河下三十二字。
　　五篇之用，於期毕矣。西京清都观张万福《天师仪轨》云：诸天隐语，八会玉文，元始天尊於香林园中，为上智童子所说。下拔五苦，遍济九幽。於迁神仪中，刻石行用。今则黄箓迁拔，当用此文。吉凶合仪，铨量充当，庶夫永劫，可以流通。咒祝焚燎，与真文同。其有成法，共弘之焉。
　　灵书中篇大梵隐语
　　又曰三十二天隐语。
　　东方八天
　　南方八天
　　西方八天
　　北方八天
　　中央
　　本法无此中央符，别本收入於此。
　　太上灵宝大罗之天自然玉字黄帝炁天文。
　　散坛，夜随方读文。讫，弟子捧文香烟上，法师叩齿十二通。咒曰：
　　无上至尊，大圣高尊。布化运炁，三十二天。八会九光，自然成文。安镇天地，保制劫年。元始符命，普告三元。下勑九地，上关诸天。中告海岳，名山大川。今日上告，万神咸闻。修斋行道，拔度幽魂。三官九署，削灭罪根。永度三途，五苦之源。世世受福，记名丹篇。神生天堂，炼化自然。生死开度，亿劫长存。九天告命，风火驿传。
　　允中恭惟元始天尊，启真机於劫运之先，开灵图於天地之始。赤书玉字，敷落五篇，肇育乾坤，主张造化。因时而降世，应运以流行。故上可以调正天经，协平炁候。中可以绥宁邦国，保镇帝王。下至学士，求仙入道，则驱灭魔试，成就善功。以之安镇方隅，则坛场净肃。投之山川河岳，则削罪记仙。此乃玉诀中之元科，上经中之本旨。及夫斋法既兴之后，则以五书镇坛而修斋，立事功成。事毕，则投简山川土府，愿其纪勤斋功，削除过籍。黄箓之投三简，盖本诸此。近世妄人，更不考究源流，乃多撰造符文，书之简背。或又分时节，而改易其符，不经甚矣。岂知五篇之妙，灵书之功，可以离合而用，无所不禳，无所不度也。况赤书玉字，合居灵宝大法之篇首。至於斋科之中编入者，庶俾行斋之士，将知安镇之仪，投简之式，实本诸此。固不宜随俗撰符，以妄用也。若夫散斋投简，则全属斋科，详见投龙送简品矣。散坛、告简、投龙三咒，宜熟味之。其可用他符於简后耶。
　　上清灵宝大法卷之十八竟
　　上清灵宝大法卷之十九
　　洞玄灵宝法师南曹执法典者权童初府右翊治金允中编
　　登斋科范品
　　古者行持之士，德行充於内，精诚动於中，立坛以朝奏为先，行事以精思为首。故自投词告斋之后，次则升坛，按科而行。及至今世之威仪，率繁於古人之典式。然诸方袭行既久，难於一旦除之。惟其所增，多是请祝之词。若不大造经诰者，非可尽去。但世之所甩者，颇无伦序。或行正一法箓科品之格，或兼用诸家杂法之辞。道众欲备用於一时，未免兼收而并录。不知源流既殊，措辞亦异。况高功之启白，尤宜深切於事情。允中所编洞玄灵宝本科，实难泛取而混用。缘广成先生编集，止於斋科而已。启祝之辞，奏告之语，旧典不载。故今从本法之旨，重行修朮一宗关告之文。非敢以此而自眩，盖欲不戾洞玄之科条尔。不行此法之士，或取而用诸他派，大觉违失本意。亦犹此法中，不可杂他书而并用也。
　　发奏仪
　　先立玄中大法师、正一天师位。若已舒六幕，则就玄师前，将所发文檄，悉用净箱盛置，列于师前，高功、斋官各上香设拜。次高功长跪，致词请牒。此式诸方多，独温台二郡不用之。居其所者，自从习俗。此书乃通行之文，不专为一隅设也。祝香如式。
　　具位某，恭谨焚香，再拜上启玄中大法师，三天扶教辅元大法天师，正一静应真君，灵宝经师真君，灵宝籍师真君，灵宝度师真君。仗此真香，敬伸供养。香乃玉华散景，九炁凝烟。香云密罗，俓冲九天。当愿侍香金童，传言玉女，传臣启奏，上闻帝前。令臣所启，成乞如言。臣闻混元未肇，潜一炁以凝真。五太爰分，发三乘而立教。道由教而乃显，教非师而莫传。况斋法之有仪，实师尊之上隶。伏念臣久叨玄荫，谬忝真班，应有来词，理难寝抑。臣先据某人投词，乞就某处，开建无上黄箓大斋。上资邦国，下福群主，普度幽沉，广恩冥漠。回兹善果，荐拔亡故某魂，超生阳境。以致三涂息役，六趣咸休。臣谨只率法流，同修斋直，盟天告地，按格行科。顾惟末学之尘微，难俾斋诚之通达。欲祈天监，须仗师恩。恭惟灵宝五师真君，学洞显幽，功齐造化，分形下教，弘正道以接人。立愿康时，出玄科而济物。凡崇善果，仰属真师。应有请祈，俱由省录。况今典仪将肃，斋事届期，敢凭申奏之文移用，告阴阳之主宰。上闻斋悃，普达哀衷。恭望曲赐矜怜，俯垂悯念。特颁真旨，告下玄曹，差降法箓合属将兵，劝遣传奏应干神吏，斋持文檄，导达悃忱。历启万真，号令不违於顷刻。遍闻三界，感通待报於斯须。所有奏申，合行关遣。即祈真旨，俾遂凡忱。臣干冒师严，下情无任，不胜惶惧，祈恩激切之至，谨言。
　　道众同捧所发文字，华夏引至功曹位所，列文字于前，知磬举法事，道众一员吟香偈。诸方有不用处，随常例。
　　次吟水偈酒净
　　高功变神，步罡，焚符，召将，诸方皆用。表白宣三献白文，於召将之后。三献毕，高功发遣。或有高功自宣白文者，各随其俗召将。毕，祝白。
　　初献酒
　　伏闻三炁资始，混茫於龙汉之初。三号爰分，昭焕於赤明之后。陶镕清浊，肇毓坎离，慈周法界，而劫劫度人。德被遐荒，而方方设教。阐三乘之妙典，列四辅之冲科，庆袭显幽，泽均今古。是以三清十极，悉当按格以誊词。三界十方，可以依仪而移檄。於是备关申之职，列传奏之司，严道法之纪纲，达士民之恳祷。事当敷告，今具启闻本司。今据入意，以今专录来词，敬行关发功曹使者，传奏吏兵，土地众神，里域主宰，任当受事，职在宣传。既辱临坛，用伸初献。斋官上香拜，举散花一首。
　　亚献酒
　　伏闻道广运以无私，天不言而善应。虽精神之可格，非笺牍以难通。况三洞赤书，启万途而济世。十方正典，弘众法以度人。既有司存，合严科式。今列文移而将发，幸兹神驭以来临。略备菲仪，用据至悃。物则甚陋，心惟克诚。神其领之，敬伸亚献。
　　三献酒
　　伏闻飞云走驭，驾景乘空，示现靡常，威灵素着。升腾云汉，上彻於寥阳。出入幽冥，遍驰於阴境。传上玄之命令，达人世之请祈。符檄藉之宣通，表状资於关奏。十方允赖，三界依凭。辅天翊教而效专懃，导敬达诚以昭勋绩。职惟至要，礼则宜处。终厥彝科，以陈三献。
　　白文
　　伏以天之高也，可以诚通。神之幽矣，乃容心感。故天人之相际，虽幽显以何殊。一念既精，万真垂监。惟关申之将彻，恐神驭之难稽。荐献己终，文移合发，遣．造关牒，谨用宣呈。
　　宣关牒，宣钱马状
　　上来公文已行宣示，即请腾云叱驭，整辔浮空，金阙玉房，通信诚於顷刻。神庭幽府，达文檄於须臾。九天六地之真司，三界万方之主宰。高极太空之上，俯穷无底之中，随所诣而赍传，按关大而递发。毋延时刻，火急奉行。急去速来，立待报应。
　　知磬举向来
　　向来发奏功德，上资邦国，普及显幽，同赖善功，证无上道，一切信礼。
　　表白回向
　　发奏功德，无限良因，专为开建大斋，奏陈诚悃。伏愿万真垂监，列圣流光，斋直无魔，善功成就。为上因缘，念十方灵宝天尊，不可思议功德。发奏事毕，众官复位。
　　告符命仪
　　众官於道场内上帝前序立。
　　知磬举天尊号
　　高功出班，上香，跪奏。
　　臣闻因辞达悃，托物寓诚。假兹清静之香，仰彻虚无之境。道香德香无为香，无为清净香，清摩自然香，妙洞真香，灵宝慧香，超三界香，三境真香。以今焚香，奏启虚无自然元始天尊，上清真境洞玄灵宝天尊，太清仙境洞神道德天尊，吴天玉皇上帝，紫微北极大帝，紫微天皇大帝，东极青宫太乙救苦天尊，金阙玉陛下。仗此香云，遥伸上奏。香乃玉华散景，九炁凝烟，香云密罗，俓冲九天。当愿侍香金童，传言玉女，传臣启奏，上闻帝前。令臣所启，成乞如言。
　　具位臣某，谨昧万死。辄贡愚衷。仰觊天恩，曲垂玄听。臣久叨妙荫，幸忝法僚，爰领世词，遂弘真典。已於今月某日，备录奏闻，为某人崇建无上黄箓大斋。依按科条，合颁符命，已入靖书篆，次当取旨告宣。今乞容臣，告下元始符命，金箓白简，救苦真符，破地狱真符，拔幽魂真符，太上劫赦生天宝箓，东极青宫救苦九龙符命，太乙玄冥混元神虎玉札。遍下十方三界，六洞九幽，岳渎名山，城隍社令，应干合属去处。开关赦罪，释放系荐亡故某，及十类幽魂，三涂苦爽。悉离所部，尽赴斋坛，沾被宸休，以时升度。伏念符式则云章凤篆，法容假手於人，然而令行，乃道旨天音。誓当请命于帝，恭望至仁广度，大造垂怜。赦愚臣狂僭之诛，悯万类沉冥之苦。特降合干将吏，按勑宣行，普告三界攸司，依科遵奉。臣即今敷告，拱俟颁恩。臣干冒天威，无任待罪激切，屏营之至，谨言。
　　高功存念如式，道众於帝前捧符命，行华夏引，至告符所。先备香烛酒果供养，如发奏之仪。道众一员吟偈酒净，高功变神，焚符召将。
　　灵宝大法司，焚香，关召十方飞天神王，玄都荚龙驿吏，地道功曹使者，九州社令神君，神虎何乔二将，主魂七司玉女，三部追魂张候魏三使者，监狱使者刘将军，聚魂功曹张将军、卢将军，整魂对魂神将，追魂大将马将军，阳耀阴灵召魂二使者，本司所行法中追魂摄魄合干官将吏兵，黄泉蒿里丈人，当处土地，里域正神，火急赴坛，急急。存至。
　　举修斋奉请神将史兵，降临坛所。齐官上香拜。
　　献茶，高功启白或表白宣白。
　　初献酒
　　伏以灵宝立升迁之典，下元彰开度之仪。紫虚郁秀以成文，赤玉光芒而结篆。萌於上境，为安天镇地之基。降於人寰，弘度死超生之路。祈天请命，许以宣行。阐事敷斋，先当关告。本司先据入意，除已誊词列款，进拜章文外。今望取旨，告下元始符命，金箓白简，救苦真符，破地狱真符，拔幽魂真符，太上勑赦生天宝箓，东极青宫九龙符命，太乙玄冥神虎混元玉札。遍诣十方三界，九垒重阴，十洞六天，泉台夜府，洞天福地，岳渎灵司，社令冥曹，黄泉蒿里，三元九府，百二十曹，掌录魂魄之司，一切天牢地狱，合属去处。开关赦罪，释对除愆，普召沉魂，领沾天贶。今请官君将吏，合属众神，遵元始上帝之教言，守太上道君之律令。一如始青天中之约，并从洞玄灵宝之规，火急奉行，依时报应。坛有常仪，礼合荐陈。斋官投诚。用伸初献。斋官上香，拜举散花一首。
　　亚献酒
　　伏以斋功至重，流大宥於冥关。道力无边，涣洪思於幽壤。降玄都驿吏，颁救苦真符，勑飞天神人，下九龙符命，以至太一玄冥之典传摄鬼之章，神虎大将之灵受召魂之职。昭昭天宪，敢不遵行。赫赫神威，所宜听领。云骖已降，使骑来临。祭则有仪，合陈亚献。斋官上香，拜举散花。
　　终献酒
　　伏以神文秘篆，可以策役万灵。药笈琼章，由是敷弘众法。既列斋修之式，遂开济度之门化白简丹书，遣荚龙而遍诣。紫文玉剖，命神虎以专行。律令昭於十洞九幽，摄召尽乎三涂五道。悉资神力，上阐天休。况今坛惮已陈，典仪既肃，合要亡魂而报应，普召苦爽以来临。事非可停，礼分有式，敬陈三酌，少毕精诚。同前
　　白文
　　伏以九极灵章，三天告命，疾速宣
　　布，火急颁行。摄召魂灵，立祈响应。斋坛文檄，谨用宣陈。
　　宣关牒状
　　上来公文，已行宣示。众神承领，各诣冥司。伏以上帝垂科，万神听令。仰遵典格，下救幽沉，拔度亡魂，出离苦趣。上极三界，下及九幽，分野名山，城隍里域，校量罪福之所，主领魂魄之曹。所至宣行，依时摄现。须神灵之佐助，俾道法以昭彰。蕾买骑速驰，立希报应。钱马给散，风火驿传。
　　投词告斋
　　古者斋法崇严，而事无繁琐。后世精诚不逮於古人，而行用渐增於旧典。广成先生科，以投词告斋，在立幕之际。请玄师之时，於师前序立。先一人读职状，讫，斋官继上香，投词之后，即对玄师白斋意。次则升坛宿启。此盖古人止於拜章，未有发奏预告等事，故於斋中受词。近者蒋氏立成仪，则於靖室投词，高功升座。次令一人读词，然后下座，结盟退诣斋。次方行立幕请师，仍於玄师前，再依古科投词，颇成重复。允中师授之格，一遵广成科法。今於靖室，高功正席立，先佥定职榜。斋官上香，次则表白长跪致词，请法师升坛。词意乃谓法师已主领斋事。奏告毕，今大斋届期，请师升坛行斋而已。不复作斋官恳请。此乃正奏之后也。便引高功出靖室，旋行立幕，序立於玄师前，即依古式，斋官自述斋意，捧词函投之，高功致词，则谓崇建大斋，已蒙录奏上玄，关申三界，今当升坛，宿启，请法师，按科行事而已。庶合事情，免成烦渎。况未议斋期，未发预奏，请法师主行之。初已投词预告，正奏之后，高功主领其事，已达三界。临坛之时，非投请师之状，乃缴青词也。允中所编，实遵师授，非好为异。或主行之士，不能从此，或者自随时俗，奉行可也。各依本宗而已。
　　高功斋官道众，名於靖室序立。次法师上香，居高功位正立，表白宣职榜，高功已下弃榜书名。表白长跪致词，请高功行事。
　　具位充斋坛表白某，再拜上启
　　伏闻赤书阐教，黄箓垂文，镇地安天，上可扶持於劫运，宁家福国，下能济度於显幽。乃中乘之伟功，实洞玄之妙旨。傥非宿资善庆，岂能立此殊因。要须素蕴灵机，庶可弘兹真典。恭惟灵宝大法师某君先生，道锺神秀，天俾清渊。玉检琼篇，结蟠於胸次。云章凤篆，飞走於笔端。惟其德行之内潜，是以感通之外应。以今斋主励志，法众盟心，共修至上之良缘，以广无边之巨福。既蒙主领，已荷关申。今兹崇建於瑶坛，正当展扬於法事。伏愿略据素蕴，大阐灵风。开幽显之迷途，作人天之矜式。俯从众请，即整仙仪。振举条纲，建陈坛席。某等无任恳祷，激切之至。
　　高功答曰
　　伏闻洞玄之上法，黄箓之冲科，自简寂先生标三洞之殊，遂弘斋法。迨清都张君考千古之式，重董典章。由世间渐有师承，而教纲未至全备。暨乎广成先生，历探三乘之典籍，旁稽四辅之源流，着成黄箓之科文，以崇洞玄之品格。莫不逐事诠举，众目条陈，作万代之范模，为十方之依赖。付於有道之士，以弘无上之斋坛，自古今称为重事。如某者山林晚学，云水孤踪，冒居法箓之班，未习教科之奥，勉从斋主之请，轻主大缘，姑遵师授之书，僭当首职，幸已闻奏，不许退辞。然尚冀斋主之始终，益坚诚敬。全仗坛官之调协，同赐扶持。庶俾斋醮之圆成，广流恩於万类。更冀过尤之消殄，逃谴责於三官。拱听仙音，共敷斋事。
　　次书斋状或不用随例。
　　举四结愿
　　愿大道兴行，经法流演，至心稽首，正真三宝。
　　愿今上皇帝，圣寿无疆，明齐二景，至心稽首，正真三宝。
　　愿师尊父母，亡者生天，见存安乐，至心稽首，正真三宝。
　　愿一切含生，免罹诸苦，同证无为，至心稽首，正真三宝。
　　次举
　　金阙化身天尊。威仪引行，出靖立幕。高功诣监坛神前，祝白斋意，请神监卫坛席，斋官上香拜，高功不拜。
　　监临神前白文
　　具位某焚香，上白监临某神。伏闻真科昭着，斋法崇严，三界钦承，万灵遵奉。况今玄坛已肃，羽盖将临，所合振励纪纲，斥除妖异。已尝移牒，轻屈神骖，既辱俯从，幸垂少驻。恶徒异类，毋使入坛。秽气尘氛，悉令屏迹。导千真而降驾，尽六合以沾恩。斋事告终，奏功迁赏，尚祈留听，以就善缘，谨白。
　　诣玄师幕序立，高功、斋官上香。
　　请师举
　　修斋奉请玄师，降临坛所。
　　知炉举
　　云舆已降，鹤驾来临，斋事周圆，迁当奉送。
　　献茶
　　斋官回身，长跪捧词函，向高功投之。高功－受词，置简上，长跪，白斋意。
　　告斋缴青词状
　　式乡贯姓某。
　　右某先於今月某日，具状披投，乞行开建无上灵宝黄箓大斋，追度亡过某人。已蒙誊奏上玄，关申三界。以今斋期既届，坛席敷陈，斋捧青词，须至再录。状申灵宝大法师某君先生，伏乞告斋登坛，依式宣行，谨状。
　　年　月　日　姓某　状。
　　高功受词，跪白
　　具位臣姓某，谨稽首再拜，上启玄中大法师。恭望师慈，曲垂省录。臣闻上帝慈愍沉沦，遂弘开度之典。圣师流传科式，乃垂斋直之门。万法恢张，三乘敷布，善而能应，感而遂通。不揆尘微，爰孚悃幅。臣先据某人投词入意，其已於某日，录奏三天金阙，申牒合属真司。及兹已届斋期，再据斋官某人投词，乞行告斋登坛阐事。伏念臣季世下材，胎生秽质，久叨师瘾，获参佩於天章。谬列玄班，僭备贠於法任。知道愈远，岂谐通达於幽冥。寡过未能，乃复浮沉於俗网。修己尚谬，接人实难。盖以教在敷扬，法当利济。臣虽微陋，仰依大道之至慈。斋或可行，实赖圣师之原庇。伏愿誊诚九极，流宥三涂。容臣奉行，愿始终之无障。赦其违式，俾章奏之上闻。斋事圆成，师恩罔极，启坛笺牍，谨用陈闻，伏匈玄慈，俯垂炳鉴。
　　宣笺宣关焚化
　　向来笺牍，谨以上闻。伏乞玄慈，特垂省览。流光法席，驻仗斋坛，成就善功，弘敷真荫。傥从凡祷，实荷师恩。臣与斋官无任祈恩，激切之至。
　　诣三官幕，高功、斋官上香拜。
　　请三官
　　修斋行道，奉请水官，降临坛所。
　　修斋行道，奉请地官，降临坛所。
　　修斋行道，奉请天官，降临坛所。
　　知炉举
　　云舆已降，天驾来临，斋事周圆，还当奉送。
　　献茶高功长跪告斋
　　具位臣某，顿首再拜，上启天地水三官帝君。臣闻肇混茫於五太，分气象於三光。宰制者百二十曹，君临乎二十七府，功过兼录，斋醮仰关。敢渎慈仁，用陈诚切。臣先据某，伏念臣行无片善，识乏寸长。冒主斋盟，僭当坛职。
　　傥非灵庇，难就殊功。启坛笺文，敢伸敷露。
　　宣笺　宣关
　　上来笺牍，已具披陈。伏乞真慈，特垂孚鉴。少停仙驾，略驻斋坛，矜覆愚蒙，圆成斋直。庶显幽之共济，俾罪戾之咸消。傥遂祷祈，实由真荫。臣与斋官无任祈恩，激切之至。
　　诣三师幕，高功、斋官上香拜。
　　请三师
　　修斋行道，奉请度师，降临坛所。
　　修斋行道，奉请籍师，降临坛所。
　　修斋行道，奉请经师，降临坛所。
　　知磬举
　　云舆已降，鹤驾来临，斋事周圆，还当奉送。
　　献茶高功长跪告斋
　　具位臣某，谨顿首再拜，上启灵宝经籍度三师真君。臣闻玉篆金书，实高真开於大教。琅函蕊笈，惟圣师肇於灵基。接引十方，陶镕千古，敢希洪造，敬露丹衷。臣先据入意，伏念臣久叨训育，素昧进修。滥忝玄班，僭司冲教。非假师尊之覆佑，难期斋事之圆成。启坛笺文，敬伸敷露。
　　宣笺宣关
　　上来笺牍，已罄敷宣。伏乞师慈，特垂省录。俯临坛墠，少驻旌旄，庇晚学以逃辜，就善缘而弘福。愿终斋直，皆自恩松。臣与斋官无任怀恩，激切之至。
　　诣五帝幕，高功、斋官上香拜。
　　请五帝
　　修斋行道，奉请青帝，降临坛所。
　　修斋行道，奉请赤帝，降临坛所。
　　修斋行道，奉请白帝，降临坛所。
　　修斋行道，奉请黑帝，降临坛所。
　　修斋行道，奉请黄帝，降临坛所。
　　知磬举
　　云舆已降，鸾驾来临，斋事周圆，还当奉送。
　　献茶高功长跪告斋
　　具位臣姓某，谨顿首再拜，上启五方五帝。臣闻太极凝真，列五方而拱御。梵元分炁，录四序以司时。三界功过之兼书，十方神人之并录。敢因斋祷，上冒神严。臣先据入意，伏念臣末学庸资，叨承化育。滥当坛职，恐冒修为。匪籍甄陶，曷能就事。伏愿暂迂仙仗，俯届人寰，大霈慈恩，广恢弘宥。鉴观坛席，削其违谬之愆。成就斋功，拔彼沉冥之苦。启坛笺牍，敬用敷陈。
　　宣笺　宣关
　　上来笺牍，僭已敷陈。伏乞圣慈，特垂悯济。暂迂鸾驾，曲驻灵场。矜宥愆辜，敷弘福祉。傥得显幽之俱利，实由造化之深恩。臣与斋官无任，激切之至。
　　诣天师幕，高功、齐官上香拜。
　　请天师
　　修斋行道，奉请天师，降临坛所。
　　知磬举
　　云舆已降，鹤驾来临，斋事周圆，还当奉送。
　　献茶高功长跪告斋
　　具位臣姓某，谨顿首再拜，上启三天扶教辅元大法师正一静应真君。伏闻金书演妙，洞神之教弘敷。玉局流光，正一之风大阐。立古今之典则，开幽显之津梁。既结斋盟，实由主宰。臣先据入意，伏念臣法非练达，学未弘深。辄籍玄恩，冒当首职。教科崇重，虑有堕於善缘。师造慈怜，愿曲矜於斋悃。启坛笺牍，谨用敷宣。
　　宣笺　宣关
　　上来笺牍，已罄披陈。伏乞师慈，特垂监察。暂迂鹤驾，少驻云骖。成斋事於始终，敷善功於幽显，愿消魔障，实在帡幪。臣与斋官无任祈恩，激切之至。
　　诣监斋大法师幕，高功、齐官上香拜。
　　请监斋
　　修斋行道，奉请监斋，降临坛所。
　　知磬举
　　云舆已降，圣驾来临，斋事周圆，还当奉送。
　　献茶高功长跪告斋
　　具位臣姓某，谨顿首再拜，上启灵宝监斋大法师。臣伏闻灵宝开图，洞玄御运。大弘济度之格，爰开斋直之门。教有司存，事关典录。臣先据入意，伏念臣资凡品下，性昧识昏。僭栖真教之中，谬列坛官之首。欲俾斋功之浩博，实资师造之帡幪。坛有笺文，敢伸敷露。
　　宣笺　宣关
　　上来笺牍，已用宣陈。伏乞师慈，特垂炳鉴。俯临坛席，暂驻轮舆。全善果以无魔，广斋功而博浃。傥如所祷，实自真恩。臣与斋官无任，激切之至。
　　次少歇，退入靖室，或俓引入道场所开启。
　　上清灵宝大法卷之十九竟
　　上清灵宝大法卷之二十
　　洞玄灵宝法师南曹执法典者权童初府右翊治金允中编
　　登斋科范品
　　表白开启
　　高功斋官上香拜。
　　臣闻因言而宣意，祈精祷之潜通。寓物以将诚，冀清熏而上格。普闻三界，上叩重霄。道香，德香，无为香，无为清净香，清净自然香，妙洞真香，灵宝慧香，超三界香，三境真香，恭谨焚香奏启，供养虚无自然元始天尊，上清真境洞玄灵宝天尊，太清仙境洞神道德天尊，吴天玉皇上帝，紫微北极大帝，勾陈星宫天皇大帝，后土皇地祇，东极青宫太乙救苦天尊，东华上相木公青童道君，南极长生大帝，白玉龟台九灵太真金母元君，九天上帝，五老天君，三十二天上帝，五福十神太乙天君，上清十一曜星君，中天北斗九皇星君，南斗六司星君，四方二十八宿星君，天地水三官大帝，北极四圣真君，玄中大法师正一静应真君，太极左宫仙翁冲应真君，九州都仙大史神功妙济真君，灵宝经籍度三师真君，三天门下泰玄都省主宰高真，上清天枢院圣众，三洞四辅经箓法中高真上圣，周天三百六十五踱度星真，三元唐葛周三真君，风云雷雨电主执圣众，地府玄天北阴酆都大帝，水府东霞扶桑大帝，五岳五天圣帝，五岳佐命真君，地府玄天主者，十宫真君，鬼官圣众，四明真公，酆都宫洞，曹僚圣众，洞天福地，名山靖治，主录仙真，水府旸谷神王，九江水帝，四海龙王，三河主宰，四渎源王，蓬莱都水使者，十二溪女仙真，阴境飞雷电吏，国朝祀典圣众，州县城隍主者，九州社令神君，黄泉蒿里丈人，灵宝官属法箓中灵官将吏，三界官属，一切威灵。悉仗真香，普同供养。香乃玉华散景，九炁凝烟，香云密罗，俓冲九天。当愿侍香金童，传言玉女，传臣启奏，上闻帝前。令臣所启，咸乞如言。
　　以今开建道场，恭崇法席。奉为乡贯某人，伏为亡过某，生於某年某月某日某时受生，不幸於某年某月某日身亡。今经几时，谨投灵宝法箓弟子某，就某处崇建灵宝黄箓大斋几日几夜。烧香然灯，朝真行道，告行符命，摄召魂仪，转诵真经，施食普度。先伸上祝祖宗神御，社稷尊灵，腾景九清，升神十极。今上皇帝，乘乾继圣，法道体天，延寿历以无疆，绵皇图而永奠。寰区昭泰，边鄙谧宁，兆民永乐丰登，万物不生疵疠。三涂苦趣，停谪役以清闲。十类沉魂，脱拘迷而升度。集慈善果，无上良因，专为斋主，资荐亡过某。湔涤愆非，解除冤对，超神北府，炼魄南宫，回保家门，同增亨利。以今玄坛崇建，斋事将陈，次第关行，先伸启告。伏愿万灵垂鉴，众圣流光。俾功德之圆成，庶显幽之利济。愿颁报应，拱俟感通。拜手清场，关行法事。
　　次分灯
　　先然一灯，於玉清天尊前。或就坛上，则於三宝前。旧式并合用阳燧，俟日正中，取太阳之火，以然玉清前烛。高功却以分灯慧光符，捻作纸灯，执在手中。仍请道众两贠，各执符烛，於高功本位左右侍立。高功长跪奏启毕，方进上帝前，以纸烛请光在手，回本位祝白，却分与二侍者，以次散点，此所谓请光也。近有人於道场内并不然烛，高功却先明一捻於手中，方行奏启。乃以灯付侍者，祝白诣上帝前点之。如此则是进灯於帝所，非自道前而请光矣。理大不通，其立说亦有得，兹故及之。
　　分灯仪
　　高功回本位，长跪奏启。
　　具位臣姓某，再拜，上启虚无自然元始天尊，上清真境洞玄灵宝天尊，太清仙境洞神道德天尊。恭望道慈，俯垂省录。臣闻九极云霄之上，昭融不间於晨昏。二仪寰宇之中，显晦遂分於昼夜。阳辉潜耀，世尚溟蒙。阴气凝根，境尤幽昧。是以继明西日真科，莫重於然灯接景。北都流宥，实先於破暗。敢祈慈愍，曲允奏陈。伏念臣委靡凡资，尘容陋品。虽幸联於班列，久未积於功勤。固当退自省循，岂敢进而请祷。盖以法先济物，教在利人。况受诚词，难抑来悃。臣据入意，已行录奏於高穹，兹合恭开於法席。兰膏继夜，先祈辉散於一坛。灵耀烛幽，所冀恩周於三界。愿颁生炁，曲拯沉迷。恭望道慈，俯垂玄应。臣干冒道威，不胜战栗。待罪之至，诚惶诚恐，稽首顿首，谨言。
　　表白举
　　十方灵宝天尊。
　　高功进入三宝前。如在道场内，则入玉清元始天尊前。
　　臣闻道运莫穷，随机而示应。天辉无外，寓物以流光。是敢仰叩重玄，冒闻霄极。恭望特摅大宥，曲焕深仁。矜此凡忱，录兹丹切。玉清宸阙，锡道炁以颁恩。清微天中，布生津而育物。容臣请命，许以分光，焕六极而惠十方，照万天而辉九地。臣俯躬持念，以俊流恩。元始一炁，演化敷光。空洞混合，幽寥延康。苦魂九夜，乘晨希阳。恶根应化，合精桃康。万真顺诺，生炁汪洋。
　　知磬举
　　三清无上天尊。高功存念如式。
　　以符捻於玉清前点之，请光入手，退本位，执纸捻於左手。道众二员，各执一未然纸，捻於高功，左手右立。
　　高功再白
　　臣闻混洞一元，一生二而为体。凝澄二炁，二肇三以为宗。天地万形，乃成乃立。阴阳品物，以育以生。孕此灵枢，莫非祖炁，是用归诚反本，请炁分辉。伏愿自一分三，并三晨之明耀。由三及万，流九极之生津。体大道生物之神功，结元始开天之妙化。天上地下，永居不夜之乡。人世幽都，悉变纯阳之境。存亡被福，隐显蒙恩。
　　高功以灯，分点左右二烛皆然。三人执烛灯并立，宣咒：
　　赤明开图，运度自然。开明三景，亿劫之先。今日大愿，沉魂受炼。重昏幽暗，永闭寒泉。欲请慧光，照烛冥关。冰池温和，炉炭息焰。刀山剑树，永断攀缘。回光十方，照耀诸天。和消五累，业除勾连。三晨同辉，永劫元元。开光童子，承恩上仙。三光玉女，请如斯言。
　　高功密咒
　　道生一，一生二，二生三，三生万物，普烛幽沉。臣请炁分辉，曲承道荫，流祥锡庆，上焕天休。清众同诚，遍然灯烛。
　　二侍者各持烛，分与道众，遍点坛席周足。却以诸灯，聚於玉清前烧之。
　　臣谨按冲科，仰祈玄佑，请光布耀，焕暗烛幽。伏愿大道高尊，玄穹上圣，普覃灵荫，大霈慈休。照映十方，显明三界，人消疵疠，魂脱幽沉，十类迁升，群生宁泰。为上因缘，念十方灵宝天尊，不可思议功德。
　　分灯仪，近世於上帝前请光之后，再诣天师前，启祝宣：飘飘帝师驾，五列玄上门。九光腾焕耀，三界普光明。金符书玉简，镇响出虚间。太微回黄旗，无英命灵旛。摄召长夜府，开度受生魂。此乃是路真官玉堂斋法所用之格，洞神正一之崇应行事。悉以天师为主，与古斋灵宝本科不同。后之洞玄法师，奉行古法，乃亦取此咒，杂入其中。或再诣师前分光，悉为失格。兼斋法自有宗本，不可混同轻用。兼灵宝旧法中，只有赤明开图，运度自然咒一段而已。今於此咒外，增入元始一炁，演化敷光咒，乃是祝请之辞，已出於详密矣。自上帝前，而再回师前之礼，诚不可增。蒋氏立成仪分灯，又添，一咒曰：九阳玉清，三光道明。洞玄灵宝古法中不用。今合随宗派，不敢泛取续增矣。盖请光之仪以阳燧对日火光，然一烛於玉清前。然后高功致词，再拜进前，请光在手，回本位，分与二侍者，以次散点是请之於大道也。而浙东有数郡，却亦先点一灯，在高功手中，长跪致词。道众却受之，以进入三清天尊前，逐位宣白文点之，方行分光，如此则是高功进灯光於上帝前，非请慧光以烛三界也。理大不通，故今止从旧格。
　　金钟玉磬仪
　　臣闻真文隐妙，藏万化而莫形。空洞生神，肇一灵而有象。是以五篇敷落，三洞弘开。道之教也既彰，教之仪而大备。惟典则之具列，故制度之聿陈。取法阴阳，金主刚而玉贵润。配合天地，钟应上而磬彻幽。况斋盟已达於瑶宫，众圣将临於宝席。整严班列，遥瞻仙驭於虚徐。振肃规仪，仰睇粹容於杳霭。故即器而陈礼，异以声而感神。虎跃龙腾，瑞气充盈於法界。鸾翔凤翥，灵风鼓振於珂奇。肸蠁交通，斯须感格。臣等束躬请命，拜手投诚。荐渎灵威，不胜寒栗。
　　振金钟二十五声
　　伏以崇体弘声，范泽金而定质。悬角隆篆，振钲燧以成音。配阳德而上昭，肃玄纲而悉举。上极无上，随梵响以凌空。真中之真，浃灵辉而布祉。召阳神咒，恭对敷宣。
　　元范恢漠，九霞映空。丹灵显着，五纬交通。真阳激切，韵合玄宫。元始徘徊，群仙敬从。万炁齐仙，隐微降衷。道生自然，变化无穷。
　　击玉磬三十下
　　伏以浮材润质，惟清缓以扬音。广古修端，以倨方而示象。法坤体镇，感阴会灵。逸响琳琅，密格四维之表。精衷昭彻，潜通六极之幽。均五炁以冥和，集五灵而允鉴。召阴神咒，恭对披宣。
　　高上太虚，琼宫紫房。玄坛制器，玉磬琳琅。霞霄振举，乾坤合张。阴生梵唱，流演元纲。庆云生门，升度沉亡。克成高仙，永处福乡。
　　钟磬交击，三十六下
　　伏以阴召阳凝，妙用潜於罔测。金钟玉磬，清韵彻於无穷。虽坎实以离虚，乃水升而火降。感激之道，自然而然。应和之功，当举而举。则刚柔而制器，调音律以迎禧。鸣厥磬钟，格于上下。达灵神咒，恭对披宣。
　　混合二炁，表阴着阳。金和动瑞，玉润静昌。交感上下，格于十方。杳振玄宫，环佩锵扬。灵符所告，严肃坛场。秘范重宣，万神开张。
　　振金钟九声，击玉磬六下
　　伏以乾盖上浮，坤舆下奠。森罗万象，杳冥莫接於形严。周回十方，磅礴难穷於境域。然洁斋以事帝，岂高下之散殊。惟至诚以感神，宜天人之相际。兹以坛场将肃，钟磬交鸣，韵奏钧天，仿髴神游於帝所。音高梵唱，依稀境类於玄都。益励众诚，同行赞咏。
　　次举法事，旋绕出坛，引高功入靖，勑水，道众在坛续之。预请有威仪道士一人，行禁坛法事。
　　禁坛仪
　　存三师在西，存绛衣真官，乘斗而下水盂，剑安于地户上，上香，启白：
　　具位臣姓某，诚惶诚恐，稽首顿首再拜，上启圣位。臣闻一炁之初，运阴阳而立极。二仪之始，肇清浊以开天。既育群生，爰彰众化。是以五篇敷落，禀为经籍之宗。三洞宣行，大启教科之绪。保制劫运，镇奠乾坤，福国康时，下禳毒害，拔幽济显，普度天人。臣等幻伪结形，昏庸受质。幸被正真之化，获联道法之阶。未能敛己以潜踪，僭欲宣劳而效职。誊词列款，达凡世之请祈。设醮修斋，阐虚皇之典格。深知越分，惟冀垂恩。敢陈迫切之情，上渎穹高之听。臣等谨据入意，其诸诚悃，具载章词。臣等祇按明科，恭开法席。九清道境，祈一念之感通。三界真司，愿众灵之鉴映。盖以卑凡之域，无非尘俗之区。是恐厌污之妄干，或致凶邪之未斥。惟假天辉之浃，庶令妖授之消。伏愿上帝高尊，俯矜奏启。天真大圣，曲省辞陈。特勑有司，给遣官将。注灵光於法水，寓威耀於神锋。五炁氤氲，水从咒而荡松氛秽。七星焕烂。剑随罡而珍灭魔精。十方肃清，万神侍卫，号令颁而无远弗届，词章达而有感皆通。臣谨复简存神，拱俟天恩报应。臣某诚惶诚恐，稽首顿首再拜，谨言。
　　次复简，暝目，左手上帝诀，右手剑诀，次握固於胁下，存想三步九迹，召四灵。
　　青帝分灵，聚真震位。修体千寻，苍鳞呈瑞。质肇青龙，降凶扫秽，来立吾左。
　　赤帝分灵，离宫聚炁。晶荧丹彩，璀灿赤翅。形现朱雀，焚灭妖异，来立吾前。
　　白帝分灵，凝真於兑。暗姿素质，吼动天籁。厥状白虎，诛邪剪怪，来立吾右。
　　黑帝分灵，坎宫育质。丹蛇苍龟，阴阳配合。是名玄武，镇肃坛界，来立吾后。
　　四灵将军，随召速临。禀勑受命，电掣风奔。
　　次近案前，就水剑白，仍取水剑在手。
　　夫剑乃宣威而布令，水能荡浊以流清。况诵咒召灵，存神请炁。故得精邪灭迹，厌秽消踪。恭按冲科，显宣天令。
　　次以剑横水盂上，取炁
　　谨请东方青天魔王，降真炁入臣水。
　　谨请南方赤天魔王，降真炁入臣水。
　　谨请西方白天魔王，降真炁入臣水。
　　谨请北方黑天魔王，降真炁入臣水。
　　谨请中央黄天魔王，降真炁入臣水。
　　五帝大魔，万神之宗。麾幢鼓节，游观太空。自号赫奕，诸天齐功。各降真炁，入臣水中。臣某奉宣上帝勑。
　　吾之剑足济水火，体法乾坤。坚刚励百炼之锋，雪刃涵七星之象。指天而妖星陨晦，召雷而紫电飞腾。吾今仗握叱妖氛，三界鬼神皆指摄。一挥万里总澄清，地境邪精俱绝灭。
　　噀水一口
　　吾之水止流随势，凝浮以时。地六成润下之功，天一生至柔之性。涣雨露而发生无外，变霜雪而肃杀有常。吾今用以涤坛场，普召五天钟正炁。一噀六极俱无尘，地土缅平成碧玉。
　　噀水一口
　　次念天蓬咒，噀水一口。
　　次诵咒，行至东方结界。
　　谨请东方无极灵宝官属，飞天神王，使者吏兵，浮空而来，降临坛所，行神布炁，搜索邪精，驱除鬼贼，有罪无赦。吾从地户结界至东方。急急如律令
　　谨请南方无极灵宝官属，飞天神王，使者吏兵，浮空而来，降临坛所。行神布炁，搜索邪精，焚烧鬼贼，有罪无赦。吾从东方结界至南方。急急如律令。
　　谨请西方无极灵宝官属，飞天神王，使者吏兵，浮空而来，降临坛所。行神布炁，搜索邪精，诛斩鬼贼，有罪无赦。吾从南方结界至西方。急急如律令。
　　谨请北方无极灵宝官属，飞天神王，使者吏兵，浮空而来，降临坛所。行神布炁，搜索邪精，飘荡鬼贼，有罪无赦。吾从西方结界至北方。急急如律令。
　　谨请中央无极灵宝官属，飞天神王，使者吏兵，浮空而来，降临坛所。行神布炁，搜索邪精，埋藏鬼贼，有罪无赦。吾从北方结界至中央。急急如律令。
　　次横剑水上，召兵马
　　谨请天仙兵马，地仙兵马，飞仙兵马，真人兵马，神人兵马，日月星宿兵马，九宫五帝兵马，三河四海兵马，五岳四渎兵马，城隍社令兵马。列阵於坛场内外，守卫坛界。如有伏尸故炁，土木石精，於道不顺者，收付魁罡之下，入地千丈，无动无作。急急如律令。
　　次至鬼门，以剑划地，书鬼字，卓剑插鬼心。
　　诵咒，噀地，收剑
　　九天有命，普告万灵。促召天真，俱会帝庭。太一下观，双皇翊形，鉴察御邪，理炁摄生。若有不祥，干试神明。青帝之道，勑整神兵，七神秉越，天锋右征，挥剑前驱，焕掷火铃。激命甲驺，虎卒天丁，风火齐战，伐邪绞精。上威六天，下摄魔灵，既威既摄，万凶灭形。神戈．电扫，奸邪毋生。仙皇秉节，有命敢停。拒节违命，是诛是刑，各敬各谨，保兹黄宁。九天诰命，万神敬听。急急如上帝律令。次还本位，复水剑，再执简，稽首而退。
　　次升坛宿启行事，各如本科。出靖室，诣师幕，一应节次。并见黄箓次序三十五品。其宿启建斋科书，并在广成先生科内，更不重叙。所有登坛存想，出户入户，高功作焚符密咒等诀，并已详载於临坛符法第四十二品。外登斋之科，悉见於此矣。
　　上清灵宝大法卷之二十竟
　　上清灵宝大法卷之二十一
　　洞玄灵宝法师南曹执法典者权童初府右翊治金允中编
　　临坛符法品
　　凡开建斋坛，於正奏之前，或十日七日内。先青缯朱书，降真召灵二符。并立位列，备香火灯烛、净茶时果供养。法师旦夕上香，持诵中篇，精祝符使。或用髹牌开刻符形供养，亦可登坛朝谒，摄召炼度，请神召将。并篆二符，先烧，然后行事，并用灵宝大法司印。
　　降真符
　　召灵符
　　右二符，朱书青缯上，以香花祭二符使者。七日之外，可降千真，檄召万灵。如黄箓大斋建坛，及追魂炼度之时，朱书黄素，烧灰，吹布十方，千真万灵俱集坛所，所感玄通。学不笃信，五岳试人。大斋无此符文，则真灵不降，徒劳施用。炼度追摄，无此则三官拘执，无显应也。
　　凡建坛洞视，以二符为首。乃九天太霞神文，秘於玄宫，不传下世。有泄此道，魂沉北府，永无仙冀。
　　三晨慧光符
　　右用黄纸，九寸，阔三寸，朱书三道，香上熏过符，招玉帝诀，存元始天尊，降流慧光，下浃符中。请光之时，捻作纸烛，高功与道众共三人，各执其一。高功请光入手，复本位，却分与左右二道众，以次散点之。
　　早入户咒
　　四明功曹，通真使者，传言玉童，侍靖素女。为臣通达，道室正神。上元生气，入臣身中。令臣启白，皆得上闻。
　　出户咒
　　出阴入肠，万神开通。关启事毕，请闭黄房。侍靖素女，明备神宫。
　　夜入户咒
　　四上功曹，龙虎使者。正一生气，侍靖素女。夜有所启，愿得开明童子，上元少女，与我俱入黄房之中，通达所启，皆得上闻。
　　出户咒
　　玄上太阴，八窗开明。向有所陈，少女通灵。事毕复位，万神潜宁。
　　左足右足，详见朝元入靖品中。
　　凡入户，皆先右足。出户，则先左足。临入户，存思香官使者，左右龙虎君，夹侍香案。晨朝则兼存四明功曹，通真使者，各一人；侍靖玉童，传言玉女，各二人；共六人罗列左右。夜则存四上功曹，侍靖素女，开明童子，上玄少女，各一人；龙虎使者二人，共六人罗列左右。入户者，入地户也。令升坛则於地户之左，存想密咒。出户则存官将玉女，传达斋诚，各各散去。应三洞经科中，玉女出户、入户，皆此咒。近者了有浅识之士，见《正一指要》中。应朝修，皆用此咒，遂称洞玄法箓。行别易此，好异之甚，不可据也。
　　升坛
　　凡升坛，先上六幕香。次则手炉一人，知磬一人，前导赞引法师登坛，威仪及道众并分左右，序对立坛前。未入坛内，高功先行入地户，升内坛，道众随之。近有人只如常旋行，高功居道众之后，入巽户至外坛之后，方揖。高功先行入地户，道众却立，高功搀越而过，大不严肃。故蒋氏立成仪亦云：凡升坛，则高功居前，出坛，则高功居后。乃合古科，大为允当。高功密咒，入地户，道众俱入坛中，都讲旋至中坛之东面西立，六职於正中坛之西面东立，高功与斋官同升天门，入内坛，上十方香。日以东为始，夜以北为始。次上御案香，高功焚香，密咒，存思如式。齐官上香。毕，再出天门，左旋至中坛面北立，高功回本位，上手炉香，密咒。次按科行事，至复炉。知磬举学仙颂，先行，道众次之。高功自内坛出天门，至中坛最居。道众后出地户，念咒，次旋行出巽户，诣师幕，回向入靖室，如常仪。坛外诸门皆拦断，只留巽户。中坛则自地户出入，内坛皆自天门出入。近有中坛与内坛皆自地户入，却自天门出者，悉非也。广成先生科及陆简寂科法皆曰：入地户，升天门，上十方香。盖自古皆然，不可从俗。内坛法天，故自天门出入。中坛象地，故由地户出入，不可易也。
　　清旦存思
　　思青云之炁，匝满斋堂。青龙狮子，各八数，与经中存思之义同，以坛为正而守卫。备守前后。天仙地仙，日月星宿，五帝兵马，九亿万骑，监斋直事，三界官属，罗列左右。
　　按此乃登坛之后，先存太上三尊，在天宝台中，左经右师，俨然如对。然后群仙侍卫，万神备守，已成玄台仙局。以次行事，三朝皆然，惟气不同。
　　又思青气从肝中出，如云之升，青龙狮子在青气之中，天仙地仙飞仙，五方五帝兵马，匝覆斋官家大小之身。
　　此乃先存天中之青炁，自上而垂。己之青炁，自身而出，混合充满。盖夜气方收，阳光未照，木德王盛，青炁自生。天仙地仙飞仙，则建坛之始，所谓仙真兵马此也。所谓五帝，乃东方青帝，南方赤帝，西方白帝，北方黑帝，中央黄帝是也。此乃可五方之正炁，主四时之侯序，统总兵马，翊卫斋坛，是其职也。故章官有道上、二玄、三玄、四始，皆节候之神，与此相表裹。
　　又思五藏五岳，五帝真炁，从鼻中出覆己身，弥满一坛之内，光明洞焕，照彻十方，项生圆象，如日月之明，身作金色，洞见内外。
　　此五岳不在外也，乃身中五脏所配，丹经中有图。前段所谓五岳兵马，则岳渎之神，皆遣兵马，来护斋坛。故自存天之青炁，而便及兵马，此乃在外而不在内也。凡此行用，悉是内外相应。而中间一段，又言五方五帝，则是四时炁候之神，已见於前矣。此之所谓五帝者，乃身中之气，气灵则生神。如《大洞真经》中有五帝，见於脊思者是也。以《洞经》属天宝，而此以灵宝之法，故不敢常引也。五脏则见《黄庭内景》，可详考之。登坛行斋，未免从简易之法。不过思肝出青气，肺出白气，脾出黄气，心出赤气，肾出黑气，先盛於身中，拥从鼻出，如云上腾。五炁之中，各有一帝，皆冕流之服。服随方色，炁满斋坛。而我身随炁之轻浮，内外焕然，不复血尸秽质，光生项后，状若日轮，照彻十方，光映我身，成金色也。
　　午朝存想
　　思黄云之炁，匝满斋堂，麒麟狮子，如前备守前后，天仙地仙。悉如清旦之式。又思黄炁从脾出，如云之升。五脏五岳，五帝真炁，从鼻中出，当於巳时登坛，至午时四刻后下坛。盖日景将中，阳炁方盛，脾土分旺四时而乘离而乃生於南方，乃火生土也。上应元炁之下孚，不可过午时之中炁，存思与时不合，大为之失格。
　　落景存思
　　思白云之炁，匝满斋堂，白虎狮子如前。又思白炁，从肺中出，如云之升，白虎狮子在白炁中，皆如前式，又思五脏五岳，五帝真炁，从鼻出，亦如清旦之法。晚朝当於日未入时登坛，使炁未全阴，白炁方盛，上应始炁，以合存思也。夫始炁在身，则属下丹田，而肺乃水之母，肺炁盛於昏时，是水将生也。故肺出白炁，上应而混合也。
　　允中窃睹广成先生杜君编黄箓斋科中叙曰：按金箓古仪，及黄箓旧法，宿启之夜及言功之时，皆先作自然朝，然后行斋。故启斋仪云：相率先行自然朝，至三礼后，即告斋补职，说戒宣禁。此法自陆先生寇天师相传，至今颇历年代，皆以斋法出於灵宝自然朝，为斋之祖宗。故先行自然朝，示不忘本也。近有愚庸之士，不达古贤之情，此乃张云光之谬致使。后人逐其波，先於玄师前补置六职，定科授简，然后升坛。乃云备简寂先生斋法，寡识无知，一至於此。尚有其党，相效行之。不惟获乱法之愆，抑亦受谤贤之罪。达教君子，宜共斥之。旧法之中，相传错误者，启斋言功之时，自然朝内合礼灵宝天尊，不相传礼玉宝皇上天尊号，此稍失自然朝之本旨。恐是年代绵远，书写舛谬。今於此仪，已为改正。非敢臆度，惟礼所归，此杜君所叙也。凡陆简寂、张清都科中，有毫发之异同，莫不逐事考证初非，遗去旧文，而杜君自为一家之论也。论青黄白三色。
　　至如早朝存青熙，午朝存黄炁，晚朝存白炁。又注释曰：此乃天地相源之始祖也。故《生神经》云：青黄白三炁，为三境三宫，乃万代之本始。则当时与陆简寂科书别无差异。是以明言三朝，存青黄白三色之炁也。近者陆君科书多零散不全，允中须见数本，亦颇相似，独至浙东有人余传者，皆改午朝作赤炁，其利害甚重。且青界在天，则属玉清境。在人则属上丹田，其炁根於肝也。黄炁在天，则属上清境，在人则属中丹田，其炁根於脾也。白炁在天，则属太清境，在人则属下丹田，其炁根於肺也。此乃出於正经之中。是以存身之炁，合天之炁，各以其时也。世人自以传得科书，所载稍异，便指为简寂之定说，恐於此理未安。况杜广成先生於陆科中有异同处，非不具言。是在唐时，简寂之书於此事，未有易也。后世传录之久，谬误甚多，非至一节，兼元科小节不同。广成一暴白其源流，所有午朝存炁之色，乃是斋中重事。若陆简寂科中，午朝存赤炁，而广成先生亦以黄炁，当时安得不叙其同异之详。广成之科，奏启上玄，盟告天地，后世行用，昭昭报应。非一蒋氏《立成仪》所谓考证经典，过於广成；博览古今，复於前哲。故其建坛散坛，并九朝科书，须甩社君之文。而其典格事情，或参用杜君之辞，或不取杜君之论。《立成仪》首尾，类多如此。因其恃高出前辈，超卓不韦。然既逐事重行参究，自加去取，使成一家之学，所宜并广成科书文辞，悉不必用，尽行重撰。使无驳杂不淳之弊，自立垂世之规，乃为尽善。既是不用其说，却用其文，恐未免璧微瑕，千虑一失矣。今午朝存黄炁，正出杜广成建坛及九朝等科书中所载。《立成仪》取其文以备用，却於午朝自存赤炁，易去一朝之存，是杜说非也。其说既非其文，又岂应编入。允中曾系度师，奏授杜广成科法，故不敢易。而允中诸师尊之说，则曰混茫之首，杂二象而莫形。大道之源，涵三炁而未肇。及其一元既判，三灵爰分，所以陶育乾坤，匠成万汇。道为之基，实万炁之祖。自一分三，斯为玄元始三炁。合而言之，谓之大道。析而称之，谓之三炁。形而名之，谓之太上三尊。且天失此炁，则不能运。地失此炁，则不能奠。人失此炁，则不能生。夫三炁者，经中又曰三素云也。是为天地神灵，万有之祖，六合内外，皆道炁也。道之所在，三素居之。虚极则灵，至灵生神。故斋坛中只立无极大道者，是总三炁而言之。一炁化三炁，初不可名，亦不可形。聚而成形，故有太上三尊也。教因经而立，经以师而传，故列经与师也。以致行事，则礼师威仪经。先存天宝台中太上三尊，左有三十六部尊经，右有玄中大法师，此经中之说也。自经而师，以至千真万灵，皆道炁也。太上三尊，炁之祖也。斋科经法，非师不传，故礼师也。如此则我与彼，道也经也，了不相干。於是以气合气，以神召神，交通之机，感激之道也。至此则术数生焉，消息盈虚，休囚生旺，各应炁侯。人之身中亦有三炁，而汩於一形，不能自灵。非先假道之炁，不能神我之炁。非澄己之神，不能感道之神。故早午晚三时不差，是成生炁，使我身之炁充盈也。青炁在人身，则属上丹田，其炁根於肝木，旺於寅卯之间。故取未晨之际，是乘木旺也。斋坛则先存青云之炁，匝满斋坛，此则天中之玄炁也。又思青炁从肝中出，如云之升，则身中之玄炁也。则是天之炁，与身之炁混合。然后诸仙兵马，千真万神，拱卫斋坛，是感通之义也。黄炁在人身，则属中丹田，而其炁根於脾土。则寄旺於四季，本非专旺於子也。五行之中，惟土居中宫，亦无正生之时，其生则出於火，火旺於午，故土乘母之生炁而盛也。是以午朝，先存黄云之炁，匝满斋坛，此则天中之元炁。又思黄炁从脾中出，如云之升，此则身中之元炁也。则是天炁与人炁混合，然后诸仙兵马，千真万灵，拱卫斋坛，是感通之义也。白炁在人身，则属下丹田，而其炁根於肺也。金旺於申酉间，日入之时，故乘金旺也。晚朝则先存白云之炁，匝满斋坛，此则天中之始炁也。又思白炁从肺中出，如云之升，此则身中之始炁也。则是天炁与人炁混合，然后诸仙兵马，千真万灵，拱卫斋坛，是感通之义也。三炁之属三田，而三炁出於肝脾肺，皆杜科引经格也。肝脾肺者，炁之根也。上中下三田，炁之舍也。夫木与火，皆阳也。金与水，皆阴也。土则於五行之中，主火，为土之母，故借火以为生旺之侯。肝属木，木能生火，三体皆为阳。故青炁虽根於肝，而属上田者，乃阳也。肺属金，金能生水，二体皆为阴，故白炁虽根於肺，而属下田者，乃阴也。惟脾出黄炁，以应土者。天五与地十，合於中宫，而生土。居天地之极数，为阴阳之根基。其源则在中田，随母而旺於巳午也。故旦以青，午以黄，晚以白，上合玄元始之三炁。以至炼凡成圣，证度通真，亦本诸此。非可以言辞尽端。修用之法，散在经中。炁之象色不同者亦多，则非此功法也。
　　斋坛所用青黄白三炁，备存诸经众典之内。而杜广成所编，斋坛存念青黄白三炁，则依据《威仪自然经》也。外灵宝诸经甚广，惟《度人》一经，总包万法。元始所授，而道君叙传，为中乘之机要。虽天地再造，此经亦不可得而废也。斋法出於灵宝，今古之所共知。行斋则以灵宝大法为宗。《度人经》曰：入室，东向，叩齿三十二通，上闻三十二天。心拜三十二过，闭目，静思身坐于青黄白三色云炁之中，内外蓊冥，有青龙、白虎、朱雀、玄武、狮子、白鹤，罗列左右，此道君所叙之诀也。诵经则总三而修存者，以诵咏经文，可以自早至暮，本无定时，故不得不备玄元始三炁。所谓内外蓊冥者，亦以人炁合天之炁，人天感通之道，炁中生象，故有四灵之类也。斋坛朝修，则三时一定，不可移易，各乘生旺者，以人身中之炁，遇时而盈，庶可上感。然先存云炁，覆满斋堂，及思身中之炁，如云之升，与经中感通之道一也。炁盈成象，故早存青龙、狮子，午存麒麟、狮子，晚存白虎、狮子，与经中所用一同也。诱经则总而想之，斋坛则分存之，无二说也。杜君本既诸《威仪自然经》，而灵宝法中施用，又宗太上道君之经格也。主行之士，可不深考之。存念之法，是平居之时，宜修其所当修。临坛之际，庶可感其所难感。若午朝易赤炁出於心，而午时火旺，其说甚通。但先存赤云之炁，覆拥斋堂者。若是天中之界，自古众经之中，未常言三境之内，有赤炁也。与杜君所主皆不同。近有妄自尊高之人。专谈旷荡虚无之礼，欲效庄列而不至，亦以欺世而盗名。故於行斋设醮之间，悉以大言高论，而覆护其短。学者不究其浅深，被其愚瞽者多矣。至於玄元始三炁，亦寻未分之始而言之。自九炁而为三炁，总三界而为一炁。元故不论玄元始之化三尊，不究青黄白之分三色，是又以夸谈之说而罔人也。三炁之为青黄白三色也，亦见於《三元品诫经》中。谓炁之始凝，结青黄白三炁，置在上元三宫。中则青阳之炁也，左则元黄之炁，右则洞白之炁，天官主之。此皆隶玉清而总於上元也，则玄元始三炁之分而结成也。及其黄炁之下析，则结元洞混灵之炁，凝极黄之精，遂立中元三宫，地官主之。白炁之下析，则结混泽之炁，凝神皓之精，遂立下元三宫，水官主之。乃三炁之分三元，此经中之大略也。若身中三炁居三田者，非以人身直为天地。盖人法天地以成形，身中备有三炁也。夫天则纯阳，结轻清之炁，以上凝为天。天虽非木火之炁，然五行之中，火则炎上，纯阳而无疑。火因木而生，木乃火之母。木之本体，生於地则耸，致之水则浮，金水土皆实於木。火位居东南，安得不俱属阳哉。全阳则在上，乃青炁居上田，以象天也。用其母而子从之，是炁出於肝者，则身中青炁之根矣。天以青阳之炁，结上元三宫身中青炁，所以舍於上田也。水则全阴，禀至柔之资以俯润。五行之中，水性就下，致之於地则渗，激之在高则流，万变无穷，终居土下，水之纯阴亦无疑。以水因金而生，金乃水之母。金之本体出於土，坚实沉坠。土水火皆轻於金，水而金，水位居西北，安得不俱属阴哉。全阴则在下，乃白炁居下田，以象水也。水舍於下田，不为黑炁而为白炁者，亦用其母而子从之，是炁出於肺也，身中白炁之根矣。水以神皓之炁，结下元三宫身中白炁，所以舍於下田也。若地则浊厚其根，镇二仪之中。地为坤而属阴，然地即土为之体，正位於中宫黄炁居中田以象地也。且中田乃绛宫也。不出赤炁而出黄炁者，盖以炁出於脾，而舍於所生之地，亦子之随母也。犹青炁之不居肝而居上田，白炁之不居肺而居下田，是三田者皆三炁之舍也。按《大洞经》、《黄庭经》所载，两眉间却入三寸，为上丹田。心名绛宫，为中丹田。脐下三寸为炁海，为下丹田。存身中三田三炁，取法三元三宫。则道之绛炁之分，而见於身中之体用也。存天中青黄白三色之云，乃玄元始之三始，则道之宗，炁之源也。若理五炁於身，不舍五行之用。金木相见，水火降升，必索黄婆，媒合於中宫，乃合四象为大药，是金水为阴，木火为阳，以土为基也。所以青黄白之三炁，为万法之本始，万化之根源。肇六极而奠八方，生三才而育万物，大包天地，细入毫芒，何所往而非青黄白三炁耶。
　　历代斋科，所行既已悠久。自古经典，所载又皆明白。若一旦以为黄为赤，非独正理难通，恐天理亦不顺也。行斋而存青赤白三炁，次不可指作玄元始三炁，明矣。在身中乃木火金之源，而肝心肺生之也。金木水火土，五行皆一等，而乃去水土，而用木火金，於理安乎。心肝脾肺肾，五脏同一体。乃去脾肾，而用肝心肺，必有的说也。傥以阴阳言之，则木火属阳，金专属阴，三炁之中，未免二阳而一阴，又重轻不等。既非上合三境，又不通丹经内药。缘斋坛存用，早朝先则思青云之覆，次思身中青炁，如云之升。午朝以黄，晚朝以白，例皆如此。乃身中三宫之炁，上合天中三境之炁也。次则继之以兵马，仍降五方正炁也。又明言思五脏五岳、五帝真炁，从鼻中出，周覆己身，弥满一坛，是五脏配五行，正用金木水火土五色之炁矣。若前来有青黄白三炁，出於身中者，使不合玄元始三炁，则身中五炁之用，岂非各有所主乎。除此数说之外，或欲以天中玄元始三炁，易以为青赤白三色。虽辨证於元始天尊之前，允中之论必不屈也。古今正理，决难乱也。从有私家收藏经文，所载亦难据也。故允中不敢遵从其说。陆简寂科书近来被人更易，颇不可考第。陆君分三洞之源，列四辅之目，区别真伪，考证是非，高绝古今，非后世自眩自矜者之比。凡前来二三说，得理至甚，必非出陆君之手。其书自宋齐至今，将历千载，传录差误不一。杜广成斋科於大唐，既考三洞经科，又参以陆仪为准，使其元有此说，杜君安得不叙其详，悉於书中。其他末节异同，尚且逐言之，岂应於此略去。是陆君之书，在唐时尚未讹舛。允中所睹者，已互有不同。今以此等事而未出於陆君，则有成广成之说，非惟得乱教之愆，亦获谤贤之罪矣。允中冒昧行用，已二十年，一遵广成定格。凡从游同学之士，受此书而行之，自可安心。若是午朝存黄炁而有差谬，则是杜广成轻用《威仪自然经》，而灵宝大法遵太上道君所叔《度人经》，用青黄白三炁，亦不当为，非允中之罪也。若是三宝之位，太上无极大道，不当存为三尊及玄中大法师之位，当增太上三尊，则礼师威仪经所载存念之法，为不当矣，尤非允中之罪也。允中从经籍度三师所授，而先师乃本杜广成，杜乃本於前诸经。青黄白三炁，最为《度人经》存念之本。虽别经之中，或有异同。尤不应舍《度人经》之本源，而行斋也。飞天十部妙经，总三十六卷，其中大半，系互相传录抄写之本。亦有数卷雕印者，乃是后世镂版之书。於内《度人经》一卷，其来至古不容差谬。灵宝大法以《度人》一经为宗本，存念之要，青黄白三色之炁为根源。设醮修斋，自背灵宝之宗本。乃旁引曲证，不可行也。杜君斋科，世间遵用已四五百年，后人不可更易者，乃以其卷帙尚全。非若陆科历时悠久，篇帙零散，而可以昏乱之也。不为近人，又伪入太上三尊之别号，添辞三宝之三章。天下之众本，可考诸人之私意，姑混淆於一时，事久而真伪自彰也。同学之友奉行此书，自可泰然无虑。不妨奏告上帝，直言所存青黄白三炁，於三朝行用。乃金允中今遵行杜先生斋科，庶可不疑。或有失当，则非为杜君之误后世，而三炁存思，实出於太上道君经格也。允中又何虑焉。
　　上清灵宝大法卷之二十一竟
　　上清灵宝大法卷之二十二
　　洞玄灵宝法师南曹执法典者权童初府右翊治金允中编
　　临坛符法品
　　斋坛三宝位次
　　太上无极大道中。
　　三十六部尊经左。
　　玄中大法师右。
　　右三宝所书牌位，出广成先生斋科。诸方奉行，元本并只如此。共计壹拾柒字，即无异同，亦不曾别有他字。近有人妄行增易，乃编入陆简寂斋仪中。如三捻上香，愿达三境，杜广成科中亦无下文。今益以太上三尊之号，且以三宝继之，分隶三境，辄行编入杜君斋科内。始为此者，罪岂容诛。幽显不容，天人共忿，磅贤乱教，欺世罔人，堕其一魂，诚不足悯。累及九祖，情实可怜。罚重殃深，流祸延恶，播以偿辜，非道不慈，惟人自取，后之学者，可不戒之。
　　三上香。
　　一捻上香，愿达太清境。二捻上香，愿达上清境。三捻上香，愿达玉清境。
　　次恭身端简，密咒曰
　　香乃玉华散景，九炁凝烟。香云密罗，俓冲九天。侍香金童，传言玉女，为臣通奏，上闻帝前。令臣所启，咸赐如言。
　　谨按广成斋科，一捻上香，愿达太清境，二捻上香，愿达上清境。三捻上香，愿达玉清境。如此而已。近者世传杂科，却云：一捻上香，愿达玉清境，供养无上道宝。二捻上香，愿达上清境，供养无上经宝。三捻上香，愿达太清境，供养无上师宝。或者相传，以为陆简寂斋科所载。殊不知陆君主张教法，立万代之范模。考订经典，别千古之真伪。身得度世，名列仙阶。编撰科书，所存虽少，无非按据经典，参合条纲。后人不究其源，凡有好奇尚异之事，多委之简寂斋科。大唐之时，已有此弊。但欺诳后学，诬污先贤，厥罪惟深。至如《立成仪》中，则云：一捻上香，愿达玉清境，供养妙无上帝自然元始天尊无上道宝。二捻上香，愿达上清境，供养妙有大帝虚皇玉宸大道君无上经宝。三捻上香，愿达太清境供养至真大帝万变混沌玄元老君无上师宝。又於其下，分明注曰：出广成先生斋科。且广成先生之书，流传至广，自古至今，初不见有此等语，不知何所出如此。况杜君四十卷之中，二十三万言，其余太上三尊，并无此等圣号，三宝亦未尝分隶於三尊，各主其一也。蒋君博洽多闻，精通科教，若云此说出於僻书秘典之内，则后学所不敢知；若言出於杜君，则杜君弘科演教，立说措辞，素无一毫奇诡之语，观其书，读其文，可以想见其人，不知何缘，遽以此说诬执杜君也。蒋君未必如是，恐其书刻刊之误耶。或蒋君所传杜仪，为后人所传，失加考正耶。杜科遍传天下矣，若独以自收之书，如此其余，安能家至户到，逐处增益哉。太上无极大道者，万气之祖，万化之源。天地象形，万生万类，无非出於大道也。经则道之文，师则道之臣，亦出於道也。所以斋坛既立无极大道，左有三十六部尊经，右有玄中大法师。盖以道本一炁，无形无名。一炁分三，遂为玄元始三炁，虚极生神，故有太上三尊。虽万化万生，皆出於道，而太上三尊，乃道之宗主。及其立教，则龙汉劫出书号洞真部，赤明劫出书号洞玄部，上皇劫出书号洞神部，此则三十六部之经也。经出则教兴，经教因师而传授。故斋坛立经与师，乃斋科之所自也。太上三尊皆大道也，三洞之书皆正经也，三乘之教皆师传也。今以元始独立主大道，而作道宝，是诚允当矣。然三炁三尊，本同一体，使道君、老君不预此列，则道君、老君无道矣。又以道君独主经，而作经传经也。今以为专隶上清，则是元始与老君无经矣。又以老君为人天之师，遂以为专作师宗，或又以玄中为老君化身，此尤不可执泥也。此事只见於《老君实录》诸书而已，使果如其说，则老君为天尊，则以为上帝，既化身行教，则以为玄中大法师而已，不应探其源而称之也。如礼师威仪经之说，则存天宝台中，太上三尊，左有三十六部尊经，右有玄中大法师。此盖谓经则有象，师则具形，惟大道无形，不可想念。道既肇始，主宰万生，为历劫之宗祖，作三才之根本。故存太上三尊，辅之以经，侍之以师，其理甚明。安得以为道君专主经，而老君专为师乎。且三尊之号，在经中只称元始天尊，太上道君，太上老君。其别号则曰天宝君，灵宝君，神宝君。以三境之名而称之，则曰玉清，上清，太清。以三洞之书而名之，则曰洞真，洞玄，洞神。如此而矣。蒋氏仪中所立三尊之称，则广成仪中何尝有此等尊号。杜君为崇元馆大学士，乃唐时之执政代臣。唐室尊老君为祖，遂上尊号，曰圣祖金阙妙无天皇大帝。杜君在唐时编集齐科，岂敢辄去朝廷尊号，而易以万变混沌之说。此蒋氏仪中，谓三尊之圣号，三宝之分隶，皆出杜仪，则不然也。至於老君称混元上德皇帝，乃宋朝所尊号，在唐朝亦未有也。况太上三宝，以一炁分三，肇基成体，本无轻重，岂有异同。妙无妙有之间，不可思议，实难分别。今以元始为妙无上帝，道君为妙有上帝，其理大不可通。杜广成於广明二年，进《三界混元图》於朝。其中叙曰：天尊者，极道之宗元，挺生自然。消则为炁，息则为形，不无不有，非色非空，不终不始，永存绵绵。居上境为万天之元，居中境为万化之根，居下境为万化之尊。无名可宗，强名曰天尊。盖世人尊之如天，仰之则弥高，攀之则无阶。杳杳冥冥，不可以理究，不可以言筌，不可以阶升，不可以寿纪。生万物而不为主宰，御万化而不为言，至尊至极，故曰天尊也。此杜君之论也。而《混元图》自唐于今，诸处刻石，传布世间，人所共睹，不可私下增政。杜君之议论源流如此，肯以元始为妙无，道君为妙有哉。如世之人物，则有形有质，谓之有可也。阴之鬼爽，则无形无体，谓之无可也。三境天尊，谓之有则不可睹，不可穷，谓其无则生天地，育万物。自古诸经众典，以至庄列诸子，百家之书，未尝力指其有，亦未尝决称其无。兹以元始定为妙无，则不可复有矣。是元始天尊矣，乃阴鬼尔。又以道君定於妙有，则不可复无矣，是道君亦非天尊矣，乃凡人尔。竟不晓其意，以三尊为何物。且为此说出於杜科，则以至愚至陋之辈，视广成先生矣。蒋氏之书，刊行已广。后学之士不睹杜君之全书，则误后世，不其深乎。傥有经典中，而称元始为妙无上帝，道君是妙有大帝，次非出於天尊之金口，必是世人之伪辞。始作伪者，罪不容诛。或无所据，而辄以说，此诬毁杜广成，则於心宁无愧乎。又不知何人增於杜仪中，蒋君亦为其所误也。至於斋坛书三宝牌位，诸家所传杜仪，皆曰太上无极大道、三十六部尊经、玄中大法师，如此三位而已。蒋氏《立成仪》，於中则曰太上无极大道，左则曰三十六部尊经真文宝符，右则曰太上三尊、十方众圣、玄中大法师。蒋氏不注出处，而世谓其说出於陆科。及考陆科，浙东亦有如此传写者，他处众本，多与杜科一同。且其科文年代深远，差误甚多。惟理之所在，则无极大道，太上三尊也。故经曰：上无复祖，惟道为身，是三尊也。又曰：三十六部尊经於左，则真文宝符皆在经中，似不必再增此四字矣。此犹可也。又於师位，增太上三尊，则无极大道，非三尊乎。是三尊之外，别有大道乎。且经乃三尊所演之书尔，今经居左，太上三尊在师位而居右，是三尊在经之下也。三尊降以为师，则大道已不复有主兼。三尊之与大道，非可分为二途。若大道是此三尊，而师位又如是三尊，未免重复。或师位之三尊，非大道之三尊，则两个太上三尊矣。诸经众典，或别有所出。傥不与道经师，并列为三则，以太上三尊、十方众圣，皆为之师，有何不可。如出处不涉斋事，则难错杂引用也。斋坛之内，於中既立太上无极大道，则师位不可再立太上三尊。礼师威仪等经，又明言先存天宝台中太上三尊，左有三十六部尊经，右有玄中大法师。即前所谓大道无形之可想，故存三尊也。辅之以经，传之以师，与其牌位所书相合，事理显然，无可疑者。今后移三尊，而加之师位，则经中之说，亦不可行，临坛亦不可如是存思。蒋氏《立成仪》，於存念之首，亦引《敷斋威仪经》云：先存太上三尊，左经右师，其余位牌，却以太上三尊，加诸师位。往往其宗派，必於大道位存三尊，於师位又存三尊。如此则众人只存三尊，而蒋氏存六尊，可谓详密。若於师位存三尊，则大道又无可想。既以三尊移居师位，在蒋氏所当除去《威仪经》存念一节，庶几与牌位相合，不致自相背驰。至当归一，惟理所在。此非可执己见而非他人，亦不可引别经而饰伪妄。岂有太上三尊，而与玄中大法师，同其位哉。天上人间，悉无此理。况於牌位，只如杜仪书之，左以三十六部尊经，右以玄中大法师，又有何窒碍，有何缺事，有何非理，有何失格，何故赘其辞而增益之。允中亦非曲主杜广成之书，而力排诸家之说。其如义理不通，罔天误世，不可得而苟从，不获己而辨析，其非所乐为也。允中不愿世人皆从此说，不敢以蒋氏之论为未善。允中三师奏授，既已若此，考之经典，又以如此。依按奉行，不敢异此。启告上帝，不敢越此。所以陈其大略，为同学共宗之士而言。初非勉彼以从此也。非允中同志之友，不必用此说。受蒋君宗绪之人，不应由此途，使彼别有所据。在允中以其於理未通，尚不敢从，况於诈称杜仪所载。则允中萍梗之踪，游历稍广，所见杜仪善本甚多，奉行杜仪亦久，其中并无此说，是以甚不以为然。此心洞达无疑，虽天人相去之甚遥，而监临报应之至速。若行此法者，当并前来青黄白三炁之存用，并合行奏闻上帝直言。允中传付如此，或有未当，允中甘当其责。然允中有所授，而云固非己见，而增改古人之书，必无罚也。
　　焚符
　　右法上香密咒之后，不复行用。今於三捻上香后，则焚真文一道，降真召灵符各一道。此则见於灵宝大法矣。真文则《元始灵书中篇》天篆之文，刻梓，朱印於轻黄纸上。临烧，则存元始天尊在天宝台中，如黍米珠说经之时。次烧真文，吹散，存十方无极无量品至真大神，无鞅之众，浮空而至，降真召灵符，同烧散之，存监斋直事，三界真灵，千乘万骑，环侍三尊。
　　御案
　　御案，则当上帝前中间一案。又曰洞案。洞者通也，通真达灵，焚香之所也。在道场中则居玉清前，坛中则居三宝前。散花词云：洞案炉烟起，无为道德香。是指此案近有遐方之人。指科案为洞案，非也。
　　本位香
　　此科案也。斋法之始，朝奏为先。恭对高真，恐语言失次，故立科文。端圭正立，不可执卷，故置科案，居於高功所立位次之前，故曰本位。宋朝以来，诸方所用，皆一横几，略可安科书而已。是以於手炉中上香密咒者，祝辞也。意宣祝言，而心存上帝者也。蒋氏《立成仪》，於科案则安香炉，诸方并不能通行。兼所至处科案，亦不如此宽阔，以香炉置於案之一边，又成非礼。欲大造科案，则坛狭处不可容也。本位香止从旧例，以手炉上香为便。
　　咒曰
　　空因色显，心以香传。心之所达，非火非烟。令臣关启，俓御九天。真灵饮格，不假言宣。
　　又咒
　　道由心学，心假香传。香燕玉炉，心存帝前。真灵下盻，仙筛临轩。令臣关告，俓御九天。
　　师授常用前咒。盖密咒而不闻声，心存而朝上帝，故曰不假言宣也。
　　礼师
　　凡科中都讲举，各礼师存念如法者。高功瞑目，存太上三尊，在天宝台中，左有三十六部尊经，右有玄中大法师，十真五帝，群仙侍卫，如玉京山众真朝会之仪。次思经师所在之方，心拜三过。曰：愿师得仙道，我身升度。
　　广成先生曰：经者，远也。经为远师，乃籍师之师，因师授受，不忘本也。次思籍师所在之方，心拜三过。曰：愿师得飞仙，为我开度，七祖父母，早升天堂，我得道真，升入无形。广成先生曰：籍者，因也。传真学道，师资相因，乃经师弟子，度师之师也。次思度师所在之方，心拜三过。曰：愿师得升度，上登高仙，为我开度，五苦八难，名入仙箓，永为真人。
　　广成先生曰：度者，进也。度我凡身，进登道品，从凡至真，莫不因师，乃己之师也。
　　夫三师者，经、籍、度三师。盖道不可无师。下而至於一术一诀，莫非师传。况身佩经箓行大法，主领斋醮，开度人天，岂应无师。而古者传箓，则以有箓者为师。中古以后，建立宗坛，不容师度。故传经受箓，合以宗坛为师。若嗣行灵宝奏受斋法，则合从所受之法，存拜三师。或於箓外，而曾从人授持经者，亦合兼用之。傥以受经之故，而遗去传法之师，则不可。行经乃道之绪，余法乃经之施用，真以经之传授为宗，而传法者不为三师，则亦有所偏矣。夫法则出於经，舍於经则非法。正教之外，而别习他书杂法者，却不在临坛存礼之数也。
　　五方卫灵咒
　　每句皆四字。东方之首，曰九熙青天。南方之首，曰南方丹天。西方之首，曰七炁之天。北方之首，曰北方玄天。中央之首，曰黄中理炁。近者见南与北，皆有方字，却於东西中三方，皆添方字，以六字宣之。此古经行文，自有句法不同，岂可自加增添乎。有识之士，当革之可也。然存思却是五方之正炁，非三素云矣。夫三号合生九炁，而其散也万殊。析其大为五炁，在天为五星，在地为五岳，在人为五脏，在物为五行，在事为五常。今以所用咒，而存降五方之正炁，驱斥妖氛，肃清坛弹。夫东之炁则属木，其时则为春，其帝则青帝也。余四方，皆仿此例。故有五方五帝兵马，则此神主之也。存降之法，想念於倏忽之间，存各方之真炁，随其方色，炁中各有兵史，随咒应召，翊卫斋坛。近有卫灵五方之符者，不系洞玄灵宝法中，故不用之。止遵先师所行卫灵咒，出《真文要解经》，亦见《金箓简文》也。
　　鸣法鼓
　　广成先生曰：法鼓者，内正神炁，外灭魔灵，法事所先也。左左叩齿为天钟，右右叩齿为天磬，中中叩齿为法鼓。叩之以八为节，三八二十四，通身中三部八景二十四神。法鼓外灭魔灵，内集身神二十四，不为虚设。
　　法炉
　　无上三天玄元始三炁太上老君，召出臣等身中三五功曹，左右官使者，左右捧香，驿龙骑吏，侍香金童，传言散花玉女，五帝直符，直日香官，各三十六人出。出者严装。关启此间土地里域，真官正神。臣今正尔烧香行道，奉为某，为国为家，修建黄箓大斋。祈天永命，福国裕民。其诸诚悃，具载章词。愿得太上十方正真生炁下降，流入臣等身中。令臣所启，速达径御至
　　真无极大道吴天玉皇上帝御前。
　　此陆简寂、杜广成所定者也。其间互有出处不同。广成先生虽本《金箓简文》，而参考三洞经诰，不为不详。今此发炉之仪，正属洞玄本格，难以再有更改。惟太上玄元五灵老君，召出臣身中诸句，为正一发炉，属洞神部，与此不同。近者有据己见，恣行改换。如三十六人出，出者严装，关启此间土地，乃改云：三十六人出，当召此间土地，速出关启。大失。旧格所出三十六人，皆身中之神，悉皆严装，环列前后，关启土地，效职传诚。不应改作土地速出关启。蒋氏《立成仪》亦略疏出发炉，有不同。如《金箓简文》三五功曹下，无左右官使者。又一本，五帝直符下，无直日香官四字。其余异同尚多。今以广成科为定者，盖差异之文，及张万福天师等科，皆在广成之前，已经广成删校，露刺盟天而行，故当遵用。如至真无极大道吴天玉皇上帝御前，广成考之尽矣。无极大道者，总玄元始三炁而言之。三炁则三境天尊，聚而为形，散而为炁，合而言之曰大道。且炁乃万炁之宗祖，天地之根源，至尊无上也。及其形而上者谓之天，天既有象，天岂无主，故昊天上帝，天之主也。斋诚所格，宗本於大道，而主宰於吴天，故曰速达径御至真无极大道吴天玉皇上帝御前。所谓并总根源，莫不备尽。近又有人增以无极大道三清上帝。蒋氏《立成仪》亦略辩此，谓近人增以三清上圣字，乃拘於色相之间，不合科式。然未能条例科文，分析义理，以驱世惑。且晋自陆简寂，唐自张清都，其后则广成编集科法，至今数百年间，无人改易其语。今辄於发炉正文，亦尚奇怪，袭而不革。其罪惟学者所当深戒。
　　命魔
　　高功左旋，於鬼户望西立。都讲至天门，望东立。高功三叩齿，咽液三过，心存日月在己面上，从鼻入洞房金华宫。两眉间却入三分为双丹田。更入骨际三分为台阙。正深入七分，左有青户，右有紫户，眉间却入三寸为丹田宫，亦名泥丸宫。又却入四寸为流珠宫。又却入五寸为玉帝宫。当明堂直上一寸，为天庭宫。洞阳房直上一寸，为极真宫。丹田直上一寸，为玄丹宫。流珠直上一寸，为太皇宫。此乃《大洞真经》中之所列也。务成子引《九宫诀》云：五寸为玉帝宫，又曰金华宫。九官皆辟方一寸。金华在洞房之南也。光明出顶后，焕然作九色圆象，薄入玉枕，彻照十方，随我旋回，而行密咒，不得令耳闻声。违者有咎，慎之。
　　密咒曰
　　黄中策气斩妖踪，察制强精断邪翁。太上有命太上房，急召北帝诣玉宫。受承威令宣魔王，五炁蓊郁与命冲。秘藏玉文方就隆。三天运明，六天运终，贤者哉。
　　切谓命魔之格，自古斋法已载。陆简寂至杜广成诸君，所编皆遵古科，三朝命魔，无可疑者。蒋氏《立成仪》谓赵道升《黄箓仪》，只於午朝命魔，乃本於《政和金箓》，悉古法也。而宣和御制《金箓道场科仪》，其间次序，乃是三朝皆命魔，步虚，设醮，后方行散坛科。此乃杨杰所撰者。其余科案上手炉香，用空因色显、心以香传一咒，乃出此科中。与手执玉炉，心存九天一咒少异。教门正盛，考订科法，大为详密。故御制金箓科文，多从古法。蒋氏《立成仪》又引张清都曰：天尊未说经之前，诸天魔王，游观太空，行威纵毒。天尊说经之后，魔王从化，故众圣将游，先命魔王前驱也。蒋氏曰：经云，魔王敬受事，故能朝诸天。所以步虚，先存思命魔。允中切谓此一节，乃张清都释说经之后，魔王奉化，神功受命，普扫不祥，凡天帝将游，则命魔先驱，此个一说也。今直以此意，而引证步虚之前命魔，亦颇未尽其理。若天帝将游，先当命魔前驱，则上十方香，已存三尊居台中。尸於启圣宣词，礼方忏悔，悉当对上帝，存诸坛中已久。魔王当於上帝临坛之初，清尘效职，何独将步虚而方命魔也。其义盖不如此。且行朝之序，先则高功上香，乃寓敬达诚也。继以发炉，乃关白斋意，出身神，召里社，以宣誊也。各称法位，则高功与道众，自陈职位及姓名也。同诚上启，则祈告列圣，敷露高功受词行斋之由也。登斋至此，皆高功之词尔。既列受词之由，则宣青词，以露斋官心愫也。斋官心词既以如此，然朝修功德，先当上祝帝王，普福天下，开度九祖，以及见存，则三捻上香之意也。所请所祈，悉寓於言辞矣。荐拔亡灵，则虑其生存积诸罪垢。保安见存，则恐其平昔作诸愆瑕。虽勤勤於请福祈恩，傥使眚结於十方三界之中，罪列於天曹地府之内，则玄泽何从而降，恶籍何从而消。於是礼十方天尊，分方忏谢，以至日月星辰，山川河岳，皆乞原除愆犯，削落罪书也。凡此行用，不出斋坛之中，而三界有司，关系考察，不过预斋众圣，翊卫神祇而已。次则取法玉清天中，玄都玉京，金阙七宝玄台，紫微上宫，诸天众圣，一月三朝其上，自清微天以下，皆朝元始也。见灵宝大法中。广成先生曰：步虚十首，出《灵宝玄都玉京山经》。乃十天众圣，旋绕玉京山，歌咏修真之词。经曰：建斋行道，四天帝王驾飞云绿軿，辇八景玉舆，真人玉女，手执花旛，前导凤歌，后从钧天，白鹤狮子，啸歌邕邕，烧香散花，浮空而来，瞻礼行道，观听法音。此则罪福考录，关与不关，文移请降，及与不及，皆当步虚。旋绕之时，天真大神，不间遐迩，无极无量，浮空下临。故先当命魔，澄清寰宇。是不止於一坛之中也。其法高功密用神光，恭宣道旨，以太上令召北帝，俾宣魔王，察制强精，断绝邪源。玉文就隆，则三天运明，正化流行，仙道隆矣。邪源闭塞，鬼道消亡，阴炁零坠，六天运歇。六合之内，道炁盈充，上极九霄，旁周万寓，无鞅众圣，悉可浮空，观听法音。所以能宣太上之令，而致此感应者，乃在高功吐纳内炼，胎息静神，泥丸洞明，於是一想而神光照焕。更籍太上咒令，则魔王受事。以至奉承帝令，扫清宇内，遐迩澄肃，众圣浮空，以听步虚也。是不止於一坛之内外，不拘预斋之众真而已，此其所以用於忏谢礼方之后，而居散花步虚之前故也。而科式之初，因经立教。步虚旋绕已毕，义当礼经。所以言天魔敬护，世受大福。乃因受经持戒，念道遣欲而至此，叹其功而礼之。次则言经道兴行，家国隆盛，进修不已，入于大乘。既使七祖升迁，身乃超举，於是再礼。夫爱经而味道，栖教以成仙，终至於与道为徒，固炼形质，超三界之难，度地狱之苦，功之所自，悉因於经，故三礼以终之。此礼经三启之义也。自斋而至经，使我闻经而知道，修真而佩符箓，行教以度天人。今斋官忏罪而礼十方，祈恩於上境，叹功而礼经矣。於是礼谢三宝，然后重称法位，恭对天阙，普行忏谢，非止於十方及岳渎灵司而已，故谓之大谢。次方愿念复炉，其理畅然矣。如赵道升辈，以命魔，为专意内景，是太上不出泥丸矣，众真居於身内，命魔作用於体中，此其不达经旨，误认本源。亦犹默朝上帝，启告斋事於上丹田也。差误甚矣。夫泥丸之有九宫，身内备具万神，此岂期无之耶。自洞真天宝之道，以至灵宝神宝三乘之教，莫不悉有身中修存，有可专意於内者，有内外相应者。法师入室端坐，内炼形神，此内也。登坛朝谒，阐事敷斋，此以凡诚而格上帝也。拜表上章，飞神谒帝，此出身神而谒高穹也。朝真忏悔，行道烧香，降五炁以肃坛场，合三素而存大道，以致命魔王而清六合，法玉京而咏步虚，皆内外相应，感激之道也。岂得以命魔，全用功於身中乎。又有以阳生於子，而终於午，阴生於午，而终於子，阴阳交错之际，故午朝命魔。此又全无经据，亦以其执泥於身内，而为此说。果使玉帝三清，不出我身，千真万灵，悉归我体，则何须升坛建斋，誊词列款也。只今斋官致词於已，我知，泥丸亦知矣，章词斋醮，一切可罢。与圣师垂科济世之意，大相反矣。二十七品斋，肆拾二等醮，各有等差，互分品格，岂专力於内功，而遗经箓斋修耶。若夫比和金木，匹配坎离，汞结铅凝，龙降虎伏，此则在内而不外矣。然却非可以弘科应世，设醮修斋之事也。学者於内修外炼，当知其源流。奉教行科，合明其宗本。庶兔指南为西，颠倒错谬也。若云命魔咒皆作内功，魔王众神悉在我体，理诚难通。如《步虚经》词曰：俯仰存太上，华景秀丹田。左顾提郁仪，右盻携结璘。六度冠梵行，道德随偶新。此乃言常存太上，而行日月之上法，以至於道德日新，亦功成於内，而效见於外也。至於天挺超世才，乐诵希微篇，此则言非超世之才，则不足以知希微之篇，能悉其章而洞达妙理也。又曰：冲虚太和气，吐纳流霞精。胎息静百关，寥寥究三便。泥丸洞明景，遂成金华仙。此则悟经诰之深机，以吐纳而施用，行胎息，致秘诀，致泥丸洞明，克成真仙，与道为一，此则言内炼以成真仙，在我之身内，而不外也，自成功。若此，则天中魔王亦敬而受事，岂止保举哉。遂得上朝诸天矣。故曰：魔王敬受事，故能朝诸天也。凡所以得致此者，皆由斋戒累功而成。是以终之曰：皆从斋戒起，累功结宿缘。飞行凌太虚，提拥高上仙也。夫飞行於太空之中，乃轻举矣，非止於身内者也。若使魔王不离身中诸天，止居头上，则魔王受事於身田，朝谒天帝於泥丸，以是成功，而数尽之时，乃一守尸之鬼尔，非仙也。此等朝泥丸之功用，乃修存之始者，终焉不如此也。升陟空玄，臣事三境，方为真仙。行功於身内，轻举於天中，乃《步虚经》之意也。今斋坛命魔，而先存日月入鼻，然后洞房之光焕者。以泥丸之景，未至自明，故假存念以行事也。我身尚未真仙，未能遽使魔王受事，故假太上之命以设之也。其事与步虚一章，理极相贯。故步虚第十章又曰：散花陈我愿，握节征魔王。亦此义也。经中乃言成仙而自然者也，临坛则行事而假之者也，傥胎息之道既就，泥丸之景已明，则不存日月而光映十方，不宣密咒而魔王受事矣。然得至乎，此乃必不身践斋坛，名彰世俗。此之科条，乃斋法也。故详陈之。
　　上清灵宝大法卷之二十二竟
　　上清灵宝大法卷之二十三
　　洞玄灵宝法师南曹执法典者权童初府右翊治金允中编
　　章词表牍品
　　章乃古式也。世之法书，随时不同。惟有章格，不容以私意更易也。如黄箓齐，则自来用五通章，并朱表也。曰素车白马章，破酆都拔罪章，开通道路章，沐浴炼度章，升度亡魂章。近有更易移动其格者矣。师传旧式，非可移时，故从古式也。
　　素车白马章
　　上清灵宝法箓职位臣某，诚惶诚惧，稽首顿首，再拜上言。臣闻荐资幽爽，迁升实藉於玄庥。颁告真符，宣布必资於神吏。敢伸下悃，僭冒
　　高穹。臣谨据某州府某县某处居住，奉道某官某姓名开列暨家眷等，入事崇建太上黄箓大斋几昼夜。上资国祚，普福群生，开度七祖灵魂，广拔九幽孤爽。集资善果，超度亡某，早登道境。臣据词虔切，难以抑违。除已备录奏笺，冒闻穹壤。恭依科式，建立坛场，行道转经，朝真忏谢，以今告行元始符命，金箓白简，救苦真符，太上勑赦生天宝箓，太上破地狱真符，拔幽魂真符，东极青宫九龙符命，太一玄冥混元神虎玉剖。拔度亡某等门中七祖父母，及诸类孤魂，悉赴斋坛。於某月某日，宿建皇坛，摄召亡爽，示见报应，引朝真灵。某日清旦，正斋阐事三日，普施斛食，广济孤魂，炼度灵识，传授戒符。臣谨为上请素车白马大将军一人，官君将吏一百二十人，玄都菱龙驿吏，飞天神人，东极青宫九龙符命使者各一人。宣传符命，告下三官九府，百二十曹，五帝考官，六宫掾吏，酆都宫府，考罚职僚，五岳九幽，河源泉界，五道都府，溟泠大神，四渎三河，九江八海，黄泉蒿里，九州社令，天牢地狱，幽关冥路，一切王者，咸领符命。原宥亡某等门中七祖父母姻亲，及九州分野，三途五道，万类四生，幽魂苦爽。众苦咸除，出离地狱，永辞长夜，睹见光明，蠲除罪戾，落灭恶根，承此功因，受炼更生。恩惟太上，分别一反求。臣谨因二官直使，三五功曹，左右官使者，阴阳神决吏，科车赤符吏，刚风骑置吏，驿马上章吏，飞龙骑吏等官，操臣章上诣太上三天曹，伏须
　　告报。臣某诚惶诚惧，稽首顿首，再拜以闻。
　　空三行
　　臣姓某属某州某治某处焚修。
　　空三行。
　　太上无形无名虚无自然至真大道七宝金阙玉陛下。
　　空三行。
　　年岁次　月某朔某日某甲子某时章文，於斋坛中拜上。
　　空三行结尾。
　　可陋
　　虚无自然金阙七宝玉陛下。具位姓名上奏谨封。
　　内函
　　谨　谨　上　诣
　　具法职臣姓某谨内封
　　太上三天曹请进
　　外函
　　章文谨谨上诣
　　具法职臣姓某谨外封
　　三天门下请进
　　右素车白马章，旧格如此。近世有於请官之后，添入解秽卫坛官将，一并请降者。又有易其名为解秽章者，却除去素车白马大将军。皆各遵师授，或自有己见。今此法中，乃师传旧式也。宗匠不同者，自从其派。解秽乃有司之事，解驱妖秽，以候帝真降鉴，不宜请上帝自遣法职解秽也。
　　酆都拔罪章
　　上清灵宝法箓某职臣某，诚惶诚恐，稽首顿首，再拜
　　上言。臣闻众生积罪，自罹冥宪之中。大道流慈，广度泉扃之苦。欲升沉滞，须仗恩庥。臣谨据某州府某县某处住坐，奉
　　道某官某姓某名入事，荐拔亡魂，上登道境。臣领词虔切，理合关行。除已预录奏闻，克於某日宿启建坛，某日为始，开建黄箓大斋几昼夜。朝真忏谢，行道转经，请命颁符，摄魂度化，咸令幽显，俱沐生成。臣谨为上，请降真召灵符使，降真召灵童子。恭请太极真符，颁下东极青宫大慈仁者太乙救苦天尊。乞降慈光，普照十方世界，北阴酆都，六天十洞，五岳溟泠泉曲，考掠冥司，一切天牢地狱，悉承慈泽，普得宁闲。差降救苦真人，救苦童子，青玄玉女，遍下地狱冥曹，幽肩夜府，开关赦罪停苦。即使剑刃摧锋，桎梏废毁，罪书沉灭，过籍消镕，执对蠲平，冤雠和解。担砂负石之众，涟汲溟波之徒，驱雷役电之神，运风扫山之鬼，受报傥辜之魄，穿地引水之龙，九先七祖之魂灵，六合万途之孤爽，普停谪役，大宥拘囚。度品南宫，超离北府，断地逮役，注上生名。动植飞沉，羽毛鳞甲，各安本性，成遂昭苏。恩惟太上，分别哀求。臣谨因二官直使，三五功曹，左右官使者，阴阳神央吏，科车赤符吏，刚风骑置吏，驿马上章吏，飞龙骑吏等官，操臣章文，上诣
　　太上三天曹，伏须告报。臣某诚惶诚恐，稽首顿首，再拜以
　　闻。
　　(空三行)
　　臣姓属某治某州某处焚修。
　　(空三行)
　　太上虚无自然至真大道七宝金阙玉陛下。
　　(空三行)
　　年岁次　月朔　日某甲子某时，
　　於斋坛中拜上。
　　(空三行结尾)
　　可陋
　　虚无自然金阙玉陛下。具位臣姓某上奏谨封。
　　内函
　　谨谨上诣
　　具位臣姓　某谨内封
　　太上三天曹
　　外函
　　章文谨谨上诣
　　具位臣姓某谨外封
　　三天门下请进
　　开通道路章
　　上清灵宝法箓职位臣姓某，诚惶诚恐，稽首顿首，再拜
　　上言。臣闻幽途瞑漠，难逢超济之缘。妙道慈仁，大启迁升之典。非仗玄穹之惠泽，莫弘幽显之津梁。敢昧宸严，僭伸下悃。臣谨据某府某州某县某处住坐，奉道某官姓某列名家眷等投词，入事意修建太上黄箓大斋几昼夜。摄魂度化，尚虑阴阳关隔。魂魄拘沉。谨为上请太上直符使者，三界直符使者，各一人。赍持太上符命箓章，告下三元九府，百二十曹，五帝考官，四司主吏，北阴酆都，内外宫洞，九幽万曹，无穷地狱，泉曲河源，溟泠水界，五道都府，九垒土皇，地下土府，九州社令，五岳名山，洞天幽治，考较曹僚，山林孟长，天下城隍，坛庙神司，今年太岁，当境土地正神，善恶二部长吏，一百二十曹官，天牢地狱，冥关幽治，一切主者。敬听上玄符命，开关启路，拔罪释囚。系荐某魂，附荐某等，及门中宗亲，并九州分野，五道四生，万类幽灵，无极鬼爽，各令解脱，部卫形魂，悉赴斋坛，参朝三宝，闻经听法，受戒传符。大昭长夜之途，广辟冥乡之路。功圆果满，进品仙阶。违滞之神，冥曹降职。恩惟
　　太上，分别哀求。如前结尾
　　方函可漏，并依前式。
　　木函贴黄
　　臣奏为某处，崇建黄箓大斋。请降将吏，宣通告召事，伏取进旨。
　　谨按酆都拔罪章，并开通道路章，皆以广度为主。虽斋官追荐，专为一人。然普及幽冥，系荐之魂，自然蒙有。兼地狱之多，未易尽述。考掠之具，难以悉闻。故广成先生曰：地狱者，以其狱在地中，故曰地狱。考理罪魂，或在城邑聚落之处，有阴宫执而理之，亦曰地狱。《业报因缘经》云：世人阳罪阳过，则世官理之。阴罪阴过，则冥官主之。谓有三十六狱。又《仙戒经》谓有一十八狱，《正一经》谓有八大地狱，《因缘经》又谓酆都三官有二十四狱。诸经所载。既以难穷。经文所不述者，又何有限极。至於金槌铁杖，剑树刀山，炉炭镬汤，火车粪秽之类，亦经中略叙其可畏之状，以警戒世人，使毋造罪故也。若拔罪章中，有言铜柱铁床，成宝之具，镬汤炉炭，成清凉之灯。历陈地狱之状，则言之，终不能尽，反使其意不广。如开通道路章，告下大小铁围、无间地狱等名，亦为拘泥。恐地狱之众名称，尤未易尽知。故允中所行校罪章，则略言执对消平，冤仇和解之意而已，不复历数狱具之形。开通道路章，则总言酆都宫洞，无穷地狱，不复悉陈地狱之名。庶使言简而意深，辞省而事广。盖陈词之语，次不能尽。而幽阴之境，名不可殚。故普其辞而总其事，则凡有地狱之所，咸被宸恩，应罹狱具之刑，悉蒙玄宥。又何必指其名而后能消罪苦，定其地而后可广斋功耶。傥蒙上帝垂慈，则无所不度。学者正当广用其心，固不宜执泥於浅近也。此最为学道之第一事，浅中狭量，非开度天人之胸襟也
　　沐浴炼度章
　　上清灵宝法箓职位臣姓某，诚惶诚恐。稽首顿首，再拜
　　上言。臣闻形神暂灭，顾尘累之犹缠。魂识散驰，乃灵根之未复。非凭冶炼，岂遂生迁。辄叩天阍，用摅凡愫。臣谨据某府州县某处居奉道某官某姓某名列名家眷等，入事至资度亡魂，超登道境。臣据词虔切，理合关行。谨率法流，克以某日建坛，某日修建
　　太上黄箓大斋几昼夜。转经行道，忏谢朝真，请命颁符，摄魂度化，普及三途滞爽，万类幽灵。咸沐神津，尽消镕於尘垢。皈依道化，重假合於阴阳。臣谨为上，请五方五灵童子各五人，解秽官将吏兵各一百二十人，浣濯夫人、黄华玉女各一人。应时下降，请取黄华神水，炼尸素浆，灵腴玉醴，甘露金津，灌注香汤之中。即使受度亡魂幽爽，荡除阴秽，湔濯尘劳，表裹无罪债之根，内外消热恼之垢。即令五方童子，上请东方青灵始老真炁，哺饴以九炁之青津；南方丹灵真老真炁，哺饴以三炁之丹华；西方皓灵皇老真炁，哺饴以七炁之素浆；北方五灵玄老真炁，哺饴以五炁之玄泉；中央元灵元老真炁，哺饴以一炁之黄华。使系炼一切亡爽，承哺饴之恩，安镇魂魄，自生五神。又请金刚百炼千和玉液，太白流光，元皇散液，解除郁结，驱涤滓秽，灌炼身心，智慧洞明。又为上请阴阳正炁，金木灵津，给降丹天世界，朱陵火府，南昌上宫，冶炼官君将吏，下临坛墠，炼度亡魂，开明本性。整复形神，更生福乡，永承道荫。恩惟太上，分别哀求。臣谨因。
　　空行，结尾。方函可漏，并用前式。
　　允中切闻：人之生也，血肉成形，荣卫所及，则有病痛疼痾。《道德经》云：吾有大患，为吾有身。盖以身为神之累也。近世宋齐丘《化书》：时我本无害，而筋骨为之害。我本无痛，而血肉为之痛。此言实几乎道矣。若一神既离，百骸皆为腐土。向之所谓肢体伤残，心腹疾患，夫复何在。一灵若滞，或执对而拘缠，或沉迷而自惑，是以反生无期。傥本性之既明，则应时而度化。所以太上垂科之意，斋修之旨，乃因建立齐功，转经行道，晤明幽翳，开悟沉沦而已。沐浴炼度之章，意谓亡魂身经太阴，魂拘罪网，故欲先消其尘垢，然后聚凝神识，假合阴阳，重立根基，反生人道。其始也人而为鬼，今经上玄度化，则聚其神明，乃鬼复为人。托生之时，方有帝君品命，九炁生神，再造肌肤矣。但恐斋功不足以格天，二炁未临於亡爽而已。若旧来章书，请降天医神药，以疗生前之疾患，补续骸肉之伤损，则去道远矣。非独人之质坏而神不坏，兼以天地阴阳之正炁，炼化亡魂而反生，又何虑其神之有患而不愈哉。故今从先师之付传，不敢同俗而超世。如所授不同者，自从师法。允中则不敢越也。
　　升度亡魂章
　　上清灵宝法箓职位臣姓某，诚惶诚恐，稽首顿首，再拜
　　上言。臣闻教恩广被，拔沉滞之迁升。斋福无边，拯幽冥而超济。愿垂省录，终赐慈怜。臣谨据某府州某县某处居住，奉
　　道某官某姓某列名家眷等，入事意崇建太上黄箓大斋几昼夜。荐悼亡灵，超登仙境。臣已按科教，依式宣行，开度系荐魂仪，祭炼本音宗亲，及以九幽滞爽。既承道力，更仗天恩。臣谨为上请南昌上宫司命君，司录君，延寿君，益算君，度厄君，上生君，各一人，升度亡魂，上生南宫，定算玉简，注名金文。又为上请司马大神，卫房圣母，洞阳童子。奉为亡魂，玉眸炼质，黄华荡形，书紫策之生名，应朱宫之品格。仰依覆育，永遂逍遥。恩惟
　　太上，分别哀求。臣谨因。
　　空行结尾。方函可漏，并依前式。按《正一指要》，每十二月分上章，则分太上宫名，每日则分宫曹。此系正一科条，自行遵用。今此章法，属洞玄品格，见於上经，与正一异源。是谓上清科式，兼正一章。旧来亦已有不用宫曹者。惟《道门定制集》，乃今人定入宫曹，尔用之，未为深当。况於灵宝弟子，上章於太上道君，自来上诣三天曹而已。允中前后以此拜奏章文，屡蒙玄应，方敢编续於书，非自不曾用，而妄以惑世也。学者深详之。
　　章函
　　长一尺二寸八分，阔二寸八分，用古尺，黄绢作袋外封，仍用黄罗帕袱包之。
　　章凡
　　如香案状，脚曲，用黄罗卓衣，覆之四围。
　　书章
　　於静室，毋令人往来。预期扫洁。临事时，以解秽符，用醋炭熏之。戒书章表之士，必先沐浴更衣，入室书写应凡章文。每行止十七字，上空八分，下通走蚁。一说作不通走蚁。但字近纸下边，则笔画易致失落，故令通走蚁，为当。每行阔一寸二分，纸高一尺二寸，自首至尾，行以单数。法位前空二行，法位至再拜字，作一行。上言字平阙。臣字及人名与鬼字、死字，并不得居行头。生字不垂於行末。以净彩覆卓，然后书之。年月后空三行，辞长者则续纸章。裁纸剩下者，随即烧之，不得飞落床席地上。笔墨以新洁者，不得杂用。字涉凶秽者，不得居行头，皆避於行中，不得令人见，不容妇人僧尼，鸡犬猫畜等入章室。书章不得言语交乱。写未毕，不得出室。为字未成，不得放笔。点笔对章，不得高读。以闻低二字，平前行。告报下臣字，以闻后空三行。臣姓低二寸四分，前具法位而无姓，至臣姓处，则云姓谓。如臣姓某，住某属，某处焚修之类是也。盖章之前无姓，而章中亦止称臣名而已。故於内间后言臣姓，以终牍无姓，而於此陈之也。今於此而书臣姓名者，失格者。允中先经师高君章本云：臣姓高属徽州祈门县紫元庵焚修，不系允中之派者，自从便。臣姓后空三行，太上圣位后空三行，年月结尾。凡写章不隔日，填陛下不隔时。拜章，日向东，夜向北。应章文一幅十七行，每行十七字。惟黄素朱表，每行二十四字。余如章式。古法章官，不用六十甲子神入章中。书章，以纸隔手，不得令衣袖拂章。磨墨左转四十九转，不以口吃笔，不得出口炁於章上。本法当口含香水，焚香，面北而书。章表书士，不得履秽。若经涉生死厌秽触污者，易其人。纸不得破裂，字不得漏点画，暑月不得单衣露体，不得据案书字，不得挑剔改抹。书成不令人读，不得安于有人往来处。太上圣位，端谨作一行书，不得拘以寸数。古法取三寸长，若排比其事不下，反致不端。陛下二字不细注，只以谨楷为贵。宣章副本，仍敷露正章於御前。以笔置圣位之右，龙头书刀置於圣位之左，法师长跪於科案，遣章毕，香上度过，紧卷入内封，诵开函咒，入函，入脑子沉香，以青丝三过系之。旧用蜡印。实蜡不洁。今止用糊粘，印系丝处封之。次入外函。以付侍香法师，存伏行持如式。
　　章信镇彩
　　天子用匹数，公侯以下用丈数，庶人用四十九尺。钱，壹万贰千文。禄米，壹石贰斗。油，壹斗贰升。香，五两。纸，壹百幅。笔，大二枝，小三枝。墨，三笏。砚，贰枚。金鱼，壹枚。玉雁，壹枚。龙头书刀，一口。长六寸，以铜铁为刃，银半两为龙头。盐，壹斤。豉，壹斤。柴，五十斤，炭，五十斤。争巾，二条。命信，各随年庚。
　　科曰：拜章备信，证质诚心。若心希功德，而吝惜财物，即神明不纳。若为寒栖之士，贫乏之家，则师为代之。
　　章关
　　灵宝大法司
　　当司今为某，崇建
　　太上黄箓大斋几昼夜。祝
　　国安邦，济幽利显。以今依
　　科，拜进某章一函，谨谨上诣
　　三天门下，上奏须至关者。
　　右关
　　赍章某官将，同进章诸从事，二官直使，三五功曹，左右官使者，飞章从事，五帝直符，十二时直使者，阴阳神决吏，科车赤符吏，刚风骑置吏，驿马上章吏，飞龙骑吏等官，千乘万骑，官君将吏。请捧章文，上诣
　　天阙，以时进奏，毋得稽延，星火施行。故关。
　　年岁次　月　日　时关。
　　具法位。
　　章官献状
　　斋官姓某　谨备
　　元始灵书中篇几本
　　云马　金钱
　　右谨具状，上献
　　三元唐葛周三将军，
　　三天门下上章词表灵官，
　　三天门下引进仙官，
　　法中飞章从事促炁灵官，
　　录章呈章赍章从事，三五功曹，
　　左右官使者，　　五帝直符，
　　十二时直使者，　阴阳神次吏，
　　科车赤符吏，　　刚风骑置吏，
　　驿马上章吏，　　飞龙骑吏，
　　十二书佐小吏，　甲子诸官吏，
　　章中千乘万骑将吏。伏惟
　　圣慈俯赐，　　　采鉴谨状。
　　年岁次　月　日斋官姓某上状。
　　黄素朱表
　　广成先生科中，全文每行二十四字，发表不用关文。
　　具位臣姓名，诚惶诚恐，稽首顿首，再拜上言，
　　太上无极大道至真自然金阙七宝玉陛下。
　　臣等猥以下愚，谬参大法。功无尘露，衅重丘山。俯仰惭惶，形魂罔措。臣诚惶诚恐，稽首顿首。臣等实谓凡微，幸藉前福。叨逢妙化，欣荷过情。既忝玄司。职主救度。虽禀性庸瞽。参学昏蒙，誓罄丹诚，服膺妙训。见义思勇，日夜切心。因缘所值，敢不以闻。今有某州某府县某处住坐，奉道某官姓某，列名稽首列词。伏闻无上正法，黄箓大斋，解除生死，先世今身，心口意罪。上资帝王，下及群品，保国宁家，禳灾却害，增延福寿，解释愆非，拔度九玄七祖，一切幽爽。济度存亡，惠泽普加。谨资十方金龙镇信，本命纹缯，香花油烛，供养之具。证质丹心，奉词以闻。因臣等行道，忏悔首谢，宿世众愆，断绝殃咎，集兹善果，济度亡某，超登道境。言词丹切，理合申誊。臣谨率道士一坛，谨依下元黄箓简文，灵仙品格，择就某处，建坛设玄科之式，法天像地。以某所赍金龙缯彩，施镇十方，祈天请命，救度存亡。共相警励，洗心争念，归命至真。所祈所愿，修建无上黄箓大斋几昼夜。九时朝谒，十遍转经。自某日为始，立斋阐事。至某日满散，修设谢恩清醮，三百六十分位。谨即言功解坛，将投龙於山水，丹书槿札，以奏言於灵坛。拜表上闻九天，伏惟太上无极大道元始天尊，大上道君，太上老君，太上丈人，无上玄老，十方自然灵宝天尊，已得道大圣众，至真诸君丈人。大帝天帝，天师君，玄中大法师。曲鉴所奏，垂悯丹心。如上御，乞勑典者，宣告十方五老上帝，五岳真仙，三官九府，十界真灵。技度亡某，及本家九玄七祖，有缘无缘，冤亲平等，一切幽魂。并令开度，得出长夜、九幽之中，升入南宫。冠带枯骨，反骸生华，转轮漏尽，化生福门。所在土地，荣卫尸形，精神返旧，与景冥合。斋主某前生今世，一切罪咎，并乞荡除，和释冤对，度厄消灾，延生保命，存亡开泰，眷属安宁。上愿七曜玄明，二仪永固，六合清静，帝祚延长，阴阳调和，九谷丰稔，疫毒永珍，善瑞日臻，国富人安，天下太平，克保元吉，永遇道恩。谨遣所请天仙兵马，真人兵马，地仙兵马，日月兵马，星宿兵马，五帝兵马，三河四海兵马，五岳四渎兵马，各九亿万乘。臣等身中，各人所佩三洞四辅经箓，法中真仙将吏，灵宝官属，监斋直事，三五功曹，左右官使者，侍香金童，传言玉女，五帝直符，传言奏事飞龙骑吏，飞章从事，章中合属官君将吏，降真召灵符使，降真召灵童子，太上直符使者，三界直符使者，玄都荚龙金龙驿吏，素车白马大将军，官君将吏，沐浴解秽官吏，南昌上宫炼度宫将，神虎摄召将吏，玉女神兵，正法诸部，同力追魂摄魄合干将吏，城隍社令，守宅将军，此间土地，里域真官正神，三界神祇，监坛神将，应系监 临卫护，宣通召命，营卫斋事，有功勤者，一切严装。随臣表文，上诣玄都，列受功赏。谒言仙宫，进品上真，加崇爵秩，随品署真，高下等级，皆令增进，一如太真之仪。臣等学法未备，俯仰失仪，进止犯科，不合仪格。恐四司所紏，五帝所执，千愆万罪，乞蒙赦宥，哀怜未悟，不见罪罚。臣等身中五体真官，受功事讫，各还臣等身中宫府。使臣学道得道，求仙得仙，永为真人，同三光焕耀，与五炁长存。恩惟太上众尊，分别哀怜。臣谨因二官飞仙直使，三五功曹，左右官使者，阴阳神决吏，科车赤符吏，刚风骑置吏，驿马上章吏，飞龙骑吏，天仙骑吏，各二十四人。操臣表文，上诣太上三天曹，伏须
　　告报。臣某诚惶诚恐，稽首顿首，再拜以闻。
　　(空三行)
　　臣姓某属某州某处焚修。
　　(空三行)
　　太上无形无名虚无自然至真大道无上元尊金阙七宝玉陛下。
　　(空三行)
　　年岁次　月朔　日甲子　时，表文於斋坛中，拜上。
　　右朱表，谨按广成先生曰：用细熟黄绢六尺，取其末幅，朱界，朱书，每行二十四字。第一行名衔，至再拜尽一行，至上言字平阙，独占一行。生字不得居下，鬼、死字不得居行头。每行之终，不得抽破人名。臣字亦不得居行头。一如章法，不得挑抹涂改，儳字添注损污等。唯须精心。且人间奏表，尚须谨楷精细。况奏於天真，岂可轻忽乎。若不然者，但恐天司谴责，拜表不达，反获罪咎，安能感通。
　　太上圣位，临时法师自书，以二十四分内取尽。盖古人纯质，绢皆界行而书之，允中尚见前辈法师，守古法界行也。近世绢亦薄，纸背过，庶可操露。先师只用十分厚洁黄纸书之，尤便。用绢固是古法，但焚化之时，反有丝缕之炁，不复界行矣。独此表则官君将吏，随表上诣天廷，故不用关文，只於散坛科中就拜。且黄素一表，世人多欲遵用广成先生成稿。殊不知古人崇建大斋，词旨必先祝君保国，而后己身，重於广度，而及亡灵，故始终之意一贯，则此表可用也。近世建斋，保安则惟切切於一已，不及福国而康时。荐亡则惟汲汲於亡灵，而不意於普度。为高功者，亦随顺斋主之意，切切乎虑斋福为人所分。故黄箓五章，近时绝无保国祝君之辞，且轻於普度之旨，直至朱表，而用广成之格，乃与前五章颇相背驰，岂非欺天乎。允中所迷章文，则仅存古意，故用此朱表，可以相安。若止於用趋时之章，书顺媚斋主之词旨，则此朱表，大不宜用。兼高功素无及物之怀，及修斋之时，惕惕惊惧，惟恐稍拂斋主之意，虑其续有斋修，则不复见招，趋承不暇，又安敢喘炁於斋主之前也。欲其辩析是非，敷陈正典，又其难矣。古人斋修而施财散宝，广济幽冥。一则释其鄙吝之心，二则上不忘君，中度九祖，旁及黎庶，普福寰区。三则广度五道四生，三途十类，至於鸟兽草木，俱被斋坊。以此而保家保身，则福寿无极。以此而荐亲度亡，则超升可期。为斋主者，傥闻允中之愚论，亦又能少广其善心。惜乎主行之士，每对斋主，惟恐奉承之不暇，未敢举此意也。允中寻常备员，主行斋醮，悉以此旨而行之，斋主亦未尝固执私意。同学之士，更能少安分义，为教门自重，毋被星粟施利所拘，而极其折腰下礼，亦教门之幸也。大抵财物得失，系乎宿缘。贫富穷达，自有定分。枉寻而直尺，甘言而求用，实徒然尔。
　　上清灵宝大法卷之二十三竟
　　上清灵宝大法卷之二十四
　　洞玄灵宝法师南曹执法典者权童初府右翊治金允中编
　　章词表牍品
　　救苦表
　　上清灵宝法箓职位臣姓某，诚惶诚恐，稽首顿首，再拜上言。臣今月某日，为某府州某县某处姓名，开建无上黄箓大斋几昼夜，荐拔亡某等系荐男女等魂。仍设斛食，普度孤魂者。臣闻旋回不息，惟大化之机缘。救度无穷，乃弘慈之誓愿。敢依灵宥，辄露凡棕。臣诚惶诚恐，稽首顿首。臣伏以死生大变，未免而有始有终。臧否业因，於是而或升或堕。况身经太阴之后，魂归长夜之中，冥冥永隔於阳光，寂寂难超於阴府。所赖慈悲之教主，普迁黑壤之沉魂。惟是臣罔洞至真，自惭蒙陋，谬列宣誊之职，誓殚利济之勤。爰录诚祈，上干拯度，恭惟
　　东极青宫慈悲太乙救苦天尊陛下。道均覆载，泽被幽明。开至真接引之门，阐大化裁成之教。宸辉所浃，遍九地以清宁。玄瘾诞敷，尽十方而昭泰。恭望流恩酆部，垂佑泉台，专遣飞天神人，特勑救苦童子，下九龙之符命，开六地之冥关。万类幽灵，三途滞爽，悉承殊贶，同陆仙乡。拔兹系荐之魂仪，脱彼多生之障难，咸蒙炼化，永遂逍遥。谨奉表上进以闻。臣诚惶诚恐，稽首顿首，再拜谨言。
　　年岁次　月　日　具位臣姓某上表。
　　请阴阳正炁炼度表
　　上清灵宝法箓职位臣姓某，诚惶诚恐，稽首顿首，再拜上言。臣今月某日，为某府州某处信某官姓名，开建无上黄箓大斋。以今某日夜，炼度在会，普度众魂，及三途万类，一切孤魂。以某日夜，炼某人魂仪者。臣闻立根赋命，乃炁化而形分。丧本迷真，故衅成而报至。欲离苦趣，须仗善功。辄陈迫切之情，上冒穹高之听。臣诚惶诚恐，稽首顿首。臣切惟质摧神往，魂散魄沉。既经於太阴，虑缠於苦网。不假正真之炁，莫迁冥昧之灵。臣猥以庸才，谬当首职。惧不明於玄奥，诚难冀於感通。今信官某，并在坛士民等，虔启清场，恭开法席，祈天告地，列像陈仪。露哀罄之衷，沥荐资之，悃。爰念九泉之滞爽，不悟一性之本源。仗此微因，明其宿命。恭惟。
　　白玉龟台九灵太真金母元君，
　　东华木公上相青童道君玉陛下。二炁之祖，万有之宗，立极先天，流祥育物，随机济度。应念哀矜。恭望曲轸洪慈，广推大宥。魂灵魄识，获承金木之神辉。本始根源，咸复阴阳之正性。九幽罢对，万类蒙休。臣无任祈恩，激切之至，奉表上进以闻。臣诚惶诚恐，稽首顿首，再拜谨言。
　　年岁次　月　日具位臣姓某上表。
　　九天上帝表
　　上清灵宝法箓职位臣姓某，诚惶诚恐，稽首顿首，再拜
　　上言。臣今月某日，为某府州某处某官某姓名，开建无上黄箓大斋几昼夜。拔度各人先远宗亲，同超善境。普度九州万类，一切孤魂。以某日夜，炼度在会，系荐男女众魂，及正荐某魂仪者。臣闻一元肇始，凝二象以分灵。九杰结形，俾万生而立命。若非归根返本，岂能复性聚真。敢冒冲科，恭据凡慷。自知越分，实负战兢。臣诚惶诚恐，稽首顿首。仗念臣尘浊庸材，昏蒙陋识。不明气候，滥叨济物之灵司。未习典章，冒摄灵坛之首职。念人死而为鬼，藉陶镕始遂还生。度鬼复以成人，非冶炼岂能受质。木辉金润，爰资合炁之功。阴极阳回，须赖生神之荫。恭唯
　　九天上帝陛下。上翊三境，高拱重霄。无为而庶物自繁，不言而十方被泽。曲悯沉沦之苦，特颁养育之恩。布九极之生津。胎全十月。授五行之粹炁，体备百神。俯拔阴灵，俓超阳境。三途滞爽，咸停谪役之劳。万类孤魂，同遂更生之乐。臣无任祈恩，激切之至，谨奉表上进以闻。臣诚惶诚恐，稽首顿首，再拜谨言。
　　年岁次　月　日具位臣姓某上表。
　　允中切见章文，乃古格，其来尚矣。允中今编黄箓合用五章，亦古仪也。其间请祷之辞，犹遵师传也。散坛朱表一通，乃广成先生之体格也。而略增法中所请官将而已。至於天帝之前而上表，则中古以后，世法而为之，故合守古今朝廷之典式。允中所列救苦表，炼度表，九天帝表，皆从师旨，其辞则允中冒昧撰述者。非敢自以为当，盖取其与洞玄灵宝炼度，行用不相背驰。高达之士，更能以雄伟之文而易之，但不违科典，又其善也。九天上帝，分作九通专表，尤为详尽，然须九表各自命矣。以九炁之次序而为之，乃佳。允中不才，岂应悉备其事，当俟后之作者，以成垂世之规。
　　青词
　　黄箓大斋专位拜词，则合用七通。曰玉清，上清，太清，此三通，则大道也。次则吴天，北极，天皇，此则上应三炁，乃天中之主也。地只，则吴天之配也。至尊至上，尽於此矣。若斋醮事体稍小，不专位拜词，则从章格，书大道阶也。此外黄箓斋醮，有南极大帝、救苦天尊，皆拜词者，各有所见。自从师授隋唐以后，朝廷青词，皆列圣位，宋朝亦因之。今录真宗皇帝景德间内醮青词一首，存此参照，及今之词格于左。
　　真宗朝内醮青词
　　维某年岁次某甲子某月某朔某日某甲子，嗣
　　天子臣某，谨遣入内。内殿头某，代拜於大内朝元殿，开启
　　黄箓大斋一月日。散日，恭设
　　罗天大醮，一座二千四百分位。谨谨顿首，上启
　　元始天尊，太上道君，太上老君，三清圣众，十极高真，北极星君，九曜星君，南北二斗星君，天地水三元帝君，玄中大法师，三界官属，一切真灵。伏以叁天两地，於覆载以无私。阴惨阳舒，实生成而莫测。总万灵而上列，甄庶物以下临。顺之则昭应祯祥，逆之财比生灾异。先王所以祇畏，前圣由是范围。臣纂绍祖宗，抚绥亿兆，莫不观高穹而取法，循先宪而守成。今以边陲克安，岁时茂稔，伊何凉德，协比庆图。敢忘驭朽之心，以奉临深之戒。将酬神贶，恭启醮筵。伏冀锡庆邦家，垂休动植，二气罔生於疵疠，八弦永息於干戈。十曜临天，无差於顺度。四溟纪地，靡睹於扬波。黔首咸安，品汇斯泰。朝廷凝於庶绩，寰宇逭於三灾，显叩玄灵，伏切丹愫。臣无任
　　瞻
　　天，望
　　圣之至，谨词。
　　黄箓青词式
　　维某年岁次某甲子某月某朔某日某甲子，某府州县某处住坐，奉
　　道某官姓某，谨投某经线法师某，於某处启建
　　无上黄箓大斋几昼夜。上资邦国，普福群生。开升七祖魂灵，广度九幽孤爽。集兹善果，专用荐度亡故某魂，超生善境。谨谨顿首投词，上启
　　太上无形无名虚无自然至真大道无上元尊金阙玉陛下。臣伏以入文臣无任
　　瞻
　　天，望
　　圣激切，屏营之至，谨词。
　　黄箓散坛设醮青词
　　维某年岁次某甲子某月某朔某日某甲子，某府州县某处住坐，奉
　　道某官姓某，谨投某经箓法师某人，於某处启建
　　无上黄箓大斋几昼夜。上资邦国，普福群生，升度先亡，广拔孤爽。集兹善果，追荐某人魂仪，超生福境。斋事圆成，谨用修设
　　三界高真清醮，三百六十分位。昭答
　　天恩。臣谨顿首投词，上启
　　太上无形无名虚无自然至真大道无上元尊金阙玉陛下。臣伏以入文至臣无任瞻
　　天，望
　　圣激切，屏营之至，谨词。
　　此词圣位，乃俓拜大道，则不复三境天尊词矣。盖三炁即三境，三境则大道。此一阶位，兼总三炁，包统一元，无不尽矣。今若具洞玄灵宝，阶行灵宝法，而章用太清阶，则越格甚矣，理亦不通。如正一法师诸章，既用太清阶，则青词亦止得同章而用。或分作三境，天尊位也。今总以大道阶，则不拜三境。词或有分位，则玉清曰虚无自然元始天尊，上清曰太上道君洞玄灵宝天尊，太清曰太上老君洞神道德天尊。近有人用虚皇上帝，於天尊之下者，非也。虚皇上帝，别自是一位。至於以道君为妙有上帝，以元始为妙无上帝者，亦不达至道之人为之也。夫天尊则炁也，则道也。一炁分三，是为三境。同生一炁，以言其有则不可名，以言其无则不可泯。均处於妙无之间，是三境同体也。今以一尊为妙有，以一尊而妙无，则有者不可使之无，无者不可使之，有，岂非去道远矣。此等出奇好异，三境天尊圣位，亦戾古撰述，多违科典，乃浙东诸人为之。允中足迹所历江湖，亦为稍广。他处之好谲者，不如是之众也。《正一章□太清阶》曰：太清玄元无上三天无极大道太上老君，太上丈人，天帝君，天帝丈人，九老仙都君，九炁丈人，百千万重道炁，千二百官君，太清玉陛下。此阶则专於太清，而全属洞神部矣。正一斋醮青词，若用此阶则合。别拜玉清、上清词，可也。故不若作三境天尊。拜词矣外，吴天词则曰太上开天执符御历含真体道昊天玉皇上帝，北极则曰中天紫微北极大帝，天皇则曰勾陈星宫天皇大帝，地只则曰承天效法厚德光太后土皇地只。此外杜撰不典之言，毋得污渎上天也，非我法春，不在此限。
　　允中稽考古式斋醮，自始及终，皆备词关申，是高功措辞者。独青词乃斋主之情旨，高功之所据凭科，所谓誊词者也。青词代剖肝，丹书象沥血，所以形容斋主之诚切。其辞贵简而不尚繁，贵质而不尚丽，倾心露胆，求哀於上帝也。近世能文之士，则专肆浮华。强记之人，则多引故事。儒家程文，尚不得引史以证经。况於混元未判，大道先天，而史传记载，乃世间尘进，岂应取以质证於先天上帝之前。近代词赋，多爱断章用事。而於青词，置谜语有同儿戏。亦敢为誊奏，良可哀也。若用道家经典，切宜详审《道藏》所蓄经文。近来真伪混杂，未易分别。如天台桐栢崇道观，乃五代之末，吴越王钱氏所建。藏中诸经，拘集道童及僧寺行者，众共抄录，以实其中，碧纸银书，悉成卷轴。当时四方割据，钱氏处於偏方，随其境内所有之书，一时欲应限数，故其间颠倒错谬，不可胜记。有脱字漏句，全不可读。有言辞鄙俚，昭然伪撰者。于今几三百年，更数世之后，不知始末，则谓道典，果有此等经文。高识之士，自能剖决是非。浅学之人，执为正典。或者取而引用，可乎。允中所见诸方经教混淆，不失於天台。况允中足迹所不经行之地，耳目所未涉历之书，尤多。遐方僻郡，道馆琳宫，经籍失正者甚众。学者所当深加详酌，不宜一例轻用。如应世诸杂经中，人多取其全句入章词中，绝有碍理者。俗人之见，每於荐度，则力称亡者之德行，备述生前之勤劳，岂是告天请宥之意耶。人子孰不爱其亲，若欲称其行义，当求大手文笔，以为墓志行状，及祭文挽章之类，可详书之。此词非此例也。矜耀死者之所长，以夸於天下乎，谓亡者而天不知乎。祷病禳灾之词，亦不能悔愆引咎，反行怨天尤人。或取经史中语，以为请福之辞。或希求爵禄，或侥望寿祉，极口形容，不识退逊，彼以天为何物耶。古今印行青词，极其浩博。文章伟丽者甚多，体合科格者至少。前辈主行之士，皆预取青词，逐字参订，不违科格，始为申誊。允中诸师尊，多通古今，刚介不夺。虽大贵人请行斋醮，亦将青词契勘，未尝顺俗录奏，岂畏斋主之诮也。士大夫高上之人，其文有违道家典式者，自可以理商议。或世俗无知之辈，辄陈猥陋之旨，又岂当为其拜词哉。迩来世态浇漓已甚，主行之士曲意趋时，廉耻道尽，惟恐斋主之不见用也，何论词旨之当否。其间未谙科教，不通义理，冒昧行科者，固不足责。此等阐奏，未必上达而天真亦应，原其无知春秋，责备贤者。炼达典章之士，心知其非，乃敢徇情顺意，不畏考罚，拱手听命於俗辈，录其俚语而上奏，其罪当如何哉。青词之首曰维国号某年，古今已定。近有人谓维字犯天讳，而易曰时。夫时字之义，乃题梁、书壁、记序中之格。谓书此之时年月，使后人读之，知其为当时之事故也。今青词书，於坛中即时焚奏，又非隔年异代，而后行用，却书时字於其首，是诚何义也。紫微夫人谓天中之书，非世俗秽浊之迹。若诸天隐讳之类，悉是天中之字，世不可识。经文逐时下降，译以世书，遂有凡世之字。诸天之名，列真之讳，於大道至尊之前，不应回避。自天而道无名，无名诸天隐讳。乃天地以分，经籍既降，世方有之。今世俗之维字，而指为大道名讳，纵有经据，亦不可行。自唐以后，累朝上天帝尊号，前后一应玉册，皆曰维某年而陈。隋以来百数年间，亦止用维字。何独近来上天方有此讳，在朝廷不用皇□，其皇者大也。天子称臣於天，不应自称□，而朝廷不用国号者，以下文有宋嗣天子之街，故不重迭也。臣下词於天子，则曰维皇帝某年，乃古今之通义。有石刻中。或谓维字犯天讳者，亦不可据也。今录景德间青词一首於前，及蒋氏《立成仪》亦载唐朝青词一首，前后体制相类也。朝延则总列圣位，乃从古式。民间独位拜词，则三清三函，吴天、北极、天皇、后土各一函，共拜七函。江东寻常设醮，或专拜吴天一函，以其天之主宰，事所隶也。有三境总以太上大道之阶，则只作一函也。夫拜词乃露诚切者也。朝廷青词，自上帝而列至三界官属者，乃普行祈祷也。故北斗醮中，亦上青词，但言辞宜别重轻，而不称奏也。又有妄人诳世，称青词止上於天帝，而斗星或用白纸，或用黄纸。青词能於纸中分别高下，却称奏与上天一同，何其谬哉。夫岂知青素丹书，乃剖肝沥血之义尔。在天则称进称奏，在列真则曰申曰上而已。词中言辞，大宜斟酌，不得与天同等。凡青词之前，已具乡贯姓名，於某处建某斋为某事，至词中却叙哀祈之情而已。若有将一两联，形容建坛行道，烧香然灯之意，则理涉重复。其文切在简当，一念萌於胸次，万灵鉴於空中。但不可不致辞，以伸恳祷而已。又何待繁文盈牍，而后动天乎。允中寻常斋醮不预，助行之时，每承士友，委撰青词，僭易应命者颇多。第一末学之文，不应传远，故不欲收聚入法中，姑叙世俗之弊。然此事全在高功，该贯古今，精考科典，誊奏之时，严加详酌。傥有违戾，则赍官不为无罪，而高功罚倍余人，可不戒哉，可不谨之。允中每厕迹斋坛，备员首职，既当主行，则青词不应自撰，所承词旨，纵有毫发违碍，必白斋官，削易以用，而士夫亦未尝而不见听也。全不合典格者，决不誊奏。允中之穷达，悉归之分定，何须謟佞施士，以苟求微利。此实师尊之训，而允中赋性，尤不敢谈斋士而渎上帝也。所有黄箓建斋，至散坛方行，设醮谢恩，此随斋之醮，以其营卫坛场，传达诚悃，功成事竟，醮谢真灵者也。与四十二等专醮之义不同。故斋中青词，则求哀请宥，迷建斋之所祷也。至於醮谢青词，则叙斋修有阙，祈请蒙恩，陈谢之辞也。如曰斋事庆成，惧典仪之违谬，亡灵获度，沐恩造之宏深，此乃谢恩醮中青词意也，常俗斋官，或非自己撰述词文，率多委之他人。而士人用力於功名，未免专心举业，又不复辞以不能。往往斋中青词，析一次，醮中青词，又请祈一次。间有善於作文者，不过形容斋之与醮而已，彼又安知道家斋后，设醮之本旨。治经之人，於词中而状其事，多类经义破题。治词赋之人，则又多似世人之启札。如荐父母，则用经句曰，生我劬劳。此诗随寓之词，初非对君上之语。岂可遽执其说，而对天称我可乎。又有曰母兮鞠我，皆此类也。士大夫青词自叙曰：自踰知命之年，屡玷观风之节。夫五十而知天命，孔子自述之语。施於人前可也。若以知命五十岁，亦藏头语尔，施於天可乎。追荐青词曰：居诸云迈，哀悼何穷。其意谓日居月诸，傥用日月。云迈则太熟，出於其丽。然除去日月字，而独称居诸，是何物也，是何义也。又如日岂期一梦之不还，俄见八旬之甫及。夫以一梦而形容其死，施於挽章杂文，可也。又不用日字，而独称八旬，是八十日乎，八十年乎。如曰遽染河鱼之疾，旋兴隙驷之嗟，此尤无礼。以河鱼而作泻痢之隐语，以隙驷为人死之谜言。况人生若白驹之过隙，乃譬喻尔。祈上帝而用之，可乎。如曰玉京金阙，步八景之云霞。圆峤方壶，住三山之楼观。拔度亡魂，而所请如此，上帝可以施行乎。如曰朝露既晞，悲风徒切。此甩事之闲语尔。然朝露易晞，以言其出处，则喻人之性命易损。若断章止用此四字，随寻常之理言之，则朝露既晞，不过日出而已，又何可用之天乎。若夫诗词之格，有藏头，有歇后，有隐语，有双关。其句而去其上一字，或二字，谓之藏头。苏东坡有戏语诗曰：圣善方当而立岁，乃翁已及者稀年。上句以三十而立，言其母三十岁也。下句以俗谚有七十者稀，言其父已七十岁，是乃藏头也。用其句而去下二字，或一字，谓之歇后。有人作石诗曰：天汉支机罢，仙人捧膊余。盖有天汉支机石，仙人捧膊石。又东坡有词曰：断送一生惟有，破除万事无过。盖他人有全句：断送一生惟有酒，破除万事无过酒。东坡各去一字，而取为词，正歇后体。唐末有郑荣，多为此等谐语，当时号作歇后郑五是也。状其事而不言其名，则谓之隐语。如近代有诗曰：萧萧出屋千寻玉，叆叆当空一炷云。乃上句言竹也，下句言香也。即隐语体也。用其句之义在此，而寄意於彼，谓之双关。东坡有词曰：日出西山雨，无晴又有晴。此本晴雨之晴，而暗用作无情中有情，此即双关格也。此等皆诗词杂文之体，至於书启，则用於平交势均位等之人可也。或上大贵人，及朝廷表笺，已不可用，而近时有青词，用藏头隐语者甚多，求哀请命於天，乃用变格异体，以肆亵渎。於心安乎。此特摘其略耳。此外不识避忌者尚众，至於违戾道典格者，皆是也。不知考究，而但欲主行斋事，高功之职岂易为哉。无知者既不足责，有识者又不敢言。贪施利而媚斋官，顺俗情而罔造物，良可惊也。章词之用，所系不轻。高功若不自加参究广览，求其至当，而临事略无去取，咎将谁归。允中不足道也，虑天之不可侮，不免陈兹万分之一。有志之士，必察之区区之用心。无知之辈，未必不因此等正论，反兴谤讟吁。允中之论，为高识之士而发也。异时岂无知此意者，亦教门之一助。
　　上清灵宝大法卷之二十四竟
　　上清灵宝大法卷之二十五
　　洞玄灵宝法师南曹执法典者权童初府右翊治金允中编
　　上章科格品
　　三洞垂科，五文开焕，自古以肇其机，惟洞真之道。降流虽久，战国之末，三茅真君始开祥於句曲，遂立宗坛，其后如许长史，许远游、杨司命、郭真人诸君，相继不绝，无非精练上道，修诵洞经，教出玉清，繁文不立。洞真科格，本无章奏之规。至东汉正一天师，应运挺生，科条荐布，於是斋修之典章，表仪之灿然，昭焕斯为洞神之道，正一之宗。东吴左仙翁玄，受灵宝洞玄科品，於是传上章谒帝之科，元纲飞步之诀。至晋许旌阳，行孝道明王之教，遂有驱妖馘毒之法，济世立功之文。悉皆洞玄之道，灵宝之宗，自古至今，不可诬也。夫灵宝拜章之法，乃洞玄禁秘之文。自太极仙翁内行飞神谒帝之妙，外传上玄境域之祥，可以修真而炼形，岂止誊章而启事。传之非类，殃考一身。不奏妄传，祸锺九祖。若章中官将，即阴阳神决吏，刚风骑置吏，驿马上章吏，飞龙骑史等官，须与正一章同用。盖刚风骑置之司，无两途也。校章定章诸从事等职，以学者先佩都功诸箓，故行兼用，除去亦可。至於功曹玉女，印篆法阶，屏炁存神，蹑罡飞步，朝元肇事，会道通真，则专本洞玄之品，灵宝本科。上不僭用玉清大洞之仪，下不杂行正一洞神之诀。道有本源，如精金美玉。苟有一毫驳杂，无非伪物。惟精惟一，始可感通。仙翁修之，而得道成真。司马承祯获闻其秘，尝隐於少室山中，以此洞玄章法，流传於世，遇之者切须保秘。傥非盟天告地，临坛付授，谨勿轻用。非此宗派，尤不宜行用也。宁可指以为非，弃而弗取，乃至漏慢尔。平居闲暇之时，先当习定。夫定者，非释氏所谓寂灭顽空之义也。惟儒家颜子心斋、坐忘之道，则近之矣。内念不出，外想不入，湛然静空，绵绵若存，静中有动，法术生焉。拥三炁而内充，聚一神而中峙，立此妙本，身世两忘，渐觉此神轻浮，冉冉离世，乘虚驭炁，飘飘而上。依法飞步，其诀已散在法中，学者当自得之。始於人之共知，而终也非人所可知。不用衍数而功自隆，不待吹嘘而形自炼，不出神而神自出，不俟修真而真自成。施之章奏，剪除妖妄，殄灭精邪，超度存亡，禳邻灾难，万道归一，简而不繁，实灵宝之枢机，真仙之径路也。
　　上章沐浴
　　凡遇拜章，先冷外秽，沐浴更衣，用香汤先沐后浴，即易新衣，入静室。夫身不洁则神不居，则法不灵，法不灵则难格天矣。
　　煎汤方
　　桃皮半斤，茆香半斤，藿香半两，香白芷半两，苓陵香半两。
　　右为粗末同煎。
　　服符以净内秽
　　咒曰
　　天地运用，日月之精，光彻四海，能断邪精。斩妖去病，身有光明。神水溉作，万祸灭形。急急如律令。
　　诵咒，书符，烧灰，净水调服。仍以一道，安章格案下，勿令人见。
　　常服符篆
　　凡拜章之士。寻常当持诵灵文，餐服符篆，感会灵炁，濯炼身神，庶可临事有应。常服之符，具存法中。欲於此疏出，恐见者忽略忘义，故不立为定格。但能以平时行用有验之符，逐时自服，足矣。
　　服章告心神法
　　凡临坛拜章，於三日之前，先略具章中事意，用十分轻薄纸，二寸半，细书。却入静存神，以章吞服。此拜章之作用也。若灵宝有心章之格，乃告急密切之条，与此大略。
　　近世有闻其名而得其传者，乃曰心章，长三寸三分，即是告心神章也。迩来多以此为心章，制度告天，差谬甚矣。所服章格，已临坛盟受，此不再叙。
　　上章烧符香炉中
　　此常用符也。又名都匠符。古仪於拜章临伏时，烧之御案香炉中。不可以其名称常熟而忽之。
　　章前后空纸
　　正一章，用一十二小印。自再拜至太岁后，皆印之。有一家印有弦。如印式有一家小印，不用弦，只如符用之。故正一章太玄都前不空行，洞玄之科则章前后各空纸。悉依式书符，不用一十二小印。於年月上，只用通章印而已。世人但见神霄箓内载通章印，遂遽称此印玉清，属洞真部。殊不知神霄之教未兴，而洞玄章法自五代以前，并用此印。而通章印文，乃灵宝升天大券，但去其下文耳。生人用之，以为升章，入天廷之质证而已。夫印者，志也，信也。正此义也。洞玄章法用通章印，则是灵宝本科。或者见此等行用，以一符一印，稍涉他书，便称玉清灵宝，非也。升天大券，自古及今，昭然属洞玄部。给付亡人，则以九玄使者字下，有召魂升等字。生人用以为印，则去下文，岂应便以为属洞真部。神霄箓中，自编入备用耳。其箓与法，亦未尝力指谓此印，不系洞玄灵宝之品目。盖神霄当时以为天坛，万法俱总。是以灵宝有一二符，编入箓中。未可以此，便易古之纲目也。
　　灵宝拜章仪
　　高功立靖，服符，存念本科。
　　排酒果三十六，分列两庑，备威仪诣靖，引高功诣师慕，启事。竟，升外坛至地户，念入户咒。升天门，上十方香御案上香，焚香符，上本位香。
　　高功移科案，居坛右，面西北。次存四灵卫己，日月照形，去面各九寸，北斗盖头，魒向前，礼师如斋法。存三将军自天门降。上元左肾黑杰，中元右肾黑炁，下元心赤炁。存朱
　　衣吏兵，翊卫坛所。
　　都讲举，各礼师存念如法。
　　高功宣咒。
　　咒曰
　　大始元真，五老高尊。太常暗映，无幽不均。上御九天，中制酆山。下镇江海，十二河源。八威神咒，灵册五篇。召龙浮水，收炁聚云。万精摧落，所诛无蠲。日月五星，北斗七元。诸天诸地，诸水诸山。天王游宴，五帝仗旛。天丁前驱，金虎后奔。镢天猛兽，罗闭四门。所呼立至，所召趁前。赤书豁落，风火无闲。有所摄言，金龙驿传。
　　都讲举，鸣法鼓二十四通。
　　无上三天玄元始三炁太上老君，召出臣身中三五功曹，左右官使者，左右捧香，驿龙骑吏，侍香金童，传言玉女，五帝直符。直日香官，各三十六人出。出者严装。关启此间土地里域，社稷正神。臣今正尔烧香，奉为入意，其诸情悃，具载章文。愿得太上十方正真生炁下降，流入臣身中。令臣所启，速达俓御至真无极大道昊天玉皇上帝御前。
　　各称法位
　　具法位臣某，与合坛官众等，谨同诚，上启无极大道，上帝高真，日宫太阳帝君，且府太阴皇君，北斗七元星君，天地水三元帝君，北极四圣元帅真君，五方五德星君，四方二十八宿星君，玄中大法师，正一静应真君，灵宝经籍度三师真君，太极左仙翁冲应真君，九州都仙太史，高明大使，神功妙济真君，古今传教真师，三洞宗坛上圣，灵宝经箓中神仙，洞玄科法中圣众，十方飞天神王，三元唐葛周三真君，监斋直事，灵宝官属，章中千乘万骑，一切真灵。臣闻上帝高真，玄极至尊之主。玉京金阙，紫清无上之天。仰之而杳邈难穷，瞻之而穹窿无际。势岂容於言接，形非可以阶升。自惟高下之殊途，亦且圣凡之异辙。然而科列关誊之职，教宏飞谒之规。虽天人交通於□飨之间，实师资接引於思存之顷。盖出其神，得以朝帝。而洁其躬，许容格天。腾翥须臾，感通倏欻。将列封章而上达，先期真驭以下临。召出身神，恭迎天吏，愿坚初誓，典轸玄慈。稽首投诚，谨当上请。
　　请章官位
　　上香，献茶，初献法事
　　重称法位
　　具位臣某，谨同诚，上收无极大道，上帝高真，日月星斗上圣，三官四圣，五师真君，三洞经箓神仙，三元将军，章中官吏。咸望真慈，俯曰洞鉴。臣闻洞玄启运，大宏章奏之仪。灵宝垂科，广示斋修之格。真风普浃，玄化诞敷。由真师开曲济之门，乃上圣阐无穷之惠。万方仰赖，千古攸遵。岂地界晚学可以赞扬，实上境圣师俯加接引。尚祈悯济，终赐提携。臣所据某人，励志精勤，投词激切。乞贡章文而上达，欲祈穹极之垂慈。然臣俗网凡夫，地行贱质。冒当职位，叨任关宣。未能恩气以轻身，岂遂飞云而谒帝。惟遵定格，徒按成规。非仗师恩，难闻天听。恭望玉京教主金阙师尊，降日时功曹，勑章奏官吏，赴坛传悃，依式升章。庶显教科，俾昭报应。敢伸菲荐，用罄愚衷。稽颗致恭，谨陈亚献。
　　上香法事
　　臣谨重诚，上启无极大道，上圣师尊，三元唐葛周三真君，三天门下上章词表灵官，引进真官，上官典者，法中飞章从事，促炁功曹，驿亭令丞，四部监功谒者，察奸执正诸君吏，宝章进章诸从事，三五功曹，左右官使者，五帝直符，日时主者，直日香官，太岁官君，十干当直将吏，山川溪谷，海岳洞天，灵官将吏，章中千乘万骑，一切真灵。伏以苍苍上极，非人可亲。翼翼小心，惟神能格。欲竭存思之妙，全凭传奏之灵。以今某遵奉科仪，投词启事，贡誊章牍，愿彻高尊。若非天吏以通传，安得尘词而洞达。恭陈薄荐，延降神骖，鉴此微衷，锡诸灵贶。助人神之存想，指云路以冲升。引进真官，导迎前后，上官典者，评省通呈。俾兹恳切之忱，即遂昭通之应。敢终三酌，以毕醮仪。
　　读钱马状
　　读白五体真官，八景神吏，金堂玉室，一切尊神。伏以首列九宫，宗奉泥丸之上帝。中理五炁，混合身内之百神。欲造真机，宜通妙用。又况传经授箓，裂券分环，凡有请祈，法当利济。今陈章牍，上达丹阍。出一身正炁之神，奏三境高真之御。从凡入圣，自地升天。先度罡风，荐浮空界，历角亢而治气，旋箕斗以护形，谒两曜之神宫，度五常之星府。欲界，色界，无色，种民，上通金阙之高，朝奏玉京之圣。启陈事竟，还复身中。谨按科条，关出将吏。
　　长跪出官
　　谨出臣身中五体真官功曹，上三天执法开化阴阳功曹，消灾散祸解厄君吏，各一十二人出，治中建节监功大将军，前部效功，后部效杀，驿亭令，驿亭丞，四部监功谒者，法中飞章从事，促炁功曹，三五功曹，左右官使者，五帝直符，玉童玉女，阴阳神决吏出。出者严装显服，冠带垂缨，整其威仪。功曹弁朱阳之帻，冠通天之冠，衣皂纨单衣，腰带龙头之剑，捧持谒簿。使者弁玄阴之帻，冠九德之冠，衣绛章单衣，腰带虎符，赍执玉版。直使功曹住立四方，三五功曹住立中央，治病功曹营卫臣身，左官使者建节在前，右官使者持幢在后，阳神决吏立左，阴神决吏立右，上部功曹住立上方，中部功曹住立身中，促炁功曹催促十方，上部使者远望上天，中部使者远瞻八方，都官使者匝绕臣身，天驺甲卒，狼吏虎贲，察奸勾骑，都官仆射，天丁力士，治正执正吏，收神食神吏，收鬼食鬼吏，收炁食炁吏，收毒食毒吏，收精食精吏，诛符破庙吏，罡风骑置吏，驿马上章吏，飞龙骑吏等官，并皆屯驻臣左右前后。咸受臣所宣词语，分别关启此间土地，里域正神，监察考召，左右都平君，二十八治，三十六靖庐，七十二福地，三百六十名山，昆仑上宫，洞天海岳，道上二玄，三元四始，二十四炁，十二时神，皇天后土，今年太岁某太阴，六十甲子诸官君，风炁注炁，里邑社，四面八方，东九夷胡老君，南八蛮越老君，西六戎氏老君，北五狄羌老君，中央三秦仓老君，玄元正炁，二万六千神仙，川源溪谷，山林孟长，十二溪真，根源本始，本地之主，社稷灵官将吏。谨同诚，上启太上无形无名虚无自然至真大道太上道君上清玉陛下。臣幸以宿缘，叨奉教法。告盟之日，约以流通。誓愿敷赞真风，振扬道妙，永扶国祚，普济生灵。凡有投诚，理宜关奏。今谨有某投词入意，赍持法信，求拜章书。臣谨为伏地，拜奏章文，今在素案之上，伏愿上官典者，垂神省理，以时上达，请省章文。
　　捧章露於御案
　　龙头书刀镇左
　　朱笔鱼疡镇右
　　宣章副本
　　按旧仪先遣章，后乃封章。但未对先遣官，则封后不复启祝。颇为未顺。今以封章在前，遣官在后，傥欲自从旧仪，随便道众捧章文及章函、面印、绒线、糊黏等，就高功案。高功捧章函，密念开函咒，函不先开，以章安函外，旧用蜡填印池上用蜡印，而蜡实不洁。今止用绒线系毕，以糊黏印在池上用印之，纸亦不用蜡。
　　传言书佐，开函小吏。手执书刀，开发函轨。章文上御，开通道理。所奏速达，臣获终始。
　　次以章於香上度过，密念熏章咒：
　　五色之烟，冲章上天。五色之炁，冲章达帝。下官故炁，不得妄干。
　　封章，法师自入函章表，道士授线，以糊黏印池，高功安贴纸印。次密祝勑章咒：
　　臣笔灵灵，勑此上清。仙童玉女，开发龙函。令臣关奏，速达天庭。急急如律令。
　　又密咒
　　遣章威仪，及时关奏。秘印心传，灵章密授。朱烟起夜，云路通昼。仰望玄恩，潜垂福佑。
　　高功封章毕，捧于简上，长跪，遣官。
　　谨遣臣身中五体真官，官一小吏，十二书佐，三五功曹，左右官使者，促炁功曹，飞章从事，五帝直符，飞龙骑吏等官。严装显服，冠带垂缨，佩剑持箓。为臣及时操持章文，俓上诣三天，合属曹治，随章进对。臣幸以夙因，谬膺玄职，不达正真，未明炁候，资品凡陋，识见愚庸。所进章文，或违科禁，文字不整，词旨差讹，脱落乖违，语言亵渎。请章中从事，书佐小吏，以时削治，俾遂进呈。无令上官典者，有所谴却。臣屏息随章，俓上太上无形无名虚无自然至真大道太上道君上清玉陛下，谨勿稽停。左右历关吏，章中诸灵官，以次分别。当令所请者下，所召者到，所治者愈，所济者度，所诛者灭，所迁者达。若有下官故炁，於空界之中，邀截臣章文，使不上达者，即请录付合属天狱，依律治罪，以明天宪。所有章牍，必使上闻。臣俯伏御右，恭俟天恩，乞垂报应。
　　高功以章授道众，置章几上。知磬举法事，监斋随章，引至焚燎所。焚章用烈火焚之。宣官将关坛中，举焚章词颂，高功送章出，随即拜伏，存思，行用如式。坛四角安香炉，四方烧符。高功伏章起，称以闻焚章颂，毕。
　　宣科
　　臣谨重诚，上启无极大道，太上真师，玄中大法师，三天大法师，正一靖应真君，灵宝经籍度三师真君，北极四圣元帅真君，太极左仙翁冲应真君，九州都仙太史，高明大使，神功妙济真君，三洞宗坛上圣，万古传教宗师，十方已得道神仙，三元唐葛周三真君，三天门下上章词表灵官，引进真官，章中功曹玉女，从事直符，虚空云路翊卫仙僚，五体真官，身中万神，臣闻存真念道，冀通梵炁之高。拜表誊章，未彻教中之妙。徒按彝章而就事，深知凡骨以非仙。辄籍恩私，以二十四神而飞章紫极。仰依覆育，由三十五分而总炁上玄。但以想念不精，荐陈爽礼，仰攀霞仗，幸沐俯临。恭恋云舆，诚难后从。愿曲原其狂僭，冀终锡以生成。所请所祈，能通能应。怀恩实切，倪首知归。引领天衢，再拜奉送。
　　送圣颂。
　　高功长跪，纳官。
　　臣奏章事竟，所出身中五体真官，功曹使者，各从众妙之门而入，在左还左，在右还右，弥纶天地。直使功曹，主领检押，各归本位，安稳金堂玉室，毋令差互。后召复到，一如故事。
　　十二愿。
　　复炉。
　　香官使者，左右龙虎君，侍香诸灵官。当令臣拜章之所，自然生金液丹碧芝英。百灵众真交会，在此香火炉前。令臣学道得道，求仙得仙，斋官受福，天下蒙恩，亡灵受度，幽爽升迁。十方仙童玉女，侍卫香烟，传臣所奏所启之言，速达俓诣至真无极大道吴天玉皇上帝御前。
　　出户下坛。
　　师幕称谢。
　　退入靖室。
　　章官醮位。
　　上元道化唐真君，
　　中元定志葛真君，
　　下元护正周真君，
　　三天门下上章词表灵官，
　　三天门下弘进仙官上官典者，
　　治中建节监功大将军，
　　治中炁中官将，
　　呈章通章从事，
　　录章校章从事，
　　定章刺章从事，
　　印章御章从事，
　　赍章从事章中官将，
　　法中飞章从事促炁功曹，
　　三五功曹左右官使者，
　　五帝直符玉童玉女香官驿吏，
　　四部监功谒者驿亭令丞，
　　察奸执正诸官君，
　　收邪食炁诸君官将，
　　阴阳神决吏，
　　科车赤符吏，
　　罡风骑置吏，
　　驿马上章吏，
　　传言玉女书佐官吏，
　　三元四始二十四炁神君，
　　天门引进神吏守卫官君，
　　六十甲子诸官君，
　　今年某太岁尊皇君，
　　十干当直功曹将吏童子，
　　十二时直主者，
　　三界四直功曹传奏直符，
　　监察考召诸司官将，
　　洞天福地靖庐治化灵官将吏，
　　山林孟长山川溪谷灵官将吏，
　　九州分野社稷正神，
　　当境城隍社令根源本始神司等神，
　　当境土地里域正神，
　　章中千乘万骑一切真灵。
　　允中师授章法，乃洞玄灵宝之道，兼章出於古科，有如正一之宗。世所常行，与灵宝之品，其官将吏兵，大同而小异。至於飞神谒帝，存想施为，则灵宝与正一，全不相类。非对天盟授，不容显宣。如玉清之品，洞真之部，不出章奏之格，古今之所共知。近世天台法中，却谓心章之类玉清，合用通章印。此其见神霄箓内载通章印，遂创此说。不知印文，乃灵宝升天大券也。又谓洞玄部，合用九灵飞步章奏印。夫九灵飞步，乃拜章之作用尔，古无。司局立此印名，指为洞玄部，则非矣。又为洞神部，用黄神越章印。此印亦非专主正一之宗。盖彼不考其详也。蒋氏《立成仪》则谓斋法出於灵宝，而章奏始於正一。盖其源流，嗣法於正一之宗坛，而天师合从本科上章，故不旁考灵宝也。从《立成仪》之论，须不用灵宝本科，且不失正一章奏之式。是刻鹊也，亦为稍稳。傥不考洞真部本无章式，从天台而自分三洞拜章，恐不免违戾教典是尔。世有谓三五飞步为正一章法，九灵飞步乃洞玄部之行用，至有取神霄官将吏兵，混同拜章者。须神霄之教，盛於宋朝宣和间。而神霄未行之先，灵宝之科降世久矣。元不与神霄相杂。故近世参行大洞，益以神霄，却行灵宝，遂谓之玉清灵宝者，似觉详尽，而古来未见此格也。夫洞玄灵宝拜章之法，当行功於平居闲暇之时，习炁炼神，升虚入妙。在内则谓之十转回灵，在拜章则谓之元纲飞步。临坛之际，不复纷纭举措，手搯足行。惟令道众，以香炉四枚，安於拜坛之四角，皆烈火丰香。才侯高功拜伏，即以四符焚於四角香炉内。高功遣官毕，捧章授道众，赍章往焚燎，高功随即伏章。所谓寂然不动，感而遂通，当致力於平时也。此则与正一存想飞神，大不同矣。惟传此宗派，受此法衔，书此章式，以此圣位，用此印记，习此功法，自始及终，从表至裹，悉成一家，始有感彻。若窃此一二行用，以增益旧学。或以传法之士，耻於见从，其印篆文移，章式衔位，不伏改定，却取元纲飞步之名，以诈世俗，则道有常，宪不可欺。
　　上清灵宝大法卷之二十五竟
　　上清灵宝大法卷之二十六
　　洞玄灵宝法师南曹执法典者权童初府右翊治金允中编
　　六幕启谢品
　　君前用表，礼也。太子诸王以至宰执大臣，用笺用启，亦礼也。此世法也。道家古来立教之初，止有章词，中古以后，体效世法，遂有文檄表状。夫既参古典，而约以礼经，则六慕合用笺文。旧格用表於师前，戾乎礼法矣。近者有用疏者，及考汉唐朝臣论事皆用疏，如宋之上殿札子之类。今师前之疏，乃叙事於前，而以排句四六之文作右语，此又非古之疏体。故止从古者，上太子诸王之例用笺，於礼不悖，乃为适中。谨按《文选》有晋梁笺九首。内二首上太上笺，则称臣。其首云：臣某言。其末云：死罪死罪。其余与朝廷元辅并诸王，皆不称臣，首末一同，并无中谢。若宋朝令格内笺式，则与今之表相同，只改顿首为叩头，却不称臣。允中从师传，止於天帝前用奏牍上表，其余列具并用笺。通考古今之式，则体太子之例，用笺称臣。傥依晋梁旧体，以散文为之。或从今制，则对偶排语。亦从其便，须更典则，无亏不为。致君臣一等，其中言词，却以简切，而无亵渎为尚。若务文词华丽，牵引故事，如几世朝廷表笺体，则於道典违科，诚非以实应天之本意也。允中所述，姑待一时之用，非敢执为定式。高才博学，练达科教之士，自以雄深雅健之文而易之，尤幸也。
　　启六幕坛笺六式
　　启玄师
　　臣某言，臣今月某日，为某人修建某斋为某事，以今肃启建坛者。
　　臣闻龙汉开图，包万天之祖炁。赤明启运，列三洞之明科。既宏济度之端，遂有斋修之格。辄遵师训，仰叩天阍。臣不揆么微，滥司教典。舒坛阐事，庸罄竭於斋盟。列款誊词，以敷陈於哀愫。况奉精虔之恳，恭据朝奏之仪。傥非仰赖於
　　师慈，岂获上通於
　　帝阙。恭惟
　　玄中教主大法师静老天尊，
　　道均天地，
　　化并阴阳。陶镕万象，而自不以为功。训育三才，而物皆被其泽。俯察告斋之至愿，不违立教之初心。接引愚迷，矜怜迫功。冀章词之上达，保斋直以无魔。俾兹一念之忱，上彻九重之听。谨奉
　　笺陈启
　　以闻。臣某叩头，惶惧死罪，谨言。
　　年岁次　月　日具法职臣姓某上笺。
　　启五帝
　　臣某言，臣今月某日，为某人修建某斋为某事，以今宿启建坛者。
　　臣闻混茫资始，分
　　三炁以凝真。浩荡裁形，列
　　五方而作镇。典功过之录籍，司惩劝之权纲。将赖帡幪，敢据情恳。伏念臣生身尘浊，受性昏庸，偶藉夙缘，获依冲荫。既奉正真之教，敢宏济度之科。肃坛禅以朝修，列词章而关启。非仰干於鉴录，岂能遂於感通。恭惟
　　中央黄帝天君，
　　北方黑帝天君，
　　西方白帝天君，
　　南方赤帝天君，
　　东方青帝天君。
　　毓妙劫初，融神化始。佐乾坤而拱极，秉造化以司方。恩浃万生，利覃群品。专体精诚之祷，俾成斋直之功。悃诚上彻於九霄，惠泽遐沾於六合。百灵效职，十地开光。谨奉笺启以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　启三官
　　臣某言，臣今月某日，为某人修建某斋为某事，以今宿启建坛者。臣闻至仁阐教，垂济度之明科。
　　大道宣慈，列斋修之教典。人天同福，幽显均休。辄录凡悰，上陈渊鉴。伏念臣蠢愚浊质，琐陋庸资，夙际善因，获陶真化。愧才能之谠薄，念识见之昏蒙。行道建斋，乃谬当於首职。济生度死，虑难格於高穹。匪赖成全，曷能就事。恭惟
　　下元水官帝君，
　　中元地官帝君，
　　上元天官帝君。
　　斡旋万化，掌握三灵。群生悉隶於统临，众善咸归於校录。况属斋盟之始，敢干考察之司所冀。誊启
　　九清，关闻
　　三界，赦愆宥过，俾斋直以无魔，炼魄陶魂，庶幽沉之获度。曲停仙仗，俯察斋功。谨奉笺陈启以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　启天师
　　臣某言，臣今月某日，为某人修建某斋为某事，以今宿启建坛者。
　　臣闻运偶真期，播灵风而育物。
　　天开神化，宏至道以垂文。昭示典彝，作成今古。爰徼慈佑，庸启清场。仗念臣宿藉善因，早濡惠泽。愧功能之未立，念济拔之当勤。况承虔切之辞，敢伸关告。恭按典章之格，用竭修崇。
　　实藉提携，庶期感彻。恭惟
　　三天扶教辅元大法师正一静度显佑真君，禀资道粹，分炁魁灵。功拯世於万方，职侍宸於三境。陶镕末学，接引将来益恢。立教之恩，俯录告斋之悃。伏愿誊词天阙，颁命地司，降法箓三洞之官君，勑经科十方之将吏，禀符受令，启道开关。俾斋直之圆成，庶幽显之昭泰。谨奉笺陈启，以
　　闻。臣某叩头，惶惧死罪，谨言。
　　年岁　次　月日具法职臣姓某上笺。
　　启三师
　　臣某言，臣今月某日，为某人修建某斋为某事，以今宿启建坛者。
　　臣闻运肇重玄，列万途而布化。祥开三洞，总众妙以流辉。昭示典彝，恢张矩范。僭孚愚愫，仰冒
　　灵司。伏念臣拯幽护明，功莫先於斋福。誊词列款，事实隶於
　　师垣。况奉坚诚，式稽旧典。欲期感格，须仗恩矜。恭惟
　　灵宝度师君，
　　灵宝籍师君，
　　灵宝经师君，
　　立教初元，
　　垂科永劫。惟
　　经籍度之累洽，传
　　道法箓之群书。曲轸深仁，俯怜后学。伏愿特迂真驭，俯驻皇坛。俾斋直之就成，庶词章之上御。谨奉笺陈启，以
　　闻。臣某叩头，惶惧死罪，谨言。
　　年岁　次　月日具法职臣姓某上笺。
　　启监斋
　　臣某言，臣今月某日，为某人修建某斋为某事，以今宿启建坛者。
　　臣闻道启冲科，遂列斋修之格。
　　教敷真荫，乃分典领之司。事仰隶於玄曹，诚用据於凡悃。尚祈渊鉴，俯录斋盟。伏念臣幻网结坯，庸昏受质。本无达识，冒玷玄班。既承斋主之倾衷，恭励法流而孚告。祈显幽之共济，庶遐迩以沾休。匪仗
　　鉴观，岂容成就。恭惟
　　灵宝监斋大法师真君，炼真累劫，宏化万方。恩普浃於迷途，泽广周於后学。略停仙仗，千灵翊卫於玄坛。少振典仪，三炁充盈於法界。谨奉笺陈启，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　谢六幕散坛六笺
　　谢玄师
　　臣某言，臣今月某日，昨为某人崇建某斋，已遂圆成者。
　　臣闻天覆万有，尘愚俱赖於陶成。教出九清，幽显悉蒙於开度。遂令末学，获毕斋修，敢罄凡悰，荐干冲听。伏念臣建坛行道，须仰藉於教科。思神念真，实难全於典格。臣等微行浅陋，进止乖疏，性愚识昏，词章亵渎。幸关行之既毕，念违戾之诚多，拊己自渐，扪心有慊。恭惟
　　玄中教主大法师，功超十极，位列三天。纲纪阴阳，恩普沾於六合。扶持造化。教广被於万方。遂令草芥之微，窃冒
　　师尊之庇。伏愿大垂矜悯，曲赐慈怜。原贷深愆，削五帝四司之籍。鉴昭凡悃，超三途九狱之魂。泽被无穷，恩沾有识。谨奉笺称谢，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　谢五帝
　　臣某言，臣今月。某日，为某人祟建某斋，已遂圆成者。臣闻元梵萌辉，灵机运化。惟度人之无量，故拯世之有经。幸依典录之恩，获毕斋修之礼。敢殚下悃，荐续灵威。伏念臣禀质卑，微赋资愚，钝身滥膺於符箓，学未达於典章。列款盟心，难抑来诚之切。誊词展敬，遂全法席之终。惭无善之可书，徒积愆之是惧。非祈悯济，难冀原容。恭惟
　　中央黄帝君，
　　北方黑帝君，
　　西方白帝君，
　　南方赤帝君，
　　东方青帝君。与道分真，随天肇粹。校万灵之升黜，运五炁之循环。尘凡悉在於矜包，幽显咸依於覆育。愿勒修斋之渺福，曲宽戾格之探辜。苦爽迁神，昭六天而清泰。含生遂性，宁万类以安平。谨奉笺称谢，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　谢三官
　　臣某言，臣今月某日，为某人祟建某斋，已遂圆成者。臣闻瑶坛崇启，既沾鉴应之恩。玉节旋回，敢罄祷祈之悃。奉彝章而荐愬，仰灵眷之再孚。伏念臣季世凡资，尘劳末学。一念无统，莫知修进之阶。百过未消，岂炼斋修之典。徒按仪而就事，虑违式以成愆。深知谴罚以难逃，敢露忱诚而自讼。恭惟
　　下元水官帝君，
　　中元地官帝君，
　　上元天官帝君，尊临九府，摄制三元。神人悉隶於校量，幽显咸资於陶铸。悯兹蠢昧，赐以宽容。赦失格之深辜，宥同斋之众过。
　　恩覃三界，愿纪勒於斋功。
　　泽被十方，普超升於滞爽。谨奉笺称谢，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　谢天师
　　臣某言，臣今月某日，为某人崇建某斋，已遂圆成者。
　　臣闻元纲启蕴，开济幽度世之科。真教垂文，列阐事修斋之品。遂令末学，获毕善功。伏念臣体未洞真，才非格物。诵经行道，辄祇事於彝章。犯禁失仪，实有亏於成典。惟藉
　　师尊之宥。庶宽凡陋之辜。恭惟
　　三天扶教辅元大法师正一静应显佑真君，天目诞灵，云台炼秀。感玉局再临之驾，传琅函千轴之书。愿悯凡才，益恢洪誓。扶持隐显，曲行纪善。以颁恩原宥愆非，兔俾因斋而获罪。暨诸有识。同证无为。谨奉笺称谢，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　谢三师
　　臣某言，臣今月某日，为某人崇建某斋，已遂圆成者。臣闻妙本无言，随机而设教。元枢着式，应物以宣慈爰。因典则之恢宏，俾迪斋修之成就。不惭累渎，再贡诚祈。伏念臣猥以凡微，叨承化育。自顾谬庸之品，僭班济度之司。建坛席而行香诵经，奉章词而济幽度显。幸关宣之毕事，愧终始之违科。非仗
　　师恩，岂逃冥谴。恭惟
　　灵宝度师君，
　　灵宝籍师君，
　　灵宝经师君。
　　翊天典教，
　　宏道传真。振清化而不穷，播神休而罔极。曲矜末学，削罪籍而宥愆非。俯录斋忱，纪善功而昭惠泽。十方均庆，九夜蒙休。谨奉笺称谢，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　谢监斋
　　臣某言，臣今月某日，为某人崇建某斋，已遂圆成者。臣闻立仪阐事，爰遵斋直之规。奉教行科，实籍鉴观之泽。敢终愚悃，荐冒灵慈，伏念臣素乏青才，幸沾玄荫。典章莫练，滥居济度之班。存念未真，谬列关誊之职。虽勉强以事竟，惊违戾之愆深。辄赖矜容，亟伸悔谢。恭惟
　　灵宝监斋大法师真君，主权科范，典录教纲。已蒙成就於善功，尚冀原除於重谴。伏愿誊词九极，关告诸司。勒斋福以无穷，涣真休而普浃。合坛法众，咸消纪过之编。率土含灵。尽迪有生之乐。谨奉笺称谢，以
　　闻。臣某叩头，惶惧死罪，谨言。
　　年岁次　月　日具法职臣姓某上笺。
　　允中依按杜广成斋科，列六幕次序。参酌古今典礼，故用笺文。惟五帝近世多以为五老上帝，遂列位作东方青灵始老天君之类。但五炁在天中，则为五老上帝，在天文则为五星，在地则为五岳，在事则为五常，在物则为五行，在神则为五帝，是东方青帝威灵仰之类是也，在人则为五脏。夫五炁无往而不在。但五老上帝，乃五炁之根宗，天中之上帝。若纠察凡人之功过，典录世间罪福，恐非天帝所当下临。故玄中法师主领教钢，而三官五帝砍察功过，此五帝实三界之有司而已。若东方青帝灵威仰，南方赤帝赤熛怒，西方白帝白招矩，北方黑帝吁光纪，中央黄帝含枢纽。盖旧来有经中注解，即以此五帝为五老，已恐不安。而有青帝司春，赤帝司夏之类，乃五方帝也。此则当与三官，同为考察之司。此外五帝之位，尚不止此。酌其事体，则斋坛之位，只用东方青帝，南方赤帝，西方白帝，北方黑帝，中央黄帝。乃为通义，不必指五老上帝，以为定制。况先儒论五帝，古今未有酌义。而司盟斋事，乃三界有司之职。故位在玄中之下，而与三官同列，是尤不可定为五老上帝也。贯通经教之士，更详考之。又重序于醮谢圣位内矣。
　　上清灵宝大法卷之二十六竟
　　上清灵宝大法卷之二十七
　　洞玄灵宝法师南曹执法典者权童初府右翊治金允中编
　　奏申文檄品
　　神仙之门户不一，而立功济世为首。故法箓行持之士，宜勉力於教科。既未能通真达灵，凡有请祈，须仗文檄。然须言辞有理，亦要典格无亏。有如朝廷疏状，尚有定格。高天上帝，无极至尊，岂可妄乱亵渎。主领斋醮，职在阐宣通达佃诚，利济幽显。既在练达科教，要在少通文辞。况黄箓大斋，人天所重，全在高功立意措辞。不当随顺俗情，卤莽备奏，於理窒碍，决难感通。科法之中，事先关奏，故以奏申文檄，随法应用，而不敢略也。
　　奏状式
　　具法位臣姓某，诚惶诚惧，稽首再拜上
　　言。臣入意谨录状，上奏
　　某帝尊玉陛下　　臣恭望
　　天慈，允臣所奏，特赐颁降施行。臣干冒
　　天威，下情无任惶惧，待罪之至，谨奏。
　　年岁次　月　日具法征臣姓某奏。
　　此一奏式，世人用之者少，浙中尤不识此格。允中师传一宗，行之久远，仍只用於三清上帝、吴天北极天帝而已。盖以三清天尊，、即玄元始三炁也。三界为万化之根源，三界之宗祖。生育天地，肇造阴阳，无形无名，难思难识，号为天尊，盖强名之也。至于昊天上帝，为万天之主宰，统御万灵，上应玄炁。北极大帝，总录万星，为天之枢纽，上应元炁。天皇大帝，现象则居句陈之下，位亚紫微垣，上应始炁。三界之外，六极之中，莫尊於此矣。故甩此奏牍，略如章首之文，不敢於世间常礼渎之也。故其所乞，亦不敢繁辞，只乞颁降施行而已。至於请醮则於上帝之前，只云欲望天恩鉴录，可也。奏状前贴黄在衔位之右，黄上之字行，与状字行，疏密相同。贴与上言字平行，以单数。状后倚黄云：乞付合属真司，颁降施行。贴在年月之右，通倚黄上，用印，如世间奏状式也。
　　内封皮
　　某天尊玉陛下　　　具法位臣姓某谨封
　　方函
　　奏　状　谨　上　诣
　　具法位臣姓某谨封
　　三天门下天枢院进奏
　　方函上或云奏状，谨上诣
　　三天门下天枢院，投进。亦可仍别状，申天枢院，谓之引进状。单发一通，则附奏状函内，如累牍则开列申状，别函申天枢院。此则犹世间奏状，别申门下省也。
　　申天枢院状
　　具法位臣姓某，
　　今为某事，见行录状，上奏
　　天阙，须至申上者。
　　右谨具申
　　三天门下天枢院主宰高真，俗望真慈，特与通进施行。某干冒真威，不胜惶惧，谨状。
　　年岁次　月　日具法位臣姓某状。
　　允中考之教典，而高天主宰，亦有可知者，亦有不可穷者。若非洞彻玉清，面朝金阙，固不宜私见臆度，妄撰名位也。今於天曹省府，只称主宰高真，免犯禁忌。正典不出，而世间所传咒之书，难於据凭也。上界诸天尊，诸天帝，道君，元君，天君，若天尊天帝，则正典位号。如道君，则紫微上官明皇道君之类是也。元君，则万炁祖母元君之类是也。斯皆与诸天帝相同，并用奏状，则如世间奏状式。近世传受法书，妄立上真名位，不可备述，并不在此例。如天师而过呼天君，追魂玉女而呼元君者，其为紊乱典章，尤甚。断不宜因迷蹈误也。戒之戒之。
　　奏式
　　具法位臣姓某，
　　右臣谨据入意，谨录状，上奏
　　某帝尊陛下。欲望
　　天慈，允臣所奏，特赐如何施行。臣干冒
　　天威，下情无任惶惧，战栗之至，谨状。
　　岁次　月　日具法位臣姓某奏。
　　已前后贴黄，并同世法方函，则随所诣宫阙。若非正典所载，不得撰立宫阙名号。本欲异於他人，以诳世俗。殊不知亵渎上象，自贻天宪。愚者袭之，愈误后学，切宜遵古，可也。若世间奏状，亦有先具衔位，次录事因，后起右列者。道家近用之，全依世间格也。
　　世格奏状
　　具法位臣姓某，
　　准格或据词入意，须至奏
　　闻者。
　　右所据已，如何施行，欲望真慈，允臣所奏。谨录状奏
　　闻，伏候
　　勑旨。
　　年岁次　月　日具法位臣姓某状。
　　世间格内又一式
　　具法位臣姓某，
　　右臣入意，谨录状奏
　　闻谨状。
　　年岁次　月　日具法　　　状。
　　前后贴黄，并如常式。但世间之格式，惟道家所奏帝尊位号不一，难悉得其传授。近世多用此二式，而添入圣位，是又与世法大同而小异矣，如章文之状，惟允中一派用之。从世俗者，多止用此世间之格，自从事宜也。
　　上界列真，日宫月府，五星四曜，北斗三官，四圣五师，高天上辅，玉帝贵臣，天曹主执，上境诸司，并用申状。
　　尝谓斋醮之仪，关宣之典，文移奏告，利害不轻。近世所行，或於七元五师，上界列真，悉用奏牍。甚至泰玄都省，亦有用奏状者。且故依效近世朝廷名位，自行注拟高真，随意亵渎。且如玄中法师，虽为科教之宗，然於天则臣也。或者以为老君化身行教，而正典未见出处。设使果是老君分炁易形，亦不可尊为帝也。盖始炁居於太清，则为天尊也。若化形而行教，且曰玄中法师，是三境之臣也。老君先天立教，历劫度人，不可备举。至周为柱下史，隐名易号，托质人寰，志在度人，无拘高下，当此之时，不过周室之臣尔。及其紫炁度关，青牛返阙，凝真霄极，正位太清，当此之时，谓之天帝，谓之上帝。故分形下降，臣事周室之时，不以为卑。炁返高穹，君临上境之时，不以为尊。本於妙有妙无之间，随其化现而名之可也。若为道德天尊，则天中之君也，合用章奏也。若为玄中大法师，则天上之臣也，合用申状也。今欲俓指玄中为老君，则不然也。或者又称玄中法师为静老天尊，尤其谬矣。道经师三宝，盖道不可名，因经立教。教典既立，非师不传。斋坛之中，合崇宗本。故自道而经，自经而师，非以其位列三宝，而便为上帝。旧有罗天醮位，及宋朝再加编考。当时道录院参稽典格，而五师之位，乃在三官四圣众真之下尔。至如正一天师，尤不可诬之。按天师以东汉光武之世，生之於吴之天目山，后世尝立神仙观，是其所也。汉末永寿二年，飞升於蜀。太上遣五帝使者，授天师位为正一真人。面朝九清，臣事三境。本传并经□ 籍昭然者。斋醮之科，师为宗本，别立专幕者，礼也。文状之间，合用申牍，降於天帝，可也。岂应君前亦奏，臣前亦奏，可乎。升天师、玉帝为一等，可乎。天师上升之日，位方为真人，宋朝方上号为正一静应真君，已自穹於天爵矣。或者又称为天君。夫天君则与天帝并也。清微天宝，禹余灵宝，大赤神宝，即三炁天君也。东方青灵始老天君，暨西南北中，则五方天君。天师得同此位乎。天师传通经籍，九流百家，莫不精究，功成行着，拜命升天，其於体法名分之间，其严也审矣。兹睹世之愚夫，贡谀献佞，上之奏状，呼为天君，又安得不振怒哉。第恐此等文状，未必可通上境。无知之徒，敢致如此，良可惊也。上真名位，世莫得许详。遵依古典而用之则可。若务过呼，以真人为真君，以真君为天君，以使者为使，则冒天禁甚矣。上界男真极尊者称道君，女真极尊者称元君，亦诸天尊之类也。今世但知杜撰过呼，甚至以女君过呼道君者有矣。及其经典不载之目，人自云某真知某院，某人为某主，某人总天省，唯其意之所欲，辄将天曹上圣，自加迁除，且矜己之所用异众。吁世可罔也，而天可罔乎。天上之分司列职，严於世间。故神仙有上界足官府之语，毫分不可冒越，而庸人乃敢妄乱亵渎。允中亦颇见此等行用之人，不为无报应也，而未知警省者尚多。今於上界列真，称臣而用申状。或者以为既称臣，则当具奏，既用申状，则不当称臣。允中窃谓三代之时，陪臣於诸国之君，皆称臣。其於天子，亦称臣。后世废封建而为郡邑，天下一家，故不见陪臣之礼。人间奏申之格，秦汉已前，无昭然之文可考。但陪臣之上简牍於其国，必不敢与天子同礼也。且君臣之分，天地之大经也。尧舜禹汤，文武周公孔子，作为教化，诏天下后世。其君臣之分，父子之亲，夫妇之义，亦应天而立也。且以天文言之，日月星辰灿然可睹者，已肇於开辟之初，圣人未出之前。君臣之分，在天者素定矣。北极居於天中，与南极相对，为天之枢纽。日月万星，随天而转，惟两极不动，故天得以运也。北极居於紫微垣中，常现不隐。晋《天文志》曰：北极五星，在紫微垣中。北极，北辰最尊者。句陈口中一星，曰天皇大帝，居句陈之下。今按：天皇则位同北极，则天象中之君也。上则华盖、句陈履之，左右则上丞、上卫诸星环之，中斗□□□□□□□居其前，为喉舌之司。调理四时，斟酌元炁，出纳帝命，总录三界。外则天市垣、太微垣、紫微垣，各有帝座，乃紫微垣之分司尔。周天万象，日月星辰，悉总于北极，北辰在象，而众星拱之，则此也。圣人仰观天文，以考玄度，亦因其素定者而稽之。岂非圣人未出，上天已有君臣耶。且天市、太微两垣，帝座尚不得以并北极，矧中斗之内暗曜二星，乃斗中之帝座尔。近世妄人，以《旁通图》、《武威经》、《北斗箓》诸书，悉更变其名，撰作《璇玑法》，遂径尊中斗七元，及斗中帝座二星，皆与天帝同列，文移章奏，一依玉帝之例。其为不典，可胜言哉。古科固有斗醮。夫醮者，道家总祭之名。非谓有醮法，而便尊为上帝也。以其事属斗宫，则总斗中众真，而专醮之，以伸祈祷耳。安可以有专醮之仪，辄升中斗星真以为天帝乎。法中有称斗星为天之太尉者，有为天之上帝者，乃以其主宰而言。如东岳进号天齐，功德可以齐天，非直以东岳之神为玉帝也。古科有四十二醮，其中如丁甲之将，八史之神，亦皆有醮。傥牵於专醮之义，则亦升丁甲之将为大帝，可乎。自星界而上九清十极之乡，非儒书所载，无象度可穷。然三洞正经，四辅真典，述之甚详。夫玄元始三炁，聚而成形，为三境至尊。下则吴天、北极、天皇，上应三炁，宰御万天，为天之主。允中今遵师授，及参考事宜，用第一等奏牍，谓不敢以世间常礼而渎天。略体章格，古人祈告，率多拜章。今章文既不可常行，未免更用奏牍，则章文之余意耳，而非正章式也。此一式世多未知，或止从常格而不用此，亦从便也。自此而下，诸天尊天帝天君，古科正典所载者，并用第一等奏状。乃中古立教之后，用世间奏状格也。而世间奏状，不用圣位，以天下一君也。若天尊上帝，现象示形，不可悉数。今随经科，有名号者而奏位，亦不一。所以不得不入圣位於状内。若非正典所载，而近世法中称呼者，皆不在此例。如以玄中为天尊，以天尊为天师，为天君，其类颇多，皆不可凭据轻用。自非天尊、天帝、道君、元君者，一例用申状。须位最贵，如上境之真君；权至要，如紫微垣之中，以至四圣上辅，天省高真，三官五师，日月星宿，悉从申例。却复称臣者，谓行持之士，恐未能过度三界之上，径为金阙之臣。或得道成真，不过受书洞府，蜕质空玄而已，故於上界众真，亦当称臣。犹古者陪臣之於国君也。不用奏状者，犹陪臣不敢尊其君为天子也。设若行持之士，道尊德隆，自揆他日飞升轻举，径陆九清，臣』事三境，则於上界众真，不必称臣、不用陪臣之例。此则存乎其人，愚意恐地界法官，似未宜遽当此品。然不可谓世无其人，是以允中不敢妄议也。至於用表於师前，以后世之礼，君前方得用表。今乃用表於师前，於礼非便。所当体效古者，上太子以笺。《文选》及古书皆有格。故於师前，以笺易表也。若不分尊卑，不问典格，降三清玉帝，与五师四圣，三官七元，皆为一等，乃并用奏状，恐人间天上，理皆不然。如诸家法书，或立格式，令人用奏状於五师七元者，亦一时有失契勘，不应因之而乱正理。允中一介晚生，幸陶真化，罪缘深重，未遇至人，不练教科，识见短浅，非敢故为异论。欺世溢名，理之所在，不忍甘心以从谬妄。且大块未判，至道混融，简策不形，无名可别。中古以降，科典宏敷，因世定仪，遂有关奏。既立文字，须按科条。后世妄庸之徒，或以为只据师传，或以为只循旧式。然迷以传迷，而执夫师传，可乎。俗格碍理而因夫旧式，可乎。而狂诈之言，则云道以神会，天以心通，不专俟乎。文字之间如此，则果能出神面帝，大定朝元矣。其於奏申可停，表章可罢，苟事未免於形质之间，神未超空玄之上。乃大言夸张，以文过饰非，恐为昏迷之下鬼矣。奏申之格，名分所关，不可轻也。於人间而以臣为君，是乱天下也。於高真而以臣为君，岂非乱天上乎。乱天下乎，其罪不容於诛。乱天上者，为无罪乎。天人一理；幽明一致。下俗而轻紊天规，虽天上不可乱也。然诛心之法，其罪为如何哉。人若以此而立身行已，为臣则不忠，为子则不孝。古者乱臣贼子，专致擅权当时。奸臣卖国之徒，先期尊崇之，以启权臣之祸心。则此等人也，不恤谬妄，不顾礼义，诡诈为计，謟佞存心，其於冥间尚尔，於人世可知矣。行持之士，叨受一箓，获传一法，遽以不经之典，纳謟於天，其於行事尚尔，於为人可知矣。盖关奏之仪，教科所重。故允中不得不委曲而条列之。允中此论，可闻之於上帝，可白之於众真，非私意也，非曲说也，非是己而抑人也，非己众而沽誉也。千灵昭列，万象森罗，实鉴允中之用心也。
　　上界申状式
　　具法位臣姓某，
　　右某谨据入意，须至申
　　闻者。
　　右谨具申
　　某圣衔。欲望
　　真慈，允兹申请，特与
　　施行。臣干冒
　　真威，下情无任，惶惧之至，谨状。
　　年岁次　月　日具法位臣姓某状。
　　中界下界，如酆都大帝，扶桑大帝，五岳上卿，五岳圣帝，旸谷神王，洞天福地主宰，九江水帝，泰山府君，地府六天，十洞酆宫，凡有司及累经封爵贵典祀之类，当用申状。前以司额，年月下具衔位。或状前俓用衔位，亦可。
　　中界下界申状式
　　灵宝大法司。
　　切照本司，据某处入意，须至申
　　闻者。
　　右谨具申
　　某圣衔，恭望
　　圣兹，允从申请，特与施行。谨状。
　　年岁次　月　日具法位臣姓某状。
　　中界下界之神位，次稍轻及，酆宫泉曲诸府，九州社令城隍，祀典太岁官君，神虎将吏，皆用牒。法官端楷佥名，细谨押字，不可轻慢无礼。且如州县城隍，自来天心诸法，并行公牒。盖法官济人利物，事皆公行。兼中界有酆都大帝，五岳圣帝，尊崇宜分高下故也。后世行遣失中，狂妄之人则大书押字，言辞轻渎无礼。而退懦之士，至有城隍，亦有申状者。过与不及，悉为失格。今具二等牒式。
　　灵宝大法司牒上某神。
　　当司据某处入意，须至移文者。
　　牒请详前事理，云云谨牒。
　　年岁次　月　日牒。
　　具法位姓　押。
　　中界下界之神位稍轻，或祀典得额而未受封爵，或山川之正神未受封额，及法中将吏之次者，或尊贵典祀庙下分司之神，并用次等牒，则牒前不用上字。后只云故牒，於礼轻已。若祀典之神，虽不受今朝之封号，而是古之圣帝名王，忠臣烈士，生前位号尊崇，至今庙食者。自当用申状，不得一例行牒。且如越中有大禹庙之类，皆古之圣君，岂可轻忽。自宜酌量事体，施行可也。
　　牒式
　　灵宝大法司牒某神。
　　当司据入意，须至移文者。
　　牒请详事理，云云故牒。
　　年岁　月　日牒。
　　具法位姓押。
　　中界下界神只，位次卑者，及本司将吏，如天心中於岳下借到将兵之类，并用帖。三洞四辅法箓，本有定品。今世法书，家数不一，流派散殊，将史名称无限极，不复在三洞四辅之内矣。若其高下位次，既不出正典，则在行其法者，自加详酌。
　　帖式
　　灵宝大法司帖某神。
　　当司据入意，须至移文者。
　　帖云云故帖。
　　年岁次　月　日帖。
　　具法位姓　押。
　　功曹并本司吏兵用关
　　应关引，不可撰写功曹姓名，所宜叮咛。斋送关尾，不得用如违等语。法官行移，全赖功曹传达。古今斋醮坛仪，皆以功曹为重。法官既未能乘空驭炁，非功曹何所倚仗。傥辄加凌慢，及写如违，自干坛律等语。未审有违，则法官欲如何惩治。关后当云，以时传达，切勿稽停之类，可也。正缘近世诡诈之徒，好异之士，私见臆度，杜撰法书。是致更易古文，增饰旧典，或取他书中符咒，添减撰集，妄置名额，自造印文，伪立天条，诈作坛律，千变万化，惑乱世人，典格乖疏，行遣粗谬，以致侮慢典祀，凭忽正神，不识重轻，文移失当，有不可胜言者。高达之士，当深考是非，可也。
　　关式
　　灵宝大法司关某神。
　　当司据入意须至关行者。
　　右关某神施行，故关。
　　年岁次　月　日关。
　　具法位姓押。
　　凡人家司命土地神，名位最小，可以指挥者，用箓。
　　灵宝大法司。
　　当司据入意，须至指挥者。
　　右札付某神，仰详事理，特与遵准施行，故札。
　　年岁次　月　日札。
　　具法位姓　押。
　　凡沿路土地发城隍牒，或岳下申状，不当关功曹者，用引。付土地传递前去。
　　灵宝大法司引。
　　当司今发某状，前去某处，须至指挥。
　　右仰某处土地，某处等土地神，以次递发。云云
　　年岁次　月　日引。
　　具法位姓　押。
　　凡关申之式，大药如此。古者符法则出於经诰。若行移文状，则体世法而为之。然师尊付授，其来久矣。所宜稍遵旧典。毋越礼经，轻重务得其中，言词不致得理。庶几幽明可格，诚捆能通。若法职不合古仪，行遣出於鄙俚，以致上真名位，亦加改更。三界神物，多换曹局。无非好奇尚异，以眩一时。如北斗星宫，却称九晨玉阙之类，则以意妄加尊崇者也。如日宫称郁仪宫之类，则以经中别号而用之。似此尚多，皆为失当。所是黄箓之斋，显幽并济，古今之所重者。今略撰述奏申关牒一宗文字，以备修建。若其事体之重轻，行遣之详略，却乃在高功临事，自加裁度，非取一定之规也。预告以至散坛，但干状牒，悉列于左。凡应授黄箓，投词先期奏告。
　　奏吴天上帝
　　具法位臣姓某，
　　右臣谨据某府州县乡贯某人等投词，拟就某处，启建
　　无上黄箓大斋。上资
　　社稷尊灵，升神霄汉。
　　今朝皇帝，寿等乾坤。海宇乂宁，生灵昭泰，三途五道，俱冀升迁，九地六天，悉祈超济。集兹善果，专为某人，荐拔宗祖先亡，保安五姻六族。臣　承兹精祷，不敢抑违，除已择日开坛，修建别行，详具上
　　闻外，谨先录状，上奏
　　太上开天执符御历含真体道吴天玉皇上帝玉陛下。臣恭望
　　天慈，曲垂矜允，容臣奏行。仍乞告下三界合属，有司照应。候开建斋坛，文移所至，悉与遵禀施行。臣干冒
　　天威，下情无任惶惧，激切之至，谨状。
　　年岁次　月　日具位臣姓某状奏。
　　右用引进状申天枢院
　　具法位姓某。
　　今为某人，修建
　　无上黄箓大斋。先期具奏
　　吴天金阙，须至申上者。
　　右谨具，申
　　三天门下天枢院主宰高真。恭望
　　圣慈，特与通进施行。谨状。
　　年岁次　月　日具法位姓某状。
　　预告申天省
　　具法位臣姓某，
　　谨据入意，除已择日开坛，谨先次录，奏
　　天阙外，须至申
　　闻者。
　　右谨具，申
　　三天门下泰玄都省主宰高真。欲望真慈，特与敷奏
　　天阙，容臣奉行，仍冀取旨，告下三界合属，真司照应。候开坛建斋，文移所及，咸令遵
　　禀施行。臣干冒
　　真威，下情不胜惶惧。谨状。
　　年岁次　月　日具法位臣姓某状。
　　预告申童初府
　　具法位臣姓某，
　　谨据入意，须至申
　　闻者。
　　右谨具，申
　　三天扶教辅玄大法天师正一静应真君，
　　真武灵应佑圣真君，
　　翊圣储庆保德真君，
　　天猷副元帅真君，
　　天蓬都元帅真君。恭望
　　真慈，允今申请，特与敷奏
　　天廷。取旨行下三界合属真司，依格照应施行。仍冀容臣书行符命，给降灵宝官属。臣干冒
　　真威，不胜惶惧。谨状。
　　年岁次　月　日具法位臣姓某状。
　　预告申三官
　　具法位臣姓某，
　　谨据入意同前，须至申
　　闻者。
　　右谨具，申
　　下元水官帝君，
　　中元地官帝君，
　　上元天官帝君。　恭望
　　真慈，允从申请。特与行下三元九府，百二十曹，十方三界，应干合属去处，依格照应。仍乞容臣奉行，俾成斋事。臣干冒
　　真威，臣下情不胜惶惧，谨状。
　　预告申五师
　　具法位臣姓某，
　　谨据入意同前，须至申
　　闻者。
　　右谨具，申
　　灵宝度师真君，
　　灵宝籍师真君，
　　灵宝经师真君，
　　三天扶教辅元大法天师正一静应真君，玄中大法师。　恭望
　　师慈，同天省状式。
　　预告牒九州社令
　　灵宝大法司牒上某州社令。所属分野州名。
　　当司据乡贯某人投词，伏为某人年月日时生，於某年月日於某处身故。今来乞行，崇建
　　无上灵宝黄箓大斋几昼夜，用荐超生。本司据词难抑，除已录奏
　　天阙外，须至移文者。
　　牒请详前事理，即与牒诸州社令，关告天下名山大川，城隍典祀，古迹灵坛，考录世人罪福，校量亡魂功过，主掌魂魄，宰制冥途，应干合属去处，悉令依格照应。凡遇文移所及，并与遵守施行。仍请前赴斋坛，同力协赞，俾遂善功。牒至，疾速依应施行。谨牒。
　　年岁次　月　日牒
　　具位姓　押。
　　预告牒当处城隍
　　灵宝大法司牒上某州城隍主者。
　　当司据同前入意，须至移文者。
　　牒请详事理，即与行下管内，名山大川，及诸州县城隍典祀。同前结尾。
　　此黄箓预告，大略如此。或欲详尽，则别增申牒者，临时详度而行。但近世多牒天下都城隍司。及遍考典故，并无所出。如宋朝建都之地，亦止有本府城隍佑圣王而已。今驻跸钱塘，亦不过立临安府城隍庙，已封显正王。夫城者，州军之城郭是也。隍者，城外之池是也。盖此神乃主城隍之事，是一郡之所属者也。今若言都城隍，则天下之大，恐不可总以一城一池绕之。虽秦始皇之长城，东自临洮，北至辽水，亦甫能绕东北之半而已。天下之大，既不共成一池城，则称都城隍者，未便。夫城隍之称，因城池之建，而有神以主者尔。今无如是之城池，实难置其神矣。以朝廷言之，今无都城隍之庙。以道典言之，又无所出。故今牒九州社令，随其分野，以布文移，可也。近者亦有人指冥中之他神，以其意义相似者，谓便是都城隍。殊不知城隍二字，难以言天下，都作一城，尽绕一池也。傥自欲随俗行牒，亦可。但冥中无此神，世间无此庙。况黄箓科式严重，考录功过，神物司临，自预告之后，一符一字，不可妄用。不考是非，公然印押，关告文檄，岂宜不加谨审，使其别有所据，实有此神，而不行文移，却不致违背典格。或无其神，蹈非习妄，以取美观，则冥谴可进乎。此说为博古高识之士而言之。愚陋俗夫，不学小辈，必加窃笑矣。学者更加考订而行之。
　　私家专荐，一名启建，即用此齐意。
　　具法位臣姓某。
　　右臣谨据某人投词，伏为亡过某年月日时生，於某年月日时身故。经今几日，未测升沉，赍信效心，据诚列悃，修建
　　无上黄箓大斋几昼夜。上资
　　邦国，普福寰区，开度五道三途，保宁九州四海。集兹善果，专用荐拔亡过某，超生度化，臣据词虔切，不敢抑违，除已择日建
　　坛次第修建外，须至先次录状，上奏。云云。
　　已上申奏，状关上界功曹，日时主者递发。
　　上清灵宝大法卷之二十七竟
　　上清灵宝大法卷之二十八
　　洞玄灵宝法师南曹执法典者权童初府右翊治金允中编
　　奏申文檄品
　　第二次奏
　　玉清，上清，太清，吴天，北极，天皇，地祇，东极。
　　次申
　　天枢院引进，天省，玄师，三官，三师，五府，地府，水府，东岳。
　　牒
　　九州社令，当郡城隍，法中官将。
　　奏玉清状
　　具法位臣姓某。
　　右臣久玷灵司，素无善行。职在宏教，理合济时。敢贡凡忱，上干
　　宸听。臣谨据某等投词，乞崇建
　　黄箓大斋。保国安家，拔幽济显，来词勤笃，不敢逊辞。已於某月日，预期奏闻
　　天阙外。切缘黄箓科法，事极崇严。臣么么微躯，昏愚陋质，未明炁候，谬主斋修。虑魔障之莫除，致显幽之难济。况普度魂爽，实为深切。若非先次颁行，尚恐冥关拘滞。须至
　　录状。上奏
　　虚无自然元始天尊玉陛下。恭望
　　道慈曲垂悯录先次
　　原赦臣夙世今生，深罪重过。俾无魔障，许以敷宏。仍乞下
　　泰玄都省，照臣申请，亟赐颁降施行。臣干冒
　　道威，无任战栗，待罪之至。谨状。
　　太岁　年　月　日具法位臣姓某状。
　　上清
　　太上道君洞玄灵宝天尊玉陛下。
　　太清
　　太上老君洞神道德天尊玉陛下。
　　吴天
　　太上开天执符御历含真体道吴天玉皇上帝玉陛下。
　　北极
　　中天紫微北极大帝玉陛下。
　　天皇
　　勾陈星宫天皇大帝玉陛下。
　　地祇承天效法厚德光大后土皇地祇阙下。
　　度师云：三清玉帝，奏可用引进状。若北极、天皇，乃是星界，后土乃是配天者，属地界。此三状不当发三天门下。此亦金先生一时失详也。右七状，并同式。用引进状，申天枢院，可漏子上签圣位，方函上签黄，并云奏状，上诣三天门下天枢院进奏。
　　奏东极
　　具法位臣姓某。
　　右臣同玉清状，须至录状，上奏东极青宫太乙救苦天尊陛下。恭望道慈，俯垂悯录。特宏誓愿，广焕慈光。普烛三界十方，天牢地狱，阴境冥曹，应干昏衢夜府，咸令开霁。仍乞分遣飞天神人，先次责勒冥司主宰，将一应执对非魂，日下疾速结绝。疏出应度之众，发诣斋坛。及乾坤之中，九州分野，游神飞爽，有主无亲，五道三途，
　　一切魂识，并令逐处拘集，一并俟候九龙符命到日，遣至斋坛，领沾道泽施行。臣干冒
　　道威，下情无任战栗，待罪之至。谨奏。
　　方函
　　奏状谨上诣
　　具法位臣姓某谨函封
　　东极青宫
　　再告申天省
　　具法位臣姓某。
　　右臣猥以庸资，叨承大化。未明炁候，胃列班行。夙夜战兢，罔知自效。誓勒利济，或报毫分。臣比据入意臣，据词虔切，不敢抑违。谨为祇按典章，择日修建，已於某月几日，预期申告外。切绿黄录斋法，事极崇严。而臣肉质凡夫，庸才浅学，谬当重任。力岂能胜。兼欲修篆，应干符箓，及先次行下有司，证结罪魂，以时遣发。若非取旨施行，岂得早遂感通，须至再具申
　　闻者。
　　右谨具，申
　　三天门下泰玄都省主宰高真。恭望真慈，特与敷奏
　　天阙。取旨行下三界十方，天牢地狱，阴境冥曹，应干合属去处。责勒有司，将见系荐执对，一应罪魂，日下疾速结绝。疏出应度之众，发诣斋坛。及九州分野，五道三途，一切孤魂，并令逐处城隍主者，社令里域等神，拘集前来，伺侯开度施行。臣干冒
　　真威，不胜惶惧。谨状。
　　再告申五府
　　具法位臣姓某。
　　臣猥以庸资。云同省状。
　　右谨具，申
　　三天扶教辅元大法师，
　　真武灵应佑圣真君，
　　翊圣储庆保德真君，
　　天猷副元帅真君，
　　天蓬都元帅真君。同省状。
　　申
　　玄中大法师。
　　申
　　灵宝度师真君，
　　灵宝籍师真君，
　　灵宝经师真君。
　　申
　　下元水官帝君，
　　中元地官帝君，
　　上元天官帝君。
　　已上三申状，并同天省状式。
　　再告申地府
　　灵宝大法司。
　　当司据入意，本司据词难抑，除已录奏
　　天阙施行外。照得黄箓明科，事关幽显，理宜广度，庶成善功，须至录状申
　　闻者。
　　右谨具，申
　　北阴酆都大帝。伏望
　　圣慈，特与行下六天十洞，五岳九幽，泉曲冥关，黄泉阴狱，中元地府，四十二曹，应干合属去处。责勒有司，将执对罪魂，日下疾速取证结绝。疏出应度之众，及九州分野，飞爽游灵，五道三途，四生万类，有主无亲，昔亡往化，
　　一切孤魂。并仰逐处城隍社令里域主者，各行拘集，部送前来，祗领
　　天泽，以副上帝生成之恩。谨状。
　　太岁　年　月日具法位姓某录状。
　　再告水府
　　灵宝大法司。
　　当司据入意云同地府状。须至录状申
　　闻者。
　　右谨具，申
　　水府扶桑东霞太帝。伏望
　　圣慈，特与行下九江四渎，八海五湖，水国龙庭，溪源潭洞，溟泠水狱，下元三府，四十二曹，应干合属去处。云同地府状。
　　再申东狱
　　灵宝大法司。
　　当司据云同地府状。须至录状申
　　闻者。
　　右谨具，申
　　东狱天齐仁圣帝。云同地府结尾。
　　牒社令
　　灵宝大法司牒某州社令。
　　当司据入意来词诚切，理合奉行，除已节次录奏
　　天廷外。照得斋法崇严，真科隆重，合关三界，依应施行，须至移文。
　　牒请详事理，即与转牒，关告天下城隍典者，古迹灵丘，社稷冥司，阴宫神馆，郊源道路，村谷山林，应干合属去处。责勒所隶主者，将沉滞幽途，拘留里域。尚应考录执对未除一切罪爽，并要日下，疾速取证结绝。疏出应度之众，及浮游四野，飞爽游魂，五道三途，四生万类，应干孤魂滞魄。伺候文移到日，悉行拘集，递发前来，承领斋功，以时升度。事毕，具奏依格叙勋。谨牒。
　　太岁　年　月　日牒。
　　当郡城隍
　　灵宝大法司牒上某州府城隍主者。
　　当司据。入事同前。
　　牒请详事理，即与行下管内，县镇村墟，山林溪谷，古迹灵坛，社稷典祀，应干合属去处。皆同前牒。
　　牒官将
　　灵宝大法司牒上　灵宝官属童初府官将。
　　当司据。入意同社令牒。
　　牒请详事理，依准
　　洞玄灵宝经科，即与部带吏兵，一合前赴斋所驻札。奉宣天令，翻布符章，摄魄召魂，誊章进表，旁周三界，上极九霄，地府水府，阴曹冥域，文移所及，随事感通。斋事圆成，奏勋如律。谨牒。
　　右件上境奏申，则关上界直符，日直主者，地府岳府。申牒则关中界功曹，同逐处里域等神。
　　水府申状，则关下界直符递发。
　　黄箓再告之例，大略如此。若请命天廷，告闻斋事，则止奏上境。则不仗申闻中下界，亦可。傥斋期尚远，则告之后又三告，可也。今立第三告奏检，以备行用。或斋期已近，择日已定，则不必用前件再告文移，只预告之后，便以第三告之检，作再告申发。更详事体重轻，斋期远近，临事斟酌，务令适中，乃为尽善。或资观美，广列文移，繁冗太过，则徒费尔。高识之士，更从长行之。
　　第三次奏
　　玉清，上清，太清，吴天，北极，天皇，后土，东极。
　　申
　　天枢院引进，泰玄都省，童初五府，玄师，三师，三官。
　　牒
　　官将。
　　奏三清三状同式
　　具法位臣姓某。
　　右臣先据入意乡贯某人投词，称某亲年月日时生，於某年月日时在某处身故。乞行崇建
　　无上灵宝黄箓大斋几昼夜。朝真行道，备物陈仪。上福邦家，保安寰宇。旁资含识，普度孤魂。集兹善功，专用荐拔亡过某魂，起生度化。谨取今月某日，於州县某处，舒坛箴事。恭为关行，臣拟告行元始符命，金箓白简，长生灵符，救苦真符，破地狱真符，拔幽魂真符，九龙符命，太上敕赦生天宝箓，灵宝本科诸真符命，混元神虎玉札。遍下十方三界，地狱冥曹。原赦三途五道，十类四生。应度一切孤魂，及某人家九玄七祖，内族外亲，与系荐某魂，出离幽境，悉赴斋坛，显现形仪，以时受度。谨再录状，昧死上奏
　　虚无自然元始天尊玉陛下。恭望
　　道慈，允臣奏请。所有前件符命，容臣奉行。仍祈道黑广覃，特俾幽冥开泰。臣干冒
　　道威，下情无任战栗，待罪之至。谨奏。
　　奏吴天北极天皇后土四状并同具法位臣姓某。
　　右臣先据入意同前。谨再录状，昧死上奏
　　太上开天执符御历含真体道吴天玉皇上帝玉陛下。恭望
　　天慈，允臣所奏。特降
　　敕命，告下十方三界，应干合属去处。普行赦宥，系荐亡爽，及各家宗祖亲姻，三途万类，一切幽魂，赴坛受度。所有前件符命，容臣便宜书篆，次第宣行。臣干冒天
　　威，下情无任战栗，待罪之至。谨奏。
　　奏东极
　　具法位臣姓某。
　　右臣先据入意同前谨再录状，上奏
　　东极青宫太乙救苦天尊玉陛下。恭望
　　道慈，允臣所奏。特敕飞天神人，下九龙符命。遍诣十方三界，地狱幽关。云写皆同吴天状式。
　　第三次申天枢院引进状同前初式
　　第三次申泰玄都省
　　具法位臣姓某。
　　臣猥以庸资，叨承大化。未明炁候，冒列班行。夙夜战兢，罔知自效。誓勤利济，或报毫分。臣先据某乡贯某人投词，称某亲某年月日时生，於某年月日时身故。乞建
　　黄箓大斋，福国康时，拔幽济显。集兹善果，资荐前件亡魂。臣谨柢率法流，於某处舒坛立纂，列像陈仪。以某日为始，宿启建坛，摄召幽魂，修斋启事。於某日昧爽以后，三日九时，朝真忏谢，行香诵经，广施无碍，斛食普度，十类幽魂，并系荐某魂，请炁炼度，传符受戒，俾遂超生。至某日修设三界高真清醮，三百六十分位，昭答
　　天恩。今者斋事有期，臣拟告行元始符命，金箓白简，长生灵符，救苦真符，出离生死真符，东极青宫九龙符命，太上敕赦生天宝箓，灵宝本法元始符命，诸品灵符，混元神虎玉札。遍下十方三界，地狱冥曹，赦宥亡魂某，及其家九玄七祖，往逝宗亲，四海九州，三途五道，十类四生，幽魂滞魄。出离阴境，悉赴斋坛。须至再具申
　　闻者。
　　右谨具，申
　　三天门下泰玄都省主宰高真。恭望真慈，允兹申请。特与敷奏天阙，取旨告下三界阴曹主录，亡魂应干合属去处。悉令依应，开扃启闭，释宥罪魂。仍乞差降三洞四辅，经箓法中，官将吏兵，法中官将吏兵，灵宝官属，神虎追魂摄魄将吏。臣所行诸法中追摄官将，十方飞天神人，玄都金龙驿吏，荚龙驿吏，三界四直，传奏直符功曹，玉童玉女，监斋直使，千乘万骑真灵。付臣行司，颁命宣符，追魂摄魄，传神达悃，营卫斋坛。俾遂感通，以福幽显。臣干冒真威，不胜惶惧之至。谨状。
　　第三次申五府
　　具法位臣姓某。
　　臣谨据。入意同省状式。
　　右谨具，申
　　天师，真武，翊圣，天猷，天蓬。云同省状。
　　第三次申玄师
　　具法位臣姓某。
　　臣谨据。入意同省状式。
　　右谨具，申
　　玄中大法师，恭望
　　师慈。云同省状式。
　　第三次申三师
　　臣伏睹黄箓斋法，策役万灵，苟有谬违，莫逃谴罚。如臣者尘途下士，季世晚生。匪仗师恩，委难昭格。臣先　据云入意同前式。须至再具申
　　闻者。
　　右谨具，申
　　灵宝度师真君，
　　灵宝籍师真君，
　　灵宝经师真君。恭望
　　师慈。云同前状。
　　第三次申三官
　　具法位臣姓某。
　　臣夙籍微因，久承真荫。冒膺法箓之职，获居利济之司。誓盟之初，退堕有谴。再申衷愫，荐渎灵慈。臣此据入意，至超生道境，臣据词虔切，理合关行。臣谨祇率同斋之士，恭就某处，舒坛列象，备物陈仪。克取某日，宿启建坛。至某日修斋行事。除已再行录奏天阙，告下符命，拔度召摄施行外，须至录状申
　　闻者。
　　右谨具，申
　　下元水官帝君，
　　中元地官帝君，
　　上元天官帝君。恭望
　　真慈，允臣申请。特与行下十方三界，三元九宫，二十七府，百二十曹，应干合属去处。悉令依格照应，符命所至，根摄亡魂，疾速放停考对，不得拘留，随召赴坛，沾领斋荐。仍乞原宥臣与同斋法众等，宿生今世，万罪千愆。许容奉行，俾无魔障，善缘成就，幽显蒙恩，实出生成之赐。臣干冒
　　真威，不胜惶惧之至，谨状。
　　第三告牒官将
　　灵宝大法司牒上灵宝官属童初五府官将。
　　当司据入意同前三官状。除已录奏
　　天阙，告行符命外。今来斋事届期，合要急行。拘集天下一应孤魂滞魄，根摄系荐亡过某魂仪，依时赴坛报应，须至移文。
　　牒请详已行请降事理，即与关告三洞四辅，经箓法中官君将吏，摄召炼度，传符达奏，十方三界，五岳四渎，监斋直事，兵马万神，分灵布炁，驻札行司，通达文移，营卫斋事，传符宣令，上表誊章，摄魄召魂，关闻幽显，周旋斋果，事毕言功，录奏
　　天廷，一如玄律。牒至幸疾速，依应施行。谨牒。
　　恭睹
　　三境天尊号，曰虚无自然洞真元始天尊，曰太上道君洞玄灵宝天尊，曰太上老君洞神道德天尊，只得如此。盖三炁则大道也。本不可名，聚而成形，故谓之天尊，乃不得已而强名也。至於太上道君，太上老君之称，则见於古来经典。及其立教，则有洞真、洞玄、洞神之分。是以三尊之号，极止於此。近世天心正法中，则称玉清上帝，上清大帝，太清大帝，此则以世法尊之，以主宰言之，谓之帝。此外以意杜撰，好奇尚异，未兔亵渎矣。
　　黄箓正奏及关申三界合属去处
　　玉清，上清，太清，吴天，北极，天皇，后土，东极，南极，木公，金母，九天，上帝，三十二天上帝，五老天君。
　　已上并系奏状。
　　申师补职，童初府祈晴，画申天省，北斗，日宫，月府，九皇夫人，五星，二十八宿，南斗，玄师，童初五府，
　　葛仙翁，许真君，天官，地官，
　　五帝，监斋，采访使者，救苦大惠，
　　二真人，九天司命，九天司马，
　　三界魔王，黄箓院，南昌上宫，
　　三元将军，天枢院引进状，五帝大魔王。
　　已上并系申状。
　　牒神王，总牒将吏。
　　前项奏总申牒文，并关上界功曹，日直时直主者。
　　酆都，东岳上卿，五岳帝君，泰山府，
　　洞天福地，靖治九垒，纣绝阴天宫，
　　泰杀谅事宗天宫，明晨耐犯武成天宫，
　　恬照罪炁天宫，宗灵七非天宫，
　　敢司连宛屡天宫，泰素妙广真君，
　　阴德定休真君，洞明普静真君，
　　玄德五灵真君，最胜耀明真君，
　　宝宿昭成真君，神变万灵真君，
　　无上正度真君，飞魔演庆真君，
　　五化威灵真君，酆都高明司直，
　　酆都东明真公，酆都西明真公，
　　酆都南明真公，酆都北明真公，
　　鬼官北斗，酆都大禁晨，酆都中禁晨，
　　酆都侍帝晨，酆都鬼官司命，
　　酆都丈人宫，酆都北都宫。
　　已上并系申状。
　　酆都变生府，酆都五道都府，
　　酆都泉曲府，酆都北天修门郎，
　　酆都北弹方侯，酆都南弹方侯，
　　酆都淇泠大神，酆都西明郎。
　　已上并系牒文前项，申牒关付中界功曹，
　　九州社令，州县城隍，太岁土府，
　　蒿里丈人。
　　已上牒文，引付逐处沿路土地传递。
　　水府，旸谷，汉江水帝，楚江水帝，
　　湘江水帝，制江水帝，吴江水帝，
　　杨子江水帝，川江水帝，松江水帝，
　　荆江水帝。
　　已上并系申状。
　　东海渊圣广德王，南海洪圣广利王，
　　西海通圣广润王，北海冲圣广泽王，
　　江渎广源王，河渎灵源王，
　　淮渎长源王，
　　济渎清源王，马当山上水府，
　　采石山中水府，金山下水府，
　　青草湖大神，彭蠡湖大神，
　　丹阳湖大神，谢阳湖大神，太湖大神。
　　已上并用牒。二项状牒，并关下界功曹。
　　玉清状上七御状一
　　具法位臣姓某。
　　右臣胎生浊质，末学庸资。幸承宿庆之深，叨佩灵章之宠。功能未着，罪戾已彰。惟有济显拔幽，庶可立功补过。是以不量微贱，辄渎穹高。况奉诚词，岂容抑绝。臣谨据某乡贯某人投词，乞行崇建
　　无上灵宝黄箓大斋。祝君康时，保国安家，拔度九先六族，普资五道三途。集诸善因，专伸追荐亡过某等魂，及保安某家见存眷属。臣除已节次上闻外，今来谨为祇率法流，按仪修建。克取某月几日，宿启建坛。自某昧爽为始，三日正斋，九时朝奏，摄召系荐亡魂，及九州四海，万类四生，五道三途，沉魂滞魄，享食受炼，
　　证品超生。满散修设清醮，三百六十分位，昭答
　　恩庥。庶俾幽关无沉溺之魂，斯民跻寿康之域。谨再昧死录状，上奏
　　虚无自然洞真元始天尊玉陛下。恭望
　　道慈，容臣开度。颁下合属真司，照应施行。请降恩光，证明修奉。臣干冒
　　道威，下情无任战栗，待罪之至。谨奏。
　　上清
　　太上道君洞玄灵宝天尊玉陛下。
　　太清
　　太上老君洞神道德天尊玉陛下。
　　已上三状同式。
　　太上开天执符御历含真体道吴天玉皇上帝。
　　中天紫微北极大帝。
　　勾陈星宫天皇大帝。
　　承天效法厚德光大后土皇地祇。
　　已上四状，并同三境状式。三帝改云天慈，后土改云宸慈。
　　申天枢院引进状如前式
　　东极状
　　方函，上诣东极青宫。
　　具法位臣姓某。
　　右臣云同三境状式。谨再录状，上奏
　　东极青宫太乙救苦天尊玉陛下。恭望
　　道慈，允臣奏请。特与申敕，十方元极飞天神人，救苦童子，合干官将吏兵。遵照已行，请降九龙符命事理，遍诣十方三界，夜府幽扃，考治之司，执对之所，应干合属去处。开关启闭，赦罪释冤，拔度系荐众魂。以至四海九州，三途万类，游神飞爽，一切孤魂。出离苦趣。悉赴斋坛，领沾宸休，以时升度。臣干冒
　　道威，下情无任惶惧，待罪之至。谨奏。
　　南极状
　　方函，上诣南极帝阙。
　　具法位臣姓某。
　　右臣伏念德薄罪深，自悲浊陋。岂期昌运，获被玄津。未际真师，无门效报。敢勒济度，少补夙愆。臣谨据入事同三境状。须至录状，上奏
　　南极长生大帝陛下。恭望
　　天慈，允臣所奏。特与告下南方丹天世界，朱陵火府，差降炼度官君将吏，下赴斋坛，治炼所度亡魂，及五道三途，四生万类，一切幽魂。上登朱宫流火之庭，名书紫策，度化更生。庶使斋福普覃，幽明均庆，万方康泰，众类昭苏。臣干冒
　　宸威，下情无任惶惧，待罪之至。谨奏。
　　木公金母，各一专状。
　　世称木公为东华丹林大帝者，别是一位，非木公也。金母有称丹皇道君者，亦别是一位。男真之极尊者称道君，女真之极尊者称元君。又或称万炁祖母元君，此虽是女真，亦别是一位，非金毋也。古来罗天醮位，可考此经诰疏出。不宜以世俗更易之。金木者，乃阴阳之根宗，炼度之所隶也。
　　木公状
　　方函，上诣东华上相官。
　　具法位臣姓某。
　　右臣辄忘微贱，僭冒穹高。尚祈宽恩，兔加诛谴。臣谨据入事同前须至昧死录状。上奏
　　东华上相木公青童道君陛下。恭望
　　道慈，允臣所奏。悯怜末学，成就斋功。庶使泽及幽明，福周寰宇。臣克以某日建坛，为始炼度魂仪。欲乞密降乾象之英华，特布真阳之生炁。治炼系荐亡魂等，及三途五道，万类四生，一切幽魂。即使九窍重开，百关再造，表裹洞彻，内外光明，返性聚神，知根复命，超登善境，共陟仙乡。以至幽夜昭苏，乾坤宁谧。臣干冒
　　道威，下情无任惶惧，待罪之至。谨
　　奏。
　　金母状
　　方函，上诣西灵龟阙。
　　具法位臣姓某。
　　右臣云同前式须至昧死录状，上奏
　　白玉龟台九灵太真金母元君阙下。恭望睿慈，允臣所奏。悯怜末学，成就斋功。臣以某日建坛，为始炼度魂仪。欲乞潜布西阙之灵津，特降真阴之妙炁。冶
　　炼系荐亡魂等，及五道三途，四生万类，一切幽魂。即使九窍重开，百关再造，表裹洞彻，内外光明，反性聚神，归根复命，超登善境，共陟仙乡。以至幽夜昭苏，乾坤宁谧。臣干冒
　　道威，下情无任战栗，待罪之至。谨状。
　　九天上帝状
　　具法位臣姓某。
　　右臣辄沥丹衷，上干霄鉴。臣凡愚秽质，叨佩灵文。职在宣誊，教当济拔。凡有披诉，敢不上闻。臣谨据入事同前须至录状，上奏
　　郁单无量寿天帝陛下。恭望
　　天慈，允臣所奏。特与告下合属真司照应，即使斋功成就，魔障不生，福被寰区，泽覃家国。乞降帝真胞命元元一黄演之炁，下布斋坛，灌炼所荐亡魂某等，及五道四生，三途万类，一切孤魂。即使回骸生炁，立影聚神，得沐玄津，重资道性，知根复命，成遂生成。臣干冒
　　天威，下情无任，战栗之至。谨奏。
　　右九天九状，并同式。只改圣位及某炁，依生神章写。
　　三十二天帝
　　用三十二状，圣位照依《度人经》上写。具法位臣姓某。
　　右臣辄伸尘悃，上渎丛霄。伏念臣季世驽材，腼颜覆育。叨承大法，德薄罪深。妄意宣宏，冀图补复。臣谨据入事同前须至谨录状，上奏
　　太皇黄曾天帝陛下。恭望
　　天慈。允臣所奏。特赐
　　恩光。俯烛鉴映斋坛。给降洞玄法箓，所隶官童将吏，灵宝官属，依科受事，成就斋功。仍乞敷灵宝之慧光，法乾坤之造化。为系荐亡魂某等，及五道三途，四生万类，含情抱识，一切幽魂。荡除昏翳，含哺阴阳，溟津生津，立根受祖，恍惚有象，感炁凝神。庶使幽途无沉滞之魂，人世迪丕平之庆。恩周家国，泽被华夷。臣干冒
　　天威，下情无任，战栗之至。谨状。
　　太岁　年　月日具位臣姓某状。
　　上清灵宝大法卷之二十八竟
　　上清灵宝大法卷之二十九
　　洞玄灵宝法师南曹执法典者权童初府右翊治金允中编
　　奏申文檄品
　　青词关
　　灵宝大法司
　　本司今月某日夜，为某人追荐某人，开建道场。所有斋官青词，合行誊进。
　　除望阙宣奏讫，今逐一用方函封印全，须至关发者。
　　右关某日某时，当直功曹使者，上界直符，捧诣三天门下投进。即请使骑星飞，灵车速驾，升无极之天阙，赴合属之宫曹。火急传驰，以时奏进。庶使精衷上达，词悃亟通。毋致稽停，早垂玄感。故关。
　　发五府申状关
　　灵宝大法司关　童初府时直使者。
　　当司隶名三天门下，通籍重明上宫，膺童初府之词章，摄翊治所之职任，遵行教典，合行科条。事应上闻，法许关告，当凭时直主者，径达本属真司。今有紧切申牍，须至关发者。
　　一申状，一方函，封印金，上诣上清童初府申上。
　　右关某日时当直主者，请腾翔云路，轩翥天衢，驰神骑於顷刻之间，达至悃於呼吸之际。词陈速传，宫府即闻。如有故气之妄侵，以致鬼邪而敢阻，即须摄赴天狱，速送冥曹，究其罪源，置之玄宪。仍使笺牍之上达，早希报应之下临。立待感通，幸毋稽延。故关。
　　发北斗状关
　　灵宝大法司关日时当直功曹二使者。
　　当司执职玄曹嗣法天省，摄济显拔幽之任，备除邪立正之司，法许申誊，格当关告。今有紧切文状，上诣中天北斗宫，事应具闻，合行关者。
　　一申状，一函，封印全，上诣
　　中天北斗九皇星宫申上。
　　右关某日某时当直功曹二使者，控辔云衢，腾身霄路。入星风而穿灏炁，上彻
　　星宫，持封事而达凡忱，即闻斗极。如鬼妖之敢侮，或邪祟之妄干，即擒解所属真司，摄赴就近天狱。庶使词陈不壅，报应亟彰，立待通传，切勿迟滞。故关。
　　发岳府状引
　　灵宝大法司。
　　本司嗣法灵宝南曹，摄五元素府。理宜济度，隐显格当，关告幽冥地界之神，自应遵奉玄科之式，所合按行。今有急切公文，前诣岳宫申上，特凭递发，须至专行。
　　一申状，一函，重封印全。谨上诣东岳帝宫申上。如申府，即云东岳泰山府申上。
　　右引某处里域土地，至东岳下沿路土地，及地界合属干系等神。请承领公状，准此所行，以次转递赍持，逐处分明交度。勿违时刻，作急通传。如有故炁干侵，以致下邪邀截，即须擒解泰山曹局，摄所属城隍，尽理穷研，依律根治。所有公状，仍与申闻，毋辄稽延，立须飨应。
　　太岁　年　月　日时引。
　　发城隍牒引
　　灵宝大法司。
　　本司受命上穹，分司玄职，总录显幽之不典，督察妖异之乱常。依按科条，合移文牒。今有公牒一角封印全，前赴某处城隍司投下，须至专行。
　　右仰某处里域土地正神，仰承领引文，赍持公牒，前诣城隍主者神前。即时分明投下，急速传达，亟切通闻。如有邪鬼干侵，妖异阻截，一就擒解摄行，究治罪源，真之天律。须管公文即达，不请顷刻稽延。
　　太岁　年　月　日引。
　　告救苦符关
　　灵宝大法司。
　　当司今为某人，崇建某斋，拔度系荐某魂，及五道三涂，四生万类，一切孤魂，今有符命，须至告下。
　　元始符命金录白简真符，
　　太上破地狱真符，
　　太上拔幽魂真符，
　　东极青宫救苦九龙符命。此符若作专牒，则於关内除去飞天神人。
　　右关十方飞天神人，玄都菱龙驿吏，六道功曹，赍持符命，遍诣三界十方，冥关幽路，天牢地狱，岳渎灵司，分野名山，城隍里社，应干合属去处。拔度亡故某人等魂，及五道三涂，四生万类，一切幽魂滞爽。并与疾除罪簿。落灭恶根，出离冥关，悉诣斋所，领沾天泽，证品超生，不许稽违，有妨开度。故关。
　　太岁　年　月　日时关。
　　告长生符关
　　灵宝大法司。
　　当司今为某，崇建某斋，荐拔某人。今有长生灵符，须至告下。
　　右关金龙驿吏，赍持符命，遍诣南方丹天世界，超度亡故某人等魂，及五道三涂，四生万类，一切幽魂滞魄。炼神流火，度魄朱陵。火急奉行，毋得稽滞。故关。
　　太岁　年　月　日时关。
　　专发九龙符命关牒
　　灵宝大法司。
　　当司今为某，崇建某斋，拔度亡故某人等魂，今有东极青宫九龙符命，须至告下。
　　右牒十方飞天神人，九龙符命使者，普诣三界十方，冥关幽路，黄泉夜府，岳渎灵司，分野名山，城隍社令，一切天牢地狱主者。咸领符命，拔度亡故某人等魂，及五道三途，四生万类，滞爽幽灵。赦涤愆非，解除考对，拔出地户，超脱重阴，俓诣道场，恭承斋荐。请火急施行。谨牒。
　　太岁　年　月　日　时牒。
　　正荐功德牒
　　灵宝大法司。
　　当司先据某乡云云投词，乞行崇建黄箓大斋，荐拔某人，超生善境。除已按科修崇，并已周圆，须至给牒为据者。
　　一某月某日具奏。
　　一帝申闻三界真司，预告斋事。
　　一某月某日第二次具奏。
　　天阙申闻上境真司，关告地水合属去处，敷告斋事。
　　一拜奏，
　　素车白马章一通，开通道路章一通，
　　沐浴炼度章一通，酆都拔罪章一通，
　　升度亡人章一通，救苦表一通，
　　木公金母炼度表一通，
　　九天上帝表一通，
　　启师笺六通，谢师笺六通，
　　青词几通，言功朱表。
　　一斋坛告下，
　　救苦真符，　　长生灵符，
　　九龙符命，　　破地狱真，
　　拔幽魂真符，　神虎玉札，
　　元始符命，　　普告三界符，
　　历关诸天符，　敕制地祇符，
　　出离生死符，　太上敕赦生天宝箓。
　　一请光破暗。
　　一宿启建坛。
　　一敷露玉文。
　　一正斋三日，几时升坛转经。
　　一关点
　　九狱神灯，破狱开关九卮神灯。
　　一摄召魂仪，沐浴朝真。
　　一咒施云厨妙膳。
　　一普召五道三途，幽魂沐浴，朝真谒帝。
　　一恭行水火炼度。
　　一修设
　　三界高真清醮几分位，上谢天戚。
　　一投送
　　三简，纪勒斋功。
　　一传授
　　灵宝上天黄箓一阶。
　　一给付
　　升天大券，　　升天左右券，
　　四镇合同符一分，酆都山真形。
　　一建立
　　迁神宝旛，　　回黄宝磨。
　　一印给
　　太上某经。
　　一焚化
　　某经，冥财。
　　牒前件功德，并用资荐亡故某人。承兹善果，顿悟宿因，荡尘漏以俱空，解沉迷而尽释。万类不着，一性自真。永离幽夜之乡，早步逍遥之境。人间天
　　上，执此为凭。故牒。
　　太岁　年　月　日牒。
　　斋事告终，谢恩设醮，乃召仪也。谓劳动神灵，召役将吏，合行酬谢。故於散坛之次，三献效礼，与其余醮设不同。是以正奏状内，各请俯盻斋坛，故今不用请醮状矣。凡文移所及之处，并列醮位，却逐一专状献谢。今列献状于左右，其余醮告合专状，请降者自从事而行。
　　进献状
　　具醮官臣姓某。
　　龙车一座。
　　右谨随状上进以闻。谨进。
　　太岁　年　月　日具醮官臣姓某上进。
　　具高功臣姓某誊进。
　　上界列真献状
　　具醮官臣姓某。
　　云马一骑，
　　金钱一分，
　　右谨贡献以闻，谨状。
　　太岁　年　月　日具醮官臣姓某状。
　　具高功臣姓某誊进。
　　中界下界献状
　　具醮官臣姓某。
　　云马一骑，
　　金钱一分。
　　右谨上献，伏望圣慈，俯赐鉴纳。谨状。
　　太岁　年　月　日具醮官臣姓某状。
　　具高功臣姓某。
　　发龙车状关
　　灵宝大法司。
　　今月某日，为某修建某斋，满散设醮谢恩，所有斋官进献上帝龙车，随状以闻，须至关发者。
　　右关某日某时当直功曹，上界直符使者，请
　　上诣
　　天廷投进，不请稽延。故关。
　　太岁　年　月　日时关。
　　三界醮仪关
　　灵宝大法司。
　　当司今月某日，为某人修建某斋。满散，修设三界高真清醮几分位，昭答天恩。所有醮献钱马，须至关发者。
　　逐一开具。
　　右关三界直符，年月日时四直功曹，里域等神，即请分司，逐一投达高极三天之上，旁周六合之中，预醮真灵，斋坛官属，成通致悃，各贡微仪。希神骑之速驰，庶醮诚之毋壅。幸遵真教，上赞玄科。故关。
　　天省谢过状
　　具法位臣姓某。
　　臣不避深谴，再露微衷。仰冀慈怜，始终宽宥。臣昨据云云百投词，崇建某斋几昼夜。设醮谢恩，除已祗率法流，关行事毕。窃虑臣等资品庸下，性识昏蒙，不练教科，未能隐奥。犯违禁戒，谬度典章，朝谒非仪，奏申失格，词章繁黩，符篆乖讹，以致皋结天司，名书黑简。阖坛战惧，无地措躬，须至申闻者。
　　右谨具，申
　　三天门下泰玄都省主宰高真。伏望真慈，曲垂省录。特与敷奏天阙，仰希原赦。臣等自建斋至于满散，一切罪犯，
　　削除过籍，湔洗瑕愆。庶斋福无亏，生灵蒙佑。臣干冒真威，不胜惶惧之至，谨状。
　　太岁　年　月　日具法位臣姓某状。
　　童初府谢过状
　　具法位臣姓某。
　　臣不避深谴。同前省状式，
　　右谨具，申
　　三天扶教辅元大法师正一静应真君。列四圣位。恭望真慈。同前省式。
　　发状关
　　灵宝大法司。
　　今发紧切申状二函，上诣
　　三天门下泰玄都省，
　　上清童初府，须至关遣者。
　　右关某日某时当直功曹，上界直符使者，速迈云程，急驰飙驭。俾诚悃亟通於上境，庶词章早彻於真司。伫俟神功，即昭玄应。故关。
　　太岁　年　月　日时关。
　　右谢过二状，以六幕诸真并有谢笺，惟天省并五府合行。首陈惩犯，天师已在六幕内。今申闻五府，又不容除去天师一位。但不行此之士，主行自宜除此一状，却专申天省而已。
　　又榜文
　　斋坛旧榜文，旧科所有者不甚繁杂。若随俗增益，恐徒费纸札，於事无备。如近世有告谕将吏誓言傍，又有约束将史榜，显然重复，此类尚多，今择其不可免者，从旧式重撰于左。如神虎坛榜，合在神虎摄召品。晓谕孤魂榜，合在施食普度品。盖恐章表局书缮，欲得检式，皆聚一处。故以诸榜悉附文檄之品，只章表自作一品也。
　　斋坛节次榜
　　灵宝黄箓大斋坛。
　　本　坛今月某日，为某崇建无上灵宝黄箓大斋几昼夜。上资邦国，普福生灵。济拔五道三涂，开度四生万类。集兹善果，专用追荐亡故某魂灵，超生善境。谨率同斋之士，共宏无上之科。宜立成规，免违玄范。法事节次，遵此按行。
　　逐一开具。详细并见黄箓次序。
　　右榜坛所普用资闻，各宜整服肃容，循规合式。常须进止有序，毋令关奏失仪。共竭精诚，上祈感格。故榜。太岁年月日榜。
　　具位高功姓某　　押。
　　经榜
　　黄箓斋坛。
　　本坛今月某日，为某崇建无上黄箓大斋。福国康时，拔幽济显，广资万类，普度三涂。集诸善功，用荐亡故某人，早遂超升。除已具录奏闻，克期修建。今先以某日看诵仙经，讲宣妙旨。上献十方高真，开化万类幽魂，谨列品目于后。
　　太上洞玄灵宝无量度人上品妙经，
　　太上洞玄灵宝自然九天生神玉章
　　元始灵书中篇大梵隐语，
　　太上老君说常清静经。
　　已上祝献十方三界上圣高真斋坛醮席一切圣众，
　　太上洞玄灵宝无量度人上品妙经，
　　太上洞玄灵宝自然生神章经，
　　太上道德经，元始灵书中篇大梵隐语，黄庭内景玉经
　　已上开度系荐亡魂。
　　太上洞玄灵宝无量度人上品妙经，
　　太上洞玄灵宝自然生神章经，
　　太上道德经，元始灵书中篇大梵
　　隐语，黄庭内景玉经。
　　已上开度五道三涂，四生万类，一切幽魂。
　　右伏以玉笈琅函，发灵机於上境。金书琼札，孚妙化於人寰。保劫运於无穷，拯显幽而普济。以今斋期将届，经席宏开。仗此善功，用祈景贶。尚冀同斋羽褐，预职坛官，诚意而精心。俾毋差於想念，肃容而端己，使勿越於礼仪。所期感格於九清，庶可保宁於万汇。皇图延永，社稷允昌，华夏和平，显幽全济。即使系荐亡某，普度沉灵，俱沾清静之风，成达希夷之妙。旁均有识，同证无为。故榜。
　　年　月　日　榜。
　　列六职位姓　某。
　　具高功职姓　某。
　　右经榜，乃欲看诵，俱能见数。故也每日晚诵经毕，当榜内经文品目之下，注云某人诵几过。日分足，则并计而疏之。庶不差迭，亦不必预定过数。恐数目多，而诚心简怠也。今榜所叙诸品经目，与近世所行颇不同。盖古来灵宝法中叔云：黄箓前期三十六日，预修诵经堂，率同斋之士，入靖对斋，不交人事，精诚看诵《度人上品妙经》，《九天生神章经》，《道德》二篇，《黄庭玉经》。近期则习仪演事。此古法也。所谓入靖者，使尘俗不侵，内外专一，毋人物往来，言辞烦杂。始可存神诵经，思真念道。初非天台灵宝法中，妄立靖名，欺世罔人之比。所以经书只称四品，而不及缀十不及一。其间真伪错综，邪正混淆，自非高才，未易分别。惟《度人》一卷，《生神九章》，最为玄古。故诵之致飞天下观，万神朝礼。盖以天中之音，而感格高灵也。及其摄召亡魂，闻经听法，於《道德》五千文，涵蕴混元之秘。《内景》琴心诀，包藏造化之机。倘诵之者，深彻玄枢，则亡魂岂不言下开悟。余杂经有妙义之文固众，然《道德》、《黄庭》，岂笔舌可殚。上学高远之人，自能意会。浅近庸愚之辈，因此榜兴。不如是不足，谓之非常道也。
　　晓谕将吏榜
　　无上黄箓大斋坛。
　　本坛切照黄箓科品，实隶下元中宫。策役万灵，权纲九府。上录三界，下总六天，斋福普覃，无所不度。灵光焕烛，有感皆通。天子以至庶人，皆得修奉。幽关暨于阳境，成被生成。今斋主某人，宝信祈恩，束躬沥悃。请修斋直，愿济存亡。是以按格誊词，依科箴事。舒坛立纂，备物陈仪，设职修斋，转经行道，盟天告地，拜表上章，追摄荐亡灵，普召含情幽爽，广度三涂五道，旁资万类四生。除涤愆瑕，脱离沉滞，俓辞幽府，悉赴斋坛，听法闻经，享食受度。上祝皇图永固，圣寿绵长，六气和平，四民康乐，烽姻罢警，禾稼丰登。集此善缘，专申追荐亡某人等魂，上及九 
　　祖七玄，以致五音六族，先亡灵识，近逝神仪。超出重阴，解除宿垢，度魂朱府，炼质丹天，炼炁聚真，返生澄性。次保家门成泰，姻眷均休。尚虑坛墠未严，禁戒罔肃。下官故炁，厌秽妖尘，浊混灵场，冒登斋所，违越禁忌，败乱纪纲。或地界神祇奉承简怠，或传奏官吏关告稽延，或列职众神失严守卫，或里社主者不加专勤。倘有玷於斋功，实上违於玉律。事体至重，典格非轻。事已届期，理难晓谕。
　　右榜坛前，请灵宝官属，执职万神，五元素府天神将吏，雷霆诸司主宰，斋坛干系众神。虔遵黄箓之科，共戏下元之格。部率将佐，笃役吏兵，会合当所城隍，监勒合干里社，卫护坛界，镇肃方隅，驱却妖氛，扫清厌秽。倘有拒逆，辄行干侵，即请申收有司，速送天狱，依律研究，治罪施行。所有章表文移，悉资导达，符章命令，咸藉宣通。布九清十极之恩休，度三界十方之抗滞。，祈帝真之鉴盻，庶斋直之无魔。率励昭苏，普天全济。解坛散席，拜表言功，一如太真之仪，用谢至神之贶。故榜。
　　年月　　日榜
　　具高功姓　某　押
　　神虎摄召坛榜
　　黄箓大斋坛。
　　本坛今月某日，为某崇建黄箓大斋。恭按科仪，合行摄召系荐众魂，各家宗祖，及五道三涂，四生万类，含情抱识，滞爽沉灵。附婶见形，领荐受度。切照琼编紫笈，大敷济物之科，玉札丹文，显着召魂之格。开九泉之昏暗，拯万国之幽沉。降九龙符命以颁恩，仗七司玉女而宣令。雄左雌右，上三境而下六天。阳耀阴灵，追众魂而集万鬼。召摄毋稽於顷刻，报应立待於须臾。蒇大道之神功，遂皇民之精祷。即行拘集，咸俾昭彰。己立灵坛，须至晓谕。
　　右榜请北魁玄范府官吏，七真玉女，本司追摄合干官吏。遵奉真符，颁行玉札，遍诣十方三界，五岳九幽，十洞六天，九州万国。名山福地，江海河源，典祀神庭，城隍社令，黄泉蒿里，幽路冥关，主宰魂魄之司，校量罪福之所。严行追摄，速与根寻，系荐亡灵，万类幽爽。差拨官将，部卫形魂，出夜府以来临，附灵旛而报应。功成事毕，拜表叙勋。故榜。
　　年月　日　榜。
　　具高功法位姓　押。
　　率励坛官榜
　　建斋设醮，高功之职首领一坛，礼绝众官，乃斋法也。但共坛之士，不过同学之人，为众官所合，共尊高功。而高功亦宜自处谦退，近者申严坛众，乃以榜约束众官，诚非可行之格。今止作高功会名，率励坛官，庶为允当。
　　某伏闻大道开先，高真悯物。先天立教，历劫度人，敷二十七品之斋，列四十二等之醮。和天安地，保国宁家。遂立法箓之班，爰备关宣之职。故奉教行科之士，乃拔幽济显之司。傥能随事以殚诚，自可积功而度世。欲精诚而不替，宜典格之无亏。或形失礼仪，心妄专荐，则高穹之荡荡未易感通，兼玄宪之昭昭恐膺考罚。青结三官之府，过标五帝之宫，惧夫算减而福消，甚至魂沉而身堕。如某者山林下士，江海尘踪。学矣徒勤，未遇真师之畀付。行之粗久，幸蒙上帝之宽容。然而事无间於重轻，斋不拘於小大，全藉坛官同志法众，协心赞助其行，弥缝其阙。左提右挈，俾物坠於善功。始敬终勤，庶曲全於斋事。从容登降，和畅关宣，举措勿越於真科，想念不离於大道。正乃心而诚乃意，恭其事而守其规。若心怠而形恭，将速欺天之罚。苟意诚而理素，则贻失格之辜。要当内外精专，身心纯笃，闲居亲爱之友，不应戏笑於坛中。平时悲怨之俦，安敢忿恨於斋次。敷宏大化，本是非轻。对越上真，势须自检。幸垂清听，同鉴丹忱。某禀闻。
　　晓谕孤魂榜
　　灵宝大法司。
　　当司今月几日，为某人崇建无上黄箓大斋。广设斛食，普度一切孤魂等众。或犯法赴刑，身首异处；或投河自缢，非命而终，或骨断筋伤，或阵亡兵死，或沉痾久疾，积滞腹心。或肿痛疮痍，溃烂肢体；或堕崖坠木，或破质丧躯。皆生世之时，有形之际，幻身沦没，失於正终，迷执之情，常为沉滞。无归之魄，延注无穷。但人之体躯，假合而就。百谷五味，滋长肌肤，手执足行，耳闻目见，饥寒饱暖，千动百为。岂期皮肌血肉，自能为之。乃禀兹一灵，聚为神炁。神凝炁注，五味以生。炁散神驰，百骸莫驻。所谓肢体伤坏，皮肉不全。盖以重浊之资，无非有质之物。一灵之职，本何所伤。然而幽爽沉灵，孤魂滞魄，或衔刀带索，处於幽关；或断首残身，迷於鬼域。病亡而未离痼疾，产死而常带血腥。或恍惚而睹其形，或梦寐而见其像，固是尸骸损伤於人世，岂得魂神零落於冥乡。四大百骸，炁血之府，血腥垢秽，出於身中。神已归空，身化尘土，腥秽遗质之物，沾污已往之神。夫人生为有神，死则为鬼。若刀与索，无识无情，用於一时，终归朽坏，岂有鬼识，尚随鬼身。盖有质之物，而伤有形之躯。既死之魂，安能持有形之物。事实如此，理极昭然。良由执着形骸。留恋尸体。彼但记其命过之际，所以恶终。而兹在阴之灵，复怀旧想，志念着於体质之域。故形仪如初死之时，鬼迷执而成形，人心疑而见像。夫岂知有体则有全有阙，有形则有病有安。身常不存，患将安在。若於已死之后，尚念在世之损伤，亦已惑矣。今为无体之魂，复虑生前之疾苦，不其愚哉。虽则分有升沉，多因自罹执着。除已关告灵宝官属，执职万神，晓悟孤魂，开明正性。亦在致坛之众，深悟此理。应生前带腥染秽横死恶终之类，当知已坏之骸，不须顾恋。有灵之识，自可升腾，毋执惑情缘，无留恋尸体。一朝警觉，如出昏衢。以损伤而毙者，今不见其损伤。以浊秽而亡者，今何尝有浊秽。以残疾而困者，今亦无残疾。以聋哑为人者，今亦自开聪。一性冲融，群迷顿决，恩爱岂能俱绝。若恋着未有休期，冤雠未易遽忘，然偿报则何解释。赴坛相会，恩怨一空。况於富贵功名，岂能长久。金珠财宝，安能终随。身已不存，物犹难恋。至此则贫贱何累，富贵非荣，万事忘情，回心易虑，收召灵识，整聚神仪，沐浴朝真，享食受荐。陶以太和之灵泽，炼以丹霍之神辉，返性复形，超生度化，福乡可陟，地狱成空，为无上之因缘，正好於兹而度脱。须至晓示。
　　右榜晓谕到坛孤魂等众，各宜知悉。故榜。
　　年月　日榜。具高功位姓某押。
　　允中窃详建坛之式，具存古典。而行移关申，所以寓形，其辞而达其事。然行之有经，用之合宜，则不在乎过繁。傥德不足以动幽冥，学未至於通教典，纵使千辞万幅，亦为徒然。散坛设醮。则止具献状。盖建斋正奏已行请降，故不用请状也。若寻常非建大斋，而专有醮设，自合专请专献，各位具状矣。斋后之醮，不用请状，乃广成先生降神设醮之式，非自为之也。若其醮位，合照奏申文移所及之司，并斋内应干将史，并当酬谢。近者奏申甚广，而醮位或六十分位而已，更不参照元来申请去处，理诚不通。兼奏告上帝之外，合申牒三界有司，乞行下原释罪魂而已。冥牢幽狱狴讦之中，非承受法官文檄之所。今於地界，止申牒酆都宫主宰，冥曹僚属，使亡魂可拔，则主宰行下所隶之狱，无所不可。倘使斋诚难达，天命未颁，虽移文陆续，恐阴狱未必奉承。况地狱之在中下界，不可以数计。经诰互有所载，如《仙戒经》、《正一经》、《业报因缘经》诸书。或云一十八狱，又云三十六狱，又三官二十四狱，此其略也。幽昧之乡，阴冥之境，掌录愆犯，考理罪魂，报系之曹，随处建置，官吏万万之众，无极无穷。但其权纲，则总干邓都北帝。如六天主者，十宫真君之类，则其有司之大者。四明真公，鬼官北斗之类，则其官僚之要者。故逐一申闻矣。此外诸狱，既不可尽名，所是地狱文移，并不复用。使其符命下逮，申牒可闻，彼主宰之司，自能行下合属幽牢矣。行教之士，欲张惶罪福耸动见闻者，自别为之，不必行此式也。
　　上清灵宝大法卷之二十九竟
　　上清灵宝大法卷之三十
　　洞玄灵宝法师南曹执法典者权童初府右翊治金允中编
　　奏申文檄品
　　五老上帝状
　　方函，上诣东方青灵天君宫，余四状函并同式。
　　具法位臣姓某。
　　右臣辄沥丹衷，上干
　　宸听。伏念臣久膺职任，竟乏功勤。冀赎愆瑕，辄思利济。臣谨据入事同前谨录状，上奏
　　东方青灵始老天君陛下。恭望
　　道慈，允臣所奏，特与流光坛席，鉴录斋忱。成就善功，提携幽显。庶俾恩覃家国，惠浃寰区。仍乞密锡五炁之生津，陶铸万途之滞爽。咸令生化，各遂昭苏。臣干冒
　　道威，下情无任不胜，战栗之至。谨奏。
　　申师补六职状
　　方函，谨诣灵宝玉师宫或称门下。
　　具法位臣姓某。
　　臣不避亵渎之诛，荐冒至真之听。伏念臣措身浊境，驰识灵途。存念乖违朝修，简堕未能寡过。苟活余生，尚荷宽恩。特容隶职，欲宏大教，莫先度人。臣比据入事来词，诚笃当济幽明，义合申誊，理难抑绝。臣自揆三掠之罪识，难苏九夜之迷魂。非仗哀怜，岂能就事。臣谨按古仪斋法，出於灵宝。今得参佩洞玄部法箓之人，方可临坛补职。今来未能尽皆如格，是以六职之内，未兔权用正一诸品法箓弟子，备员任事。切恐有亏成典，谨具权宜，补列坛官法职姓名在前，须至申闻者。
　　右谨具，申
　　灵宝度师真君，
　　灵宝籍师真君，
　　灵宝经师真君，
　　三天扶教辅元大法师正一静应真君，玄中大法师几前。恭望
　　真慈，特加省录。许以权宜备事，庶几幽显蒙恩。仍乞敷奏天廷，请命颁下三宫五帝，合属真司，照应施行。臣干冒
　　师威，下情无任不胜，寒栗之至。谨状。
　　申五府祈晴状
　　方函，上诣元应太皇府
　　具法位臣姓某。
　　臣身居尘网，名玷玄司。徒佩灵文，未逢真授。累干冲听，罪不容诛。尚冀洪慈，委曲原宥。臣昨据某人等投词，取某日就某处，启建黄箓大斋。福国康时，拔幽济显。而臣末学道浅，仙品未充。眼勉开坛，事多违失。下戾妖秽之未涤，上恐风雨之无时。以至今来建坛之所，或境藏邪怪，或地匿妖祥。非仗师慈，难全善果，须至录状申
　　闻者。
　　右谨具，申
　　三天扶教辅元大法师正一．靖应真君，北极真武佑圣灵应真君，
　　翊圣保德储庆真君，
　　天猷副元帅真君，
　　天蓬都元帅真君圣前。恭望
　　真慈，俯垂矜允。特与敷奏
　　天阙，取旨告下雷霆霹雳，风雨云电，合属真司。至期收敛云雾，止雨停风，扫荡妖氛，肃清天地，三光焕耀，四炁澄清。仍冀差降解秽应干将吏，一合下降，监勒某处里域社稷等神，并力同心，扫清尘垢，扶荡氛秽，整肃斋坛，镇安境域。如有妖精犯触，邪怪干侵，即＇仰所差将吏，以时收系，押赴天狱，治罪施行。庶使斋功成就，魔障不生。臣
　　干冒
　　师威。不胜寒栗之至。谨状。
　　天省划一申状
　　方函，上诣三天门下泰玄都省。
　　右以正奏划一申天省状，大略如此。更宜临期详酌而行。或有修建事体不同，可以随事增入。
　　具法位臣姓某。
　　臣不避再三之读，上犯斧越之诛。惟冀宽恩，曲加矜宥。臣比据某乡贯某人投，乞崇建无上灵宝黄箓大斋。福国康时，拔幽济显，超度九先七祖，广资五道三途。集兹善功，追荐亡故某，克遂超生，保安见存眷属。除已祇率法流，恭为修建，以今斋期
　　已定，须至逐一申闻者。
　　一谨克某日告斋，始事宿启建坛，於当日某时，进拜素车白马章。是夜某时，进拜破酆都拔罪章，告颁元始符命，金箓白简救苦真符，太上破地狱真符，太上拔幽魂真符，太上敕赦生天宝箓，灵宝本法元始符命，混元神虎玉札。告下诸天诸地，阴阳主司，三界十方，冥关幽路，天牢地狱，应干合属去处。依准符命，赦宥系荐亡魂，及五道三途，四生万类，一切沉灵滞爽。夙劫罪愆，累生执对，咸从原释。遵禀玉札，追摄赴坛，报应受度施行。
　　一某日正斋，三时朝真，诵经行道。是日午时，进拜通天救苦朱表，开通道路章。静夜，破狱，召摄系荐某人等魂，及五道四生，三途万类，一切孤魂，沐浴朝真，享食受供。
　　一某日正斋第二日，三时朝真，诵经行道。是日某时，进拜沐浴炼度章。当夜，炼度三途五道，十类四生，一切孤魂，传符受戒，度，化超生。
　　一某日正斋第三日，三时朝真，诵经行道。当某日时，进拜升度亡魂章。是夜，炼度系荐某人等魂，传符受戒，度化超生。
　　一某日，进拜言功朱表，修设三界高真清醮，三百六十分位，昭答
　　恩庥。解坛散席，投龙奠简，纪勒斋功。
　　右谨具，申
　　三天门下泰玄都省主宰高真。恭望真慈，俯垂矜允。特与敷奏天阙，取旨告下诸天诸地，日月星辰，三界三元，洞天海岳，冥关幽壤，典祀神庭，应干合属去处，疾速施行。庶俾号令徧通，精诚上彻。更祈三光焕耀，四炁朗清，万圣翼辕，千真扈跸。即使天泽浃於
　　寰宇，斋福被於幽明，六极均休，四生咸泰。臣干冒
　　真威，罪当万坐。谨状。
　　申北斗状
　　方函，谨诣中天北斗星宫。
　　具法位臣姓某。
　　臣辄罄愚衷，上干
　　真听。臣叨行大法，徒历岁时，学未通幽，无阶自效。敢勤利济，以报恩休。臣谨据入事须至录状申　闻者。
　　右谨具，申
　　中天大圣北斗九星真君。恭望真慈，允从所告。特与敷奏天阙，告下三界合属真司，依法照应施行。庶使斋功成就，泽被显幽。仍乞行下北魁玄范府，差降神虎主吏，何乔二使者，俟魏张三部追魂使者，七司玉女，追摄合干官将吏兵，一合下降，赴臣行司。赍持玉札，徧诣冥关幽路，应干合属去处。根摄所荐亡过某人等魂，及五道三途，四生万类，一切沉灵滞爽。依时赴坛报应，削除罪籍，落灭恶根，听法闻经，以时升度。恭冀云车俯降，证录斋诚。臣干冒真威，不胜惶惧。谨状。
　　日宫状
　　方函，上诣太阳日宫。
　　具法位臣姓某。
　　臣辄渎重明，愿回渊鉴。伏念臣受资尘陋，冒忝班行。自揆罪探，敢思补过。配承虔愬，敢不上闻。臣谨据入事须至录状申闻者。
　　右谨具，申
　　日宫太阳帝君。恭望
　　真慈，特垂矜允。暂迂仙仗，俯盻斋坛。监录祷祈，曲全斋事。庶使恩周寰宇，泽被幽明。臣以某日，炼度五道三途，四生万类。以某日，炼度系荐某人等魂。欲乞敷布灵芒，降流真炁，匹配水火，和合阴阳，各回性识以清明，尽出幽沉而度化。臣干冒
　　真威，不胜惶惧。谨状。
　　月宫状
　　方函，上诣太阴月宫。
　　月宫太阴皇君。状同日宫式。
　　北斗九皇夫人状
　　方函，谨诣北斗九皇夫人门下。
　　具法位臣姓某。
　　臣不揆诛夷，冒干
　　平省。深知僭越，尚冀宽容。伏念某蕞尔微生，叨行大法。无功可录，有罪足书。愿济显幽，少图补复。凡有披告，敢不上闻。某谨据入事须至录状申
　　闻者。
　　右谨具，申
　　北斗九皇夫人。恭望
　　真慈，特垂矜允。俯赐差降神虎主吏何乔，七司玉女，三部追魂使者，追摄合干官将吏兵，赴某行司。赍持玉札，徧诣十方三界，地狱冥关，千真万灵，治职冥曹，应干合属去处。追摄五道四生，三途万类，一切孤魂滞魄，及系荐某人等魂。出离阴境，悉赴玄坛，显见形仪，昭示报应。仍乞暂迂仙仗，俯降斋坛，成就善功，证明修奉。某干冒真威，不胜惶惧。谨状。
　　五德星君状
　　如各一状则方函，诣东方木德星宫。
　　具法位姓某。
　　臣辄伸丹悃，仰续高明。敢冀
　　大慈，曲垂
　　恩佑。臣谨据入意须至录状申闻者。
　　右谨具，申
　　东方木德岁星真君。恭望真慈，俯垂矜允。特迂仙仗，暂降斋坛。鉴录祷祈，证明修奉。庶使福周寰宇，泽被乾坤。臣以正斋某日夜，炼度五道三途，四生万类，一切孤魂。某日夜，炼度系荐某人等魂。欲望大启慈仁，广推巨泽，布五行之正炁，合二象之生津，冶炼亡魂，复其性识，领诸善果，升入
　　朱宫。臣干冒
　　真威，不胜惶惧。谨状。
　　南方火德荧惑星真君。
　　西方金德太白星真君。
　　北方水德伺晨星真君。
　　中央土德镇星真君。
　　已上四状，并同东方状式，方函，随方言之。
　　二十八宿状
　　与五星状同式。
　　右谨具，申
　　角宿星君。恭望
　　真慈，俯垂矜允。特迂仙仗，暂降斋坛。鉴录祷祈，证明修奉。庶使福周寰宇，泽被乾坤。愿阐仁慈，曲加拯济。悉度赴坛之魂爽，尽承斋福以超生。役罢三途，狱开九地，飞沉遂性，动植昭苏。某干冒
　　真威，不胜惶惧。谨状。
　　已上自角宿起，止轸宿，共二十八状，并同式，方函，诣角宿星官。余并同，随宿名上诣外。只斗宿一状，已别具于后。盖斗宿在二十八宿，则为斗宿，又为之南斗。道典有南斗六司星君，即此是也，正在东北之间。欲知其详，自以浑天仪考之可见矣。世人但知南斗，又取与北斗相对，竟不考此星在何所，良可笑也。若不能每宿专状，则皆除去。亦可却专申斗宿而已。
　　南斗状
　　方函，诣斗宿星宫。状并同前式。
　　右谨具，申
　　南斗六司星君。恭望
　　真慈，俯垂矜允，特迂仙仗，俯降斋坛，成就善功，证明修奉，庶使福周寰宇，泽被显幽。所有道场内炼度五道三途，四生万类，一切沉魂滞魄，及系荐某人等魂。敢冀恢育物之深功，垂炼魂之巨泽。俱返久沉之性，普全已荡之神。再毓阴阳，重资造化，悉升朱府，俱陟仙乡。某干冒
　　真威，不胜惶惧。谨状。
　　玄师状
　　方函，谨诣玄中大法师门下。
　　具法位臣姓某。
　　臣虔露丹衷，上干
　　真　听。载惟僭越，惧速灵诛。伏念臣
　　染俗素深，真心易昧。力小任重，德浅职崇。日夕忧惶，罔知所措。是敢留心於济度，或可小赎於愆瑕。盖以黄箓科条，事体严重，非师尊之
　　覆育，岂愚陋之敢行。全仗慈怜，或能成就。臣所据某人投词，乞建
　　黄箓大斋。除已节次上闻外，今以某日为始，建坛蒇事，具黄箓节次在前，须至录状申
　　闻者。
　　右谨具，申
　　玄中大法师。恭望
　　师慈。始终矜允。荐行备词，敷奏请命，颁下三界有司照应。敢祈云舆下迈，暂驻斋坛。俾章词上彻於三清，斋直圆成於七日。幽明同庆，寰宇沾恩。仍乞申敕三洞四辅法箓中官将吏兵，三界五岳，兵马营卫斋事。通达悃诚，布令颁符，追魂摄魄，拔万类四生之滞爽，释三途九夜之罪魂。即使系荐之灵，咸陟冲虚之界。臣干冒
　　师威，不胜惶惧。谨状。
　　三师状
　　共一状，与玄师状同式。
　　灵宝经师真君，
　　灵宝籍师真君，
　　灵宝度师真君。
　　五府状
　　方函，谨诣上清童初府。
　　具法位臣姓某。
　　臣不避诛谴，一累渎灵慈。伏念臣蒙陋行尸，生逢道化。叨
　　恩覆育，隶役真司。誓毕此生，共扬大教。敢析矜宥，终始帡幪。臣比据某人投词，请建黄箓大斋，臣节次上闻外。今以某日，建坛始事。臣以便宜，书行洞玄灵宝本法应干符命，及五元素府真符秘篆。拔幽济显，辅教康时，役召神灵，圆成斋事。但臣性昏学浅，德薄罪深。非仗
　　师恩，难期通感，须至录状申
　　闻者。
　　右谨具，申
　　元素元辉府三天扶教辅元大法天师正一静应真君，
　　元和迁校府真武灵应佑圣真君，
　　元照灵虚府翊圣储庆保德真君，
　　元景丹天府天猷副元帅真君，
　　元应太皇府天蓬都元帅真君。恭望
　　真慈，矜悯后学。特与照详臣前后申请事理，再与请命
　　天阙。颁告诸司，依法照应。敢冀云车下迈，暂驻斋坛。容臣宣告符章，颁行号令。仍冀申敕三洞四辅，经箓法中，官童将吏，三界十方，五岳四渎，兵马众灵，监斋直事，灵宝官属，直月五将，十二时直主者，五府合属将兵，臣所行法中官君将吏，追魂摄魄等神。应时感降，随召来临，营卫斋坛，宣传符檄。誊词章於九域，布号令於诸司。成就善功，普福幽显。即使系荐亡魂某人等，及五道四生；三途万类，一切沉魂滞爽。咸离阴境，悉诣斋坛，承领
　　天恩，登升善域，飞沉遂性，动植昭苏。臣干冒
　　真威，不胜惶惧。谨状。
　　右此状，非行五府正法之人，自可改易。专状申天师一状，共申北极四圣元帅府，亦通。
　　葛仙翁状
　　方函，前诣太极左仙翁门下。
　　具法位臣姓某。
　　臣久窃真庥，获联法职。未能寡过，岂敢有言。盖以辅赞之勤，利济为首。敢誊凡愫，仰冒渊聪。臣谨据入事，除已录奏
　　天阙外。缘臣资庸品下，学浅行轻。莫能通达於幽冥，窃恐难期於感彻。惟祈师尊之佑，庶成济度之功，须至录状申
　　闻者。
　　右谨具，申
　　太极左仙翁冲应真君。恭望
　　师慈，允从申请。不违初誓，益振
　　玄风。特与敷奏
　　天廷，申敕洞玄部经箓法中官君将吏，灵宝官属，玉童玉女，天将仙兵。并力同心，营卫坛墠，誊词布令，锡命颁符，成就斋功，广敷灵荫。庶使福沾寰宇，泽被幽明。拔度所荐亡魂某人等，及九州分野，五道三途，四生万类，一切应度沉灵滞爽。出离冥夜，承领善功，证性知根，超生度化。仍乞云车俯降，证录斋修。臣干冒
　　师严，不胜惶惧。谨状。
　　许真君状
　　方函，谨诣高明大使君门下。
　　宋政和年间，上尊号曰神功妙济真君。既奉玉册。又系徽宗上表称臣，若九州都仙大史高明大使，即天爵也。
　　具法位臣姓某。
　　臣颛蒙尘质，久被陶成。虽隶玄门，未探真奥。惟思自效，以报殊恩。臣谨据入事，但以臣学不过人，法非达妙。谬当首职，岂能动天。非藉师恩，难全斋事，须至录状申
　　闻者。
　　右谨具，申
　　九州都仙太史高明大使神功妙济真君。恭望真慈，允从申请。益坚宏誓，大阐冲科。念兹未学之愚庸，成此建斋之善果。敢冀掷火流铃之仗，俯临修斋行道之坛。鉴录诚祈，证明修奉。仍乞誊词
　　天阙，颁命诸司，申敕三洞四辅，经箓法中，官童将吏，灵宝官属，玉童玉女，十方三界，兵马众神。随召来临，以时
　　感降，翊卫坛墠，通达斋诚，进表誊章，颁符锡命。即使国安民阜，物泰时康。拔济系荐亡过某人等魂，及五道三途，四生万类，一切沉灵滞爽，出离幽夜，沾领
　　天恩，自知宿命以清宁，永释前愆而解脱。存亡俱庆，幽显咸休。臣干冒
　　师严，不胜惶惧。谨状。
　　三官各状
　　天官方函，诣上元天官宫。
　　具法位臣姓某。
　　臣尘途浊质，愚陋无知。谬玷仙阶，滥陶真化。束躬怀惧。岂敢有言。盍以祷请精诚，不容抑止，仰祈原宥，曲省丹衷。臣谨据入事，须至录状申
　　闻者。
　　右谨具，申
　　上元天官帝君。恭望
　　真慈，曲垂矜允。特迂仙仗，俯驻斋坛，鉴录诚祈，证明修奉。即使恩周寰宇，福被显幽。仍乞敷奏
　　天阙，告下上元天界，三宫九府，三十
　　六曹，应干合属去处。依法遵从符命，拔度系荐亡魂某人等，及五道四生，三途万类，一切沉灵滞爽。鹢消罪对，解释拘缠，出离冥关，登升善境，华夏俱庆，动植咸休。臣干冒
　　真威，不胜惶惧。谨状。
　　中元地官
　　方函，上诣中元地官宫。
　　具法位臣姓某。
　　臣庸鄙受资，昏蒙赋性。冒承恩覆，获被陶容。虽法箓之久膺，念功勤之莫着。尚祈矜宥，少录愚衷。臣谨据入事，须至录状申
　　闻者。
　　右谨具，申
　　中元地官帝君。恭望
　　真慈，曲垂矜允。特迂仙仗，俯驻斋坛。鉴录诚祈，证明修奉。即使恩周寰宇，福被幽明。仍乞敷奏
　　天阙，告下中元地界，三宫九府，四十
　　二曹，合属去处。云同天官状式。
　　下元水官
　　方函，诣下元水官宫。
　　中具法位臣姓某。
　　臣驽钝不才，受职过分。日惧诛谴，补复无阶。适领词陈，理宜拯济。敢祈宽假，特赐矜容。臣谨据入事，须至录状申
　　闻者。
　　右谨具，申
　　下元水官帝君。恭望
　　真慈，曲从申请。特迂仙仗，俯驻斋坛。鉴录诚祈，证明修奉。即使恩周寰宇，福被显幽。仍乞敷奏
　　天阙，告下下元水界，三宫九府，四十二曹。应干合属去处。同前。
　　五帝状
　　方函，上诣东方青帝宫。
　　具法位臣姓某。
　　臣猥以么微，滥沾化育。备员法职，久乏功勤。欲这谴诃，莫先济度。况承虔怨，敢不上闻。臣谨据入事，须至录状申
　　闻者。
　　右谨具，申
　　中央黄帝君，
　　北方黑帝君，
　　西方白帝君，
　　南方赤帝君，
　　东方青帝君。恭望
　　圣慈，曲垂平省。特迂鸾驾，－驻跸斋坛。悯末学之庸愚，释临坛之过失。免书罪籍，成就善功。庶俾寰宇沾恩，显幽蒙佑。所有系荐亡故某人等魂，及五道三途，四生万类，一切沉灵滞爽。悉祈原宥，尽赖恩矜。早离冥昧之乡，俱陟清虚之境。知根复性，聚炁生神，以致动植咸休，飞沉俱泰。臣干冒
　　圣威，不胜惶惧。谨状。
　　监斋状
　　方函，上诣灵宝监斋大法师门下。
　　具法位臣姓某。
　　臣地行贱品，季世凡资。宿藉师恩，获承法职。自知冒越，所合束身。适领诚词，辄思自效。尚祈覆育，俯察凡私。臣比据入事，须至录状申
　　闻者。
　　右谨具，申
　　灵宝监斋大法师。伏望
　　师慈，俯垂矜允。特迂仙仗，暂驻斋坛。宏旷荡之恩，沛涵濡之泽。保全末学，成就善功。庶使福被寰区，恩覃幽显。仍乞拔度系荐某人等魂，及五道三途，四生万类，一切沉灵滞爽。出离幽境，升陆仙乡，斋福所覃，华夷俱泰。干冒
　　师严，不胜惶惧。谨状。
　　采访使者状
　　方函，诣采访使者门下。
　　采访之职甚众，故林侍宸醮格，於上八位之旁，只设此一位，如廉使察官之任。可谓要紧。使者之称，亦不为轻。乃天中之名称，如是非可改也。如应元保运真君，则宋朝所上尊号尔。近世者世人纳馅於上真，乃除去者，独称采访使，甚失礼也。殊不知天中只有采访使者，不曾有采访使。俗辈以世法科度而尊之，诚当革去。虽一字之间，碍理深矣。
　　具法位臣姓某。
　　臣辄冒不原之诛，仰渎至真之职。惟祈悯济，省录微忱。谨据入事，须至录　状申
　　闻者。
　　右谨具，申
　　九天采访使者应元保运真君。恭望
　　真慈，俯垂矜允。特迂仙仗，俯眄斋坛。录其精祷以上闻，略此违科而普宥。曲加成就，力赐提携。庶几斋福被於寰区，玄津浃於幽显。拔度亡过某人等魂，及五道三途，四生万类，一切沉灵滞爽。永辞长夜，超出重阴，录本聚神，返生证性。以致考停於九地，役息於三途，动植均庥，飞沉咸泰。某干冒
　　真威，不胜惶惧。谨状。
　　救苦大惠二真人状
　　方函，诣大慈大悲救苦真人门下。
　　具法位臣姓某。
　　臣窃惟科教之设，利济为先。某虽愚蒙，敢妄效职。况奉虔祷，理合敷陈。某比据入事，须至录状申
　　闻者。
　　右谨具，申
　　大慈大悲大惠真人，
　　大慈大悲救苦真人。恭望
　　真慈，特垂敷奏
　　东极青宫。请降
　　道旨，普敕三界，颁告诸司。专遣飞天神人，遍下九龙符命，分灵救苦，应念施仁。释冥府之拘囚，烛夜台之阴翳。拔度系荐亡故某人等魂，及五道三途，四生万类，一切况灵滞爽。解除冤对，开度沉迷，聚本生神，知根复性。早陟生生之境，长辞寂寂之乡。即使斋福被於寰区，玄泽覃於幽显。以至含情抱识，赋质立形，成遂昭苏，悉归康乐。仍冀灵骖下迈，俯驻坛场，成就善功，以全斋事。某干冒
　　真威，不胜惶惧。谨状。
　　九天司命状
　　方函，诣九天司命宫。
　　具法位臣姓某。
　　某仰恃宽恩，辄据凡愫。某谨据入事，须至录状申
　　闻者。
　　右谨具，申
　　九天司命真君。伏望
　　真慈，曲垂矜允。特迂
　　真驭，暂降瑶坛。少鉴眄於斋修，特保全於愚陋。俾无魔障，成就善功。即使福被幽冥，泽周寰宇。所有系荐亡故某人等魂，及五道三途，四生万类，九州分野，一切孤魂，俱赖陶成，尽祈悯济。上闻九极，潜降百神。特下命章，由三元而肇粹。齐唱恭诺，受九炁以结形。再造阴阳，重资性识，尽陟化生之境，并超沉滞之乡。某干冒
　　真威，不胜惶惧。谨状。
　　三界魔王状
　　方函，诣无色界魔王宫。
　　具法位姓某。
　　某滥缀法僚，久依灵荫，尚祈宽宥，录此诚祈。某比据入事，须至录状申
　　闻者。
　　右谨具，申
　　欲界大魔王，
　　色界大魔王，
　　无色界大魔王。伏望
　　圣慈，曲垂矜允。特迂幢节，暂届坛场，成就善功，证明斋祷。仍乞请命差降飞天神王大神，灵宝官属，玉童玉女，三五功曹，左右官使者，五帝直符，监斋直事，洞玄灵宝法箓中合干官将吏兵。下赴斋坛，辅佐行持，营卫坛界，誊章进表，锡命颁符，拔度系荐亡故某人等魂，及五道三途，四生万类，一切孤魂滞爽。悉加保举。度品南宫。幽爽承恩，俾尽超於沉滞。生灵蒙佑，庶咸迪於寿康。某干冒
　　圣威，不胜惶惧。谨状。
　　五帝魔王状
　　方函，诣青天魔王宫。并同三界魔王状式。
　　右谨具，申
　　中央黄天魔王，
　　北方黑天魔王，
　　西方白天魔王，
　　南方赤天魔王，
　　东方青天魔王。
　　黄箓院状
　　方函，诣下元黄箓院。
　　具法位姓某。
　　某滥以庸资，久膺上法。辛蒙覆育，获被职司。敢赖优容，辄伸披怨。某比据入事，须至录状申
　　闻者。
　　右谨具，申
　　下元黄箓院主宰高真。伏望
　　真慈，曲垂矜允，特迂仙仗，俯降斋坛，成就善功，保全末学。仍乞敷奏
　　天阙，取旨差降黄箓院合干官将吏兵，下赴行司，宣传符命，誊达章词。拔度系荐亡故某等魂，及五道三途，四生万类，一切幽魂滞爽。出离阴境，祇赴道场，省悟沉迷，镯除报对，返生善境，永沐真休。即使斋福被於幽显，玄泽周於动植，十方清泰，万类昭苏。某干冒
　　真威，不胜惶惧。谨状。
　　南昌上宫状
　　具法位姓某。
　　某庸谬不才，冒昧忝职，功微过重，补复无阶，恬非辅赞真风，岂能少酬素志。辄披丹愫，上续高聪。某比据入事，除已依科崇建外。今以建斋第二日夜，普行炼度三途五道，万类四生，一切应度幽魂。至第三日夜，炼度系荐某等魂，各遂超生，咸祈度化。某一体效诚，不敢妄分轻重。但以凡愚末学，未能深洞灵机。徒藉符章，虑难通感，须至录状申
　　闻者。
　　右谨具，申
　　朱陵火府南昌上宫主宰高真。恭望真慈，曲垂矜允。特迂仙仗，俯眄斋坛，成就斋修，普行济度。仍乞申命官童将吏，合属众神，布炁分灵，依期下降。将到坛系荐某等魂，及五道三途，四生万类，一切应度沉魂滞魄，特加整育，普赐陶镕。聚二炁以重和，肇五行而再造。知根复性，返本还元，永断执迷，咸臻生化。庶九野无幽沉之鬼，三徒罢谪役之劳。动植均休，显幽共庆。臣干冒
　　真威。
　　三元真君状
　　状谨申上上元唐真君门下。
　　具法位姓某。
　　臣谨据入事，今取某日某时，进拜某章。逐一开写誊诸诚悃，上祈玄应。但以某早沾灵泽，久缀法曹。虽粗习於奉教行科，未深明於飞神谒帝。虑章文之难御，致斋事之有亏。爰隶司存理，须祷请，须至录状申
　　闻者。
　　右谨具，申
　　下元定志周真君，
　　中元护正葛真君，
　　上元道化唐真君。伏望
　　真慈，允兹申请。特迂仙仗，俯降斋坛。统率章奏众神，关告刚风上吏，扫清云路，通达章文。升某凡神，上朝帝阙。庶使斋诚毋壅，天贶广覃，万类昭苏，六天清泰。某干冒
　　真威。
　　上清灵宝大法卷之三十竟
　　上清灵宝大法卷之三十一
　　洞玄灵宝法师南曹执法典者权童初府右翊治金允中编
　　奏申文檄品
　　神王牒
　　牒文似乎轻急，可比三元用申，亦好。
　　灵宝大法司牒上束方无极飞天神王。
　　当司据入事，须至移文。
　　牒请详事理，即与关告灵宝官属，使者大神，三五功曹，左右官使者，左右龙虎君，侍香金童，传言玉女，五帝直符，飞章从事，促炁功曹，灵宝法中官将吏兵。一合下降，悉赴斋坛，颁告符文，通达章奏，宣布号令，卫护斋修。庶使福被显幽，恩沾家国，生灵蒙佑，动植咸休。事毕，上闻叔功迁赏，一如太真之仪。牒至，幸疾速依应施行。谨牒。
　　右神王或专牒，则十方各一道牒。若则用一牒，则依法中直日，请一方神王关告也。
　　将吏总牒
　　灵宝大法司　牒。
　　当司据入事，须至移文。
　　牒上请
　　灵宝经箓法中仙官将吏，执职万神，童初府一炁都统大将军，直月五将，十二时直主者，五府仙兵将吏，雷霆欻火律令大神，五雷使者，雷公电母，风伯雨师，社令雷神，追魂摄魄合干将吏，传达章奏，卫护经科，符图印诀中官将吏兵。各请照详事理，会合本属典祀正神，监勒里域土地，内外干系神灵，并力同心。自某日建斋，扫除故炁不祥，辟斥厌秽妖异，整肃内外，守卫坛场，通达斋诚，升进章表。所有到坛系荐亡魂，及五道三途，四生万类，新亡往逝，恶死横终，有主无亲，含情抱识，一切沉灵滞爽，请为开明性识，省悟执迷，毋令着体恋尸，悉俾和冤释恨。使其自知形骸膏於土壤，魂魄属於虚无。昔时疾患损伤，无身可虑。往日情缘恩爱，回首皆空。复彼一真，释诸外恼。转轮不灭，仙化成人。然后斋福恢洪，善功昭着，恩普沾於动植，泽广浃於显幽。国安民丰，欣乐太平。散席解坛，言功迁赏，一如太真之仪。幸请疾速，依应施行，谨牒。
　　右件奏申牒文，并关上界直符，日时主者，传达所有奏申之数，自可随事增损。
　　酆都
　　状谨申上北阴酆都宫。
　　灵宝大法司。
　　当司先据入事，须至录状申
　　闻者。
　　右谨具，申
　　北阴酆都大帝。伏望圣慈，特垂矜允。暂迂法驾，略届斋坛，证录精衷，鉴瞻修奉。庶使斋功成就，灵滓普覃，福被显幽，泽沾寰宇，生灵蒙佑，家国承休。仍乞专降指挥，行下北都罗酆，洞阴郁绝境界，六天十洞，幽狱冥司，应干合属去处。依法照应。咸令遵禀符命。拔度亡故某人等魂，及五道四生，三途万类。运风扫山之鬼，担沙负石之徒，穿地引水之龙，受报偿辜之职，一切沉灵滞爽，并与疾除罪簿，落灭恶根，赦宥罪瑕，蠲除执对。随兹召摄，遣出重阴，尽解沉迷，俾膺斋福。如所摄亡魂考证未毕，不应遽原，亦乞差拨官将，时暂引卫赴坛，昭示报应。敢祈早赐施行。谨状。
　　东岳上卿
　　状谨申上东岳司命宫。
　　灵宝大法司。
　　当司据入事，须至录状申
　　闻者。
　　右谨具，申
　　东岳上卿司命真君。伏望真慈，曲垂矜允。特迂仙驭，俯降斋坛，证录精衷，鉴瞻修奉。仍乞真旨，行下五岳宫曹，天下名山洞府，福地灵墟，治化靖庐，及茅山华阳，良常洞天，地肺福地，神庭仙馆，中界治职，及九州分野，城隍社令，应干合属去处。依格照应，咸令遵禀符命。拔度亡过某人等魂，及五道三途，四生万类，以至运风扫山之鬼，担砂负石之徒，受报偿辜拘魂，未解一切沉灵滞爽。并与削除执对，赦宥罪瑕，超出冥途，俾膺斋荐，悉行遣发，随召前来。如所摄亡魂未合遽行原释，仍乞指挥逐处主者，差拨官将，时暂押送赴坛，昭示报应。恭听天旨施行，庶使善果圆成。宸休普浃，生灵蒙佑，动植沾恩，谨状。
　　五岳
　　状谨上申东岳帝宫。
　　灵宝大法司。
　　当司据。入事同前
　　右谨具，申
　　东岳天齐大生仁圣帝。伏望
　　圣慈，曲垂矜允。暂迂仙驭，垂盻斋坛，鉴录祷祈，证明修奉。庶使斋功成就，天泽普沾，家国蒙恩，生灵均庆。仍乞专降，指挥行下所属曹局，冥狱幽牢，及九州分野，洞天福地，名山大川，祀典灵坛，城隍里社，应干合属去处。同上卿状式。
　　南岳司天大化昭圣帝。
　　西岳金天大利顺圣帝。
　　北岳安天大贞元圣帝。
　　中岳中天大宁崇圣帝。
　　右四状，并同东岳状式。余四岳，方函，各诣某岳帝宫。
　　凡东岳状，不可称泰山府君，直云申上束岳帝宫。若申泰山府君，方云申上东岳泰山府。
　　泰山府君状
　　状谨申上东岳泰山府君。
　　灵宝大法司。
　　当司据。入事云同前。
　　右谨具，申
　　东岳泰山府君。伏望
　　神慈，曲垂鉴录。特迂云驭，俯降斋坛，成就善功，证明修奉。庶使显幽蒙佑，家国沾恩。仍乞行下岳府所理。冥狱阴曹，及天下名山洞府，福地灵坛，治化靖庐，神庭仙馆，及九州分野，城隍社令，应干合属去处。依格照应，咸令遵禀符命。拔度亡过某等魂，及五道三途，四生万类，以至运风扫山之鬼，担沙负石之徒，受报偿辜，拘缠未解，或因事候证，或有犯自缠，一切沉灵滞爽。并与削除罪对，原宥愆瑕，超出冥途，俾膺斋荐，悉行遣发，随召前来。如所摄亡魂未合遽行纵释，亦请差拨官将，时暂护送赴坛，昭示报应。庶使善果圆成，宸休溥浃，生灵蒙佑，动植沾恩。谨状。
　　洞天福地
　　状谨申上某洞天靖治主录仙真。状同式。
　　乾坤之内，十洞天，三十六小洞天，七十二福地，及汉天师依古迹兴复二十四治，嗣师增立四治，晋许真君镇弭妖孽立三十六靖，共一百七十八所，若逐一申告，则非独文移繁冗，又且醮位数过多。或以十洞总作一状之类，则必无投下之司，反就碍理。今止以洞天福地与建斋之地同郡邑者，当就近申之，无则已之。盖已於状内，陈乞颁行矣。更请酌详而用。
　　灵宝大法司。
　　当司据。入事同前。
　　右谨具，申
　　某洞天主录仙真。伏乞照详申请，特迂仙仗，俯降斋坛，成就善功，证明修奉。仍乞关告所理仙曹灵域，掌录阴魄，校量功过，应干合属去处。咸令遵禀符命，拔度系荐某等魂，及五道四生，三途万类，一切沉灵滞爽。并与疾除罪簿，落灭恶根，疏理拘缠，随召遣发赴坛，昭示报应。即使谪役停於阴境，考对罢於冥关。庆浃显幽，福周寰宇。立祈照应施行。谨状。
　　九垒
　　状谨申上第一垒土皇府。九垒圣位在后。
　　第一垒有四位土皇君，九垒共三十六位土皇君。然每垒四位，当共境界，未免一垒共一状也。
　　灵宝大法司。
　　当司据入事。
　　右谨具，申
　　第一垒土皇君。伏望
　　照详申请，特与关告九垒地司，主执圣众。各迂神驭，俯降斋坛，成就善功，证明修奉。仍乞行下逐处土府冥曹，主理罪福，拘役亡魂，应干合属去处。依格遵禀符命，拔度亡过某人等魂。余同东岳上卿状。
　　酆都曹僚
　　状谨申上纣绝阴天官。共二十八状，同。
　　灵宝大法可。
　　当司据入事。
　　右谨具，申
　　纣绝阴天宫主宰真灵。伏望
　　圣慈，曲垂省录。特迂神驭，俯降斋坛，成就善功，证明修奉。仍乞行下所理幽狱冥曹，主掌死魂罪福，校量世人功过，应干合属去处。咸令遵禀符命，拔度系荐某人等魂，及五道三途，四生万类，一切沉灵滞爽。并与疾除罪薄，落灭恶根，解释冤雠，罢停考对，悉行疏理，应召赴坛。如所摄亡魂未应遽行原释，亦乞差拨官将吏卒，时暂引卫前来，昭示报应。庶使玄恩普浃，斋福广覃，幽显同休，生灵均庆。拱祈照应施行。谨状。
　　酆都曹僚圣位
　　纣绝阴天宫主宰真灵，
　　大煞谅事宗天宫主宰真灵，
　　明宸耐犯武成天官主宰真灵，
　　恬照罪炁天宫主宰真灵，
　　宗灵七非天官主宰真灵，
　　敢司连宛屡天宫主宰真灵，
　　泰素妙广真君，
　　阴德定休真君，
　　洞明普静真君，
　　玄德五灵真君，
　　最胜耀明真君，
　　宝宿昭成真君，
　　神变万灵真君，
　　无上正度真君，
　　飞魔演庆真君，
　　五化威灵真君，
　　酆都高明司直，
　　酆都东明真公，
　　酆都南明真公，
　　酆都西明真公，
　　酆都北明真公，
　　酆都鬼宫北斗君，
　　酆都大禁晨，
　　酆都中禁晨，
　　酆都侍帝晨，
　　酆都鬼官司命宫，
　　酆都丈人宫主宰真灵，
　　酆都北都宫主宰真灵。
　　已上二十八状，方函，各诣其所。
　　酆都宫诸府八牒并同式。
　　酆都变生府主者。
　　酆都五道府主者。
　　酆都泉曲府主者。
　　郑都北天修门郎。
　　酆都南弹方侯。
　　酆都北弹方侯。
　　酆都溟泠大神。
　　酆都西明郎。
　　牒式
　　灵宝大法司　牒上　某府主者。
　　当司据入事，须至移文。
　　牒请详事理，疾速行下所管幽狱冥曹，主掌亡魂，考录罪福，应干合属去处。咸令遵禀符命，拔度亡故某等魂，及五道三途，四生万类。并与疾除罪簿。落灭恶根，疏理拘缠，随召遣发。如所摄召亡魂未应遽行原宥，亦请差拨吏兵，时暂引卫前来，昭示报应。仍冀神驭光临，证明修奉。庶使玄恩广浃，斋福普覃，寰宇清宁，显幽昭泰。牒至，幸火急依应施行，谨牒。
　　九州社令牒
　　灵宝大法司。牒上扬州分野社令神君。
　　当司据入事，须至移文。
　　牒请详事理，疾速行下当州分野，名山大川，城隍里域，祀典灵坛，治职神司，应干合属去处。咸令遵禀符命，拔度亡过某等魂，及五道三途，四生万类，以至浮游郊野，留着圻墟，有主无亲，新亡往化，一切沉灵滞爽。并与疏理拘缠，放停考执，原除罪罚，解释冤尤，随召前来，以时遣发。如所摄亡魂证结未终不应遽放，亦请分遣属吏，部卫赴坛，昭示报应。仍乞神骖垂贲，同证斋修。庶使善果圆成，天恩普博。人世遂有生之乐，冥途无不祀之魂。幽显同休，寰区均庆。牒至，幸星火依应施行。谨牒。
　　扬州，兖州，青州，徐州，雍州，豫州，梁州，荆州，冀州。
　　右九州社令，九牒，并同式。如或只用一牒，则专委建斋处所属之州社令，请专牒关告。牒后则云：牒请详事理，即与转牒，关告某州开八州名各处社令，一体行下，逐处名山大川。同前结尾。
　　本郡城隍牒
　　本县城隍牒同式。
　　灵宝大法司。牒上某处城隍主者。
　　当司据入意，须至移文。
　　牒请详事理，疾速行下管属灵坛典祀，社稷神司，里域众灵，山林孟长，应干合属去处，依法照应。咸令遵禀符命，迁拔系荐亡故某等魂，及五道三途，四生万类，新亡往化，恶死善终，有主无亲，迷真惑性，或拘留里域。或执对牵缠，或取会不圆，或考证未毕，以至魍魉阴魅，山石精灵，一切游神飞爽，沉魂滞魄，悉行部卫赴坛。如所摄魂仪，或系未应原释之数，亦请时暂引卫前来，恭听
　　天旨。仍冀神车早迈，营卫坛场，镇肃方隅，周旋斋事。庶使善功成就，宸贶普覃。遍家国以沾休，极显幽而蒙佑。生灵利乐，动植昭苏。事毕叙勋，一如玄律。幸疾速依应施行。谨牒。
　　太岁牒
　　灵宝大法司。牒上某太岁尊神。
　　当司据入意，须至移文。
　　牒请详事理，疾速行下土府诸司，及见今营建坛所土神。并请时暂起离，权行回避。如其地有故炁伏尸，潜妖匿秽，并行收藏屏斥，毋致干侵。应系土府百神，治职去处，或有亡魂，因事执留，并令遵禀符命，遣发前来，以时升度。仍冀神车下降，同证斋修。即使善果圆成，宸休普浃，显幽蒙佑，家国沾恩。牒至，幸疾速依应施行。谨牒。
　　蒿里牒
　　灵宝大法司。牒黄泉蒿里丈人。
　　当司据入意，须至移文。
　　牒请详前件事理，即与关告黄泉幽境，林莽阴乡，掌领亡魂，主录鬼爽，应干合属去处。根摄系荐某等魂，及五道三途，四生万类，新亡往逝，恶死善终，留滞址墟，浮游郊野，无亲无祀，失倚失依，执对牵缠，罪愆拘滞，一切沉灵滞爽。并与遵从符命，疾除罪簿，落灭恶根，遣发前来，恭承斋荐。如所摄亡魂，或考证未终，不应遽释，亦请逐处计会，差借官吏，引卫赴坛，昭示报应。仍冀神骖下迈，同证斋功。庶使家国蒙恩，显幽沾佑。事毕具奏，依格叙勋。牒至，幸疾速依应施行。谨牒。
　　里域帖
　　灵宝大法司　帖。
　　当司据入意，须至帖者。
　　帖请详事理。自某日开建为始，即与整肃坛界，捍御凶邪，祛斥不祥，消荡厌秽，营卫斋事，通达文移。庶使善果圆成，显幽利济。事毕具奏，依格叙功。幸疾速依应施行。谨帖。
　　牒就近典祀正神监坛
　　灵宝大法司。牒某神。
　　当司据入意，须至移文。
　　牒请详事理。自某日建坛为始，即希躬亲统率吏兵，径赴坛所驻札。监勒里域土地，干系等神，守卫坛界，祛斥妖氛。应日前，其地或有故炁伏尸，须管秘藏，毋令发露，或停止下官故炁，并令火急起离前去，不得稽留。自建坛一百二十步内，有太岁官君，禁忌神煞，亦请时暂回避，不许冲妨。事毕散坛，各复元位。庶使斋功成就，魔障不生，福被寰区，恩覃幽显，叙功拜表，用答神休。幸疾速依应施行。谨牒。
　　已上申牒文字，关中界直符，并逐处沿路里域土地等神，同共递发。
　　水府状
　　状谨申上旸府扶桑宫。
　　灵宝大法司。
　　当司据入意，须至录状申
　　闻者。
　　右谨具，申
　　水府东霞博桑大帝。伏望
　　圣慈，曲垂矜允。暂迂龙驭，俯降斋坛，证录精衷，鉴瞻修奉。庶使斋功成就，灵荫普覃，福被显幽，泽周寰宇，生灵蒙佑，家国承休。专降指挥，行下水府有司，江海河源，溟泠泉曲，应干合属去处。依格照应，咸令遵禀符命。拔度亡故某等魂，及五道三途，四生万类，一切沉灵滞爽。蠲除执对，赦宥罪瑕，超出俾膺斋荐，悉行遣发，随召前来。如所摄亡魂未应遽行原释，亦乞差拨官将，时暂护送赴坛，昭示报应，恭听
　　天命施行。谨状。
　　旸谷神王状
　　状谨申上旸谷神王府。
　　灵宝大法司。
　　当司据入意，须至录状申
　　闻者。
　　右谨具，申
　　水府旸谷神王。伏望
　　圣慈，曲垂省录。暂迂神驭，俯降斋坛，成就善功，证明修奉。庶使显幽蒙佑，家国沾恩。仍乞行下水府龙庭，河源泉曲，九江八海，四渎三河，溟泠洞潭，下元水司，应干合属去处。依法照应，咸令遵禀符命。拔度亡故某等魂，及五道三途，四生万类，以至摙汲溟波之众，穿地引水之龙。或自溺以投身，或覆舟而殒命，违盟受谪，积恶偿辜，一切滞爽沉灵，并与赦宥罪瑕，蠲除考对。悉行疏理，放兔拘缠，随召赴坛，以时遣发。如所摄亡魂执证未终，不应遽行原释，亦乞差拨官将，时暂引卫前来，昭示报应，立祈亟赐施行。谨状。
　　水府治职
　　汉江水帝，楚江水帝，湘江水帝，吴江水帝，五川江水帝，扬子江水帝，淛江水帝，松江水帝，荆江水帝。
　　已上九江水帝，用申状。
　　牒
　　东海渊圣广德王，南海洪圣广利王，西海通圣广润王，北海冲圣广泽王，顺济龙王，江渎广源顺济王，河渎灵源弘济王，淮渎长源溥济王，济渎清源善济王，马当山上水府福善安江王，采石山中水府顺圣平江王，金山下水府昭信泰江王，青草湖大神彭蠡湖大神丹，阳湖大神，谢阳湖大神，太湖大神。
　　已上共一十七牒。
　　水帝状
　　状谨申上某江水帝宫。
　　灵宝大法司。
　　当司据入意，须至录状申
　　闻者。
　　右谨具，申
　　某江水帝。伏望
　　圣慈，曲垂省录。暂迂龙驾，俯降斋坛，成就善功，证明修奉。庶使显幽蒙佑，家国沾恩。仍乞行下所理，水司治职，应干合属去处。依法照应。云并同旸谷神王状。
　　龙王牒
　　灵宝大法司。牒上　东海渊圣广德王。
　　当司据入意，须至移文。
　　牒请详事理，即与行下所理，水司治职，应干合属去处。依法照应，咸令遵禀符命。拔度亡故某等魂，及五道三途，四生万类，以至摙汲溟波之众，穿地引水之徒。或自溺以投身，或覆舟而殒命，违盟受谪、积恶偿辜，一切滞爽沉灵，并与贷宥罪瑕，蠲除考对，悉行疏理，放兔拘缠，随召赴坛，以时遣发。如所摄亡魂执证未终，遽行原释，亦请差拨官吏，时暂引卫前来，昭示报应。仍请神骖下迈，同鉴斋修。庶使善果圆成，宸恩普博，寰区共庆，幽显同休。牒至，幸疾速依应施行。谨牒。
　　右照，依前项龙王水府圣位，共一十七牒，并同式。
　　已上申牒文字，并关下界直符传达。
　　神虎摄召牒
　　灵宝大法司。
　　当司据入意，除已录奏
　　天廷，告行符命，请降玉札，遍诣合属去处，追摄施行。今．具系荐亡魂乡贯姓名在前，须至移文。
　　牒神虎主吏何乔，三部追魂使者侯魏张，追魂大将，提魂摄魄官将，本司追魂摄魄将吏等神。请详事理，遍诣十方三界，北都罗酆，海岳洞天，城隍里社，或幽乡之阴狱，或分野之冥司，典录功过之曹，校量罪福之所，掌领魂识，主执阴灵，应干合属去处。根摄前件亡魂，某人等魂，及五道三途，四生万类，一切沉灵滞爽。或拘系禁扃之内，或囚闭幽府之中，或自迷自牵，或久沉久堕，以至浮游郊野，散荡山林，灵识转昏，神明未复，不经拔度，尚困幽阴。并请遵照今来上帝符命，混元玉札事理。火急根摄赴坛，依时报应。如所取亡魂证结未终，理难遽释，亦请时暂交领前来，恭承荐拔。牒至，幸疾速施行。谨牒。
　　七玉女牒
　　灵宝大法司。牒上神虎追摄七司玉女。
　　当司据又意同前。
　　牒请详事理，遍诣十方三界，幽狱冥关，应干合属去处。追摄亡故某人等魂，及五道三途，四生万类，一切沉灵滞爽。或拘留阴境，或执对冥曹，或沉滞址墟，或浮游郊野，萦缠五苦，或谪役三途，或恋尸形，或迷性识。咸请遵禀今来上帝符命，玉札事理。悉行根摄，以令月某夜，并赴行司，见形受度。如所摄亡魂，校录未终，不应遽释，亦仰计会逐处主者，差拨官将，时暂护送前来，以昭道法，立待报应。切勿稽延。事毕，上闻叙勋，如律。谨牒。
　　催召牒
　　灵宝大法可。牒上　神虎摄魂官将众神。
　　当司据入事，除已告行符命玉札及移文，根摄系荐亡魂，及五道四生，三途万类，一切沉灵滞爽，前赴斋坛，以时升度。今来摄召届时合要所取亡魂，附旛见形，昭示报应，须至再行移文。
　　牒神虎何乔二主吏，七司玉女，三部追魂使者，本司追摄合干官将众神。请详事理，火急催取前件系荐某等魂，及五道三途，四生万类，一切沉灵滞爽。或沉滞山泽，栖隐丘墟，或无所依归，浮游四野，或不系里域，编籍无名，或性识荡迷，魂神未聚，或已死而不悟，或执爱而自牵，或在三元曹局之中，或堕九垒重阴之下，或校录之未解，或冤对之尚缠。三界十方，应干去处。依格追取，即令诣坛，以时附旛，分明报应。仍行开谕，俾悟本真，听法闻经，知根识命，钦承道泽，恭领斋功。傥福广被於幽阴，则勋实由於官将。事毕，上奏迁赏如仪。牒至，立俟依应施行。谨牒。
　　拘集孤魂普召牒
　　灵宝大法司。牒上　神虎摄召合干官将等神。
　　当司今月某日，为乡贯某人，就某处崇
　　建无上灵宝黄箓大斋。以某夜虔备斛筵，普行济度。除已录奏
　　天阙，关申三界合属真司外。合行普召十方三界，六极四维，万国之中，九州内外，天道神道，人伦道，地狱道，饿鬼道，畜生道，一切幽魂等众。或终於富贵，或厄於孤寒，或善亡，或恶死，或投河自缢，或委壑堕崖，或无倚无归，或自牵自执，或依草附木，或隐迹幻形，或怀冤蓄恨而凶终，或茹苦含悲而枉死，或伤残於战阵，或诛戮於国刑，或遭欧刺以伤生，或受拘囚而损己，或去离乡井，或漂泊道途，或屯戍边疆，或奔驰商旅，或自刑自刎，或自毒自残，或负命欠财，或违盟失誓，或雷霆震击，或水火漂焚，或生产未分，或咒诅兴祸，或遭厌蛊，或中毒砂，或马堕舟倾，或木摧石压，或精神散荡，或魂魄飞扬，或足断手挛，或目盲耳聩，或僧尼杂类，或技艺百工，或既殁而沉埋，或未葬而暴露，或焚尸而掷骨，或失祀以无依，或流窜於异乡，或羁縻於夷虏，或喑或痖，或贤或愚，或寿考而终，或年夭而逝，或孤儿寡妇，或独老鳏夫，或隐逸之伦，或文华之辈，或娼优之部，或屠宰之行，或赋质而顽嚚，或失身於盗贼，或古来豪杰，或近世英雄，或公府吏胥，或戎门兵卒，或地狱幽关之罪爽，或城隍里社之拘囚，或蒿里黄泉，或溟泠水界，或九垒重阴之内，或五岳考对之司，或证结未终，或校量不尽，或已经考罚，或未伏典刑，或三途谪役之魂，或五苦偿辜之魄，或物精野怪，或妖祟邪神，或魍魉阴灵，或魑魅幽爽，或禽或兽，或虫或鱼，或走地飞空，或沉渊浮水，或居郊野，或处山林，或胎生卵生，湿生化生，或有情无情，有识无识，或展转沉滞，或返复轮回，杳杳乾坤，滔滔今古，无高无下，无极无穷，品类未详，声述不尽，冥途夜府，一切幽魂，悉行拘集前来，诣坛受度，须至移文。
　　牒神虎雄左雌右主吏何乔二大将，主魂七司玉女，三部追魂使者，摄召合干官将吏兵。请详事理，疾速徧诣冥关幽路，泉曲阴曹，九地诸司，三元主执，山川岳渎，分野神灵，社令城隍，典祀宫庙，黄泉蒿里，掌领幽魂之司，里域地祇，典录亡人之所，天上地下，四海九州，应干合属去处。咸令遵禀符命玉札，赦宥前件三界十方，四生万类，一切幽魂滞爽。并与疾除罪簿，落灭恶根，出离阴乡，悉诣坛所，以时并赴，不请稽延。庶玄泽之广覃，俾阴灵之俱庆。十方昭泰，万寓清宁。事毕，上闻叙勋如律。牒至，幸疾速依应施行。谨牒。
　　右总召牒，自古旧有之。蒋氏《立成仪》亦以常本编入。盖此牒不过欲普召孤魂而已，非有他意。亦不必远引经文，亦初无隐奥难解。但其中云：若非有色，若非无色，若非有相，若非无相等语，全同释氏之门。纵有所出，亦不必宜用。兼其《立成仪》中，乃牒城隍里域神虎将史，令其放入前件孤魂。如比则是孤魂并已赴坛，将吏不容其入，大失普召之仪矣。傥只欲放入赴坛之鬼，似不必是。行移之详矣，理之所在尔，初非求异。允中今从旧典考证，略加排整，使语言有序，庶其易读。仍牒神虎官将，依准玉札，普行摄召，於理可通。奉行蒋氏之仪式，自从彼科。今为吾党之士备用，不须彼此混淆。
　　给散孤魂钱箓关
　　灵宝大法司。
　　当司今月某日，为某人崇建某斋。普度五道三途，四生万类，一切幽魂。除已沐浴朝真，享供受度，闻经听戒，咸俾升迁。今有太上生天宝箓，酆都山真形，元始灵书中篇，别有印经於此间开写，银钱等物，并不限数目。合行给散，须至专行。
　　右关六道功曹，法官有平日所用得力将吏，於此添入，请同共监散。当处里域土地等神，引上到坛一切孤魂，将前件符箓经文等物，恭承
　　道力，变化无穷，逐一当坛，尽行给散，务在周备，毋使缺遗，各令率领。事毕，并行发遣，前诣合属真司，证品超度施行。故关。
　　遣发奏申文檄关
　　斋坛多用三界文牒而已。此外行持符法，祈告真灵，斗宫五府诸处关文，以备缓急，行持施行而用，故并录于左。
　　功曹总帖
　　灵宝大法司。
　　当司据入意，除已录奏
　　天廷，关申三界外，须至移文。
　　帖三界直符使者，四直功曹，十二时直主者，六道功曹，监斋直事，某处里域土地，斋坛内外干系等神。各请照详今来建斋事理，即为上开诸天宫阙，普达三界灵司。庶得万圣鉴观，百神受职，进誊章表，翻布符文，通达关申，宣传号令。上极太空之际，下穷无底之渊，所向必臻，无远弗届，应声受事，随召关灵。俾斋直之圆成，庶显幽之利济。福覃无外，泽被有情。散席解坛，叙勋
　　迁赏，录奏
　　天关，一如太真之仪。故帖。
　　发上界申奏关
　　灵宝大法司。
　　当司恭膺法箓，佩受符章，隶役灵宝，南曹分职，童初栩治，遵行科典，格许关申。况有急切之恳祈，合凭传奏之曹局。今有文状，上诣天廷，须至专行关发者。
　　一奏状几，方函，封印全，上诣
　　某宫，逐一开具。
　　右关某日某时，当直功曹二使者，请神驭云飞，使车电激。瞬息而翱翔万里，呼吸而腾翥九霄。文状上通，悃诚径达。如或邪魔邀截，故炁干侵，即请摄赴真司，擒解天狱。仰遵大道垂科之意，以广
　　上帝好生之恩。亟切赍持，斯须报应。故关。
　　发中界文字关
　　灵宝大法司。
　　当司受职三天南曹，隶名五元素府，理合斜弹妖妄，法当济度显幽。事有关申，格须曹局，今有文状，前诣中界真司，须至关发者。一申状，几方函，封印全，诣某所申上。
　　右关
　　中界功曹使者，请乘飙亟往，飞步潜通，遍诣真司，悉闻中界。俾文移之速达，庶报应之早彰。或无道魑魅干侵，或不正鬼神邀截，即仰擒解就近岳渎，束送所属城隍，研穷罪源，上昭天宪。立俟捷疾，幸勿稽迟。故关。
　　发下界文字
　　当司恭受灵文，获膺大法，普利人物，总治幽冥。既列司存，合遵仪范。有关申之急切，当曹局之通传。今有文移，前诣下界真司，须至关发者。
　　一申状，几方函，封全，诣　　某所申上。
　　右关
　　下界功曹使者，请潜通郁绝，下彻重泉，赴地界之幽宫，入冥关之阴治。成随所诣，各与通陈。疾速以即阐威灵，亟切而明彰报应。幸勿稽滞，即使遵行。故关。
　　发三界直符关
　　灵宝大法司。
　　当司摄三天执法之任，隶五府记室之班。典格攸存，关申合通於三界。科仪昭着，表文当彻於九霄。今有急切词陈，须至总行关发，
　　逐一开具。
　　右关
　　三界传奏功曹使者，承差官将吏兵。请分驰神骑，各赴真司。上达
　　三境九霄，下彻十天六洞，普遍八弦之外，以及四维之中，洞府岳渎之曹，神灵宫庙之所。递文移之速达，敷词悃以急通。疾作传驰，阐威灵於人世。昭示报应，叙功赏於天廷。即迈云程，幸毋稽滞。故关。
　　九皇土垒圣位
　　第一垒色润地土皇君，
　　第二垒刚色地土皇君，
　　第三垒石脂色泽地土皇君，
　　第四垒润色泽地土皇君，
　　第五垒金色泽地土皇君。
　　第六垒金刚铁色地土皇君，
　　第七垒水制泽地土皇君，
　　第八垒大风泽地土皇君，
　　第九垒洞渊无色纲维地土皇君。
　　上清灵宝大法卷之三十一竟
　　上清灵宝大法卷之三十二
　　洞玄灵宝法师南曹执法典者权童初府右翊治金允中编
　　升度符诰品
　　救苦简符
　　玉诞长桑柏空度仙
　　丹华曜日照破九泉
　　五岳五帝红杳墨黑磨针袜腊灵宝
　　三官九府
　　百十二曹
　　幽都北府九幽地狱
　　二十四地狱三十六皇狱
　　五帝考官
　　五岳掾吏
　　司功司剎司命司录
　　四明真公
　　三界大魔九亿鬼王
　　三界众魂拔出地户
　　五苦八难度魂符关
　　三官消罪箓五帝除死名
　　九阳光曜
　　照焕重泉
　　万罪荡除冤仇和释
　　九祖亿劫同升罪魂
　　脱离三涂永辞长夜
　　睹见光明
　　九幽罢对
　　黄简白简金光自然
　　安镇寒泉，永劫长存。魂升九天，无拘天门。急急如元始上帝律令。
　　聚形
　　诰文
　　元始符命黄箓白简救苦真符，告下十方无极世界，三官九府，百二十曹，五帝考官，巨天力士，九幽地狱，执罚神兵，司录司命，司功司杀，牛头狱卒，三界大魔。拔度亡故某人灵魂，出离地狱，永辞长夜，睹见光明，万罪荡除，冤仇和释。乘此九龙度命功德，上生天堂。一如告命，风火驿传。
　　太岁年月　日於　三宝前告下。
　　救苦符可漏式
　　金箓白简救苦真符告下
　　谨                         具位臣姓某封
　　十  方  无 极  世  界
　　长生简符
　　元始命符普告三界
　　无极神乡泉曲之府北都罗酆
　　三官九府十二河源
　　上解祖考亿劫种亲
　　疾除罪簿落减恶根
　　上天度人严摄北酆
　　今日欣历关请天请灭庆受度三恶斩绝地根
　　飞度五太玄魔王监户名列举无拘天门
　　魂度朱陵受练更生
　　普度无穷登真度命
　　炼形濯质书名紫策
　　随品受生
　　返生福堂天尊告命
　　敢不敬听急急如律令
　　聚形
　　诰文
　　元始符命金箓白简长生灵符，告下南方丹天世界，朱陵火府，南昌上宫，长生大君，韩君司马，司命司录，延寿益算度厄尊神，回骸起死监生大神，超度亡过某人灵魂，上登朱宫流火之庭，玉眸炼质，黄华荡形，书名紫策，受化更生。承此金箓度命功德，时刻升迁，一如告命。
　　太岁年月　日於　三宝前吉时告下。
　　长生符可漏式
　　金箓白简长生灵符告下
　　谨南方丹天世界真位臣姓某封
　　荚龙驿吏符
　　按册命云：荚龙驿史驰送应，谓不用文引，只以符传付也。今之行者，若未能感通玄虚，可作请关符篆於尾，庶克达命於玄司也。或取新荚缚龙史，纳其符於草人身中，使负简文。亦须别疏状，告斋酆都。不可不启上真，不召驿史，直以私意，率易宣此符。正犹人间赦命，非臣下之敢专。故须大醮天地，方可告行也。
　　玄都荚龙驿吏，一十二万人，传命泉宫，开光幽府。凡告救苦真符，当启元尊玉帝，召关此史一人也。
　　凡书符时，搯玉帝诀，引北极星光，黄纸黑书，驿史随降篆符。纸当以槐黄纸，黑书，驿史届前也。
　　北极星光，非北斗第六武曲北极，乃天皇之右北极，乃天枢也。救苦真符，自非大醮天地，不可告行也。傥有投词，但当咏礼玄文，散灯，念道：使回光九地，辉破八冥，所荐逝魂，亦获升度。当先置一灯於天尊前，拜跪，焚香，乞降晨光泛烛。九夜，乃执炬分灯，令晖－散一轮。作一轮如车子大小，三级，上下三迭，然灯四十九盏，立十方洞灵天尊圣号，开众生五累果门。假此回光，销镕五累也。
　　金龙驿吏符
　　世有救恤贫乏，济度天人，奉戒修斋，供养三宝；或炼真养神，功未充足，命穷灭度，经游太阴者，方曲行赦命救苦真符外。别以栢木简作长生灵符，告下南方丹天世界，使擢简帝堂，炼神火府。如罪魂无功於天人者，不可滥受登真之箓。但得睹神辉，更生阳界，则幸矣。故於大醮之初，不告长生灵符。其符简尺寸同救苦符式。玄都金龙驿吏，二十五万人，领符命，启魔道，驰信令。凡告长生灵符，预关一人。
　　符用青纸丹书，搯玉帝诀，引太尊星芒，绕笔拂简。毕，同符命焚青烟中。太尊星，自南而望北斗，则太尊星在中台、下台分中，微北向是也。太尊星北有四星，势如军井，南有少微，北是也。少微在亢宿，其星黄色而明要，在天坡、天玑二星正南。以鼻引其芒，绕简笔也。
　　炁芒各类，清浊异归。
　　凡取三光五星之炁，当以鼻引而口吐也。生旺云烟之炁，当以口吸而随吐也。引吸之时，勿使耳闻。耳闻则炁芒不降。又不可长引，长引则喘息失度。要在精倾注念，御意合神，於杳冥之间，则吸随念，感降自然也。若服御明晖，行吐纳之道，则非此限也。
　　右符，面朝正东，思东极天中金楼玉殿之中，见太一救苦天尊，衣九色云霞羽服，乘九头狮子玉莲宝座，左执甘露碧玉净瓶，右执空青枝，从大惠、救苦二真人，青玄童子，八十一灵官。顶中出白毫相，光如刀剑，在赤日圆光中，一一分明。即密奏，因依左右，结三涂五岳印，吸慧光咽了，心念圣号四十九遍。再吹笔书，不以多了。再存，取炁吹之，变化此符。则九州亿万穷魂，俱获升仙更生。如度一二亡魂，止可用此符，灵感无极也。
　　九龙符告文
　　东极青宫救苦九龙符命
　　空符
　　右符告下
　　三官九署，五岳九州，酆都六洞，十宫九幽，河源泉曲，五道都府，城隍社令，冥关幽扃，一切主者，咸领符命。救度亡过某人，并系荐灵魂，洎六道四生，孤魂滞魄等众。俓出幽翳，永离幽冥，地狱消苦，开泰泉扃，火翳灭焰，刃毒摧倾，下明黑暗，上生朱陵，超度三涂，宿对停轮。一如告命，风火驿传。
　　太岁年　月日吉时告下。
　　具法位臣姓某　告行。
　　方函式
　　东极青宫救苦九龙符命告下
　　具法位臣姓某谨封
　　十方 三 界天牢地狱 主 者
　　玉清宝箓破地狱真符
　　符告文
　　普告三界，无极神乡，泉曲之府，北都罗酆，三官九署，十二河源。上解祖考，亿劫种亲，疾除罪簿，落灭恶根，不得拘留，逼合鬼群。元始符命，时刻升迁，北都寒池，部卫形魂，制魔保举，度品南宫。死魂受炼，仙化成人。生身受度，劫劫长存。随劫轮转，与天齐年。永度三涂五苦八难，超凌三界，逍遥上清。一如告命，风火驿传。
　　年月　日　吉时告下。
　　具法位臣姓某告行。
　　内封式
　　玉清宝箓破地狱真符　具法位臣姓某谨封
　　方函式
　　玉清宝箓破地狱真符告下
　　具法位臣姓某谨封
　　三 界 十 方 冥 曹 主者
　　玉清宝箓拔幽魂真符
　　符告文
　　元始符命，时刻升迁，同前至逍遥上清。
　　年月　日吉时告下。
　　具法位臣姓某人告行。
　　右二符，并以黄素丹书，黑书告文，内封外封，通用黄素墨书。造二十道。以十道告下十方，九道告下九州分野，内各一道，专用度有姓亡魂。
　　下元登真度命出离生死灵符
　　符告文
　　赤文玉清，上通紫庭。天慈赦宥，亡过某及亿曾万祖，苦爽游精。削除罪簿，落灭恶根，速赴生方，炁识咸宁。上登天堂，澄神炼质，真心洞明，荡除阴翳，入道登真。一如告命，风火驿传。
　　年月　日时　告下。
　　具法位臣姓某告行。
　　可漏式
　　登真度命出离生死灵符告下
　　谨　　　　　　　　　　　　　具法立臣生某甘
　　九 幽 十 方 三 界 主 者
　　右符以栢木造，长九寸九分，阔三寸，厚五分。简文背书五行，岁月一行，共六行为式。拔度民庶用之。
　　太上敕赦生天宝箓式
　　无上玄元太上生天宝箓。
　　敕勘乡贯某人投词，伏为亡故某人，元命年月日时受生，於某年月日时命终。以今崇建某斋，用伸追荐。除已录奏天阙，请命施行，须至出给符箓告下者。
　　书宝箓符形
　　度人不死之神　南极长生之君
　　度世司马大神　好生韩君丈人
　　右奉
　　太上敕赦生天宝箓，告下三界，天曹地府，山川河岳，泉曲冥关，北都罗酆，六洞十宫，三官九府，百二十曹，郁绝之乡，幽阴之境，诸大地狱，九州分野，福地名山，城隍社令，神物司临之所，仙曹典录之墟，校量罪福，考察功过，一切天牢地狱主者，咸领符命。应亡魂累劫宿世，以至今身所作诸恶根众罪一切冤愆，承此太上慈恩，并与疾除罪簿，落灭恶根。不得拘留，俓出地府，永离幽冥，皆证妙果。如担沙负石、连汲溟波之众，驱雷役电、扫山穿地、贯天引水之徒，并与断地逮役，永使逍遥。即令亡魂从今已去，七气成真，六仪成体，五灵续绝，二曜扶衰，旋纲蹑空，飞步灵宫，胚胎有始，尘劫无终，金城炼质，玉洞凝神，真气内养，以成真人。上入玉虚，下洞幽泉，云宫宝阙，中有真魂，出入福乡，周旋生门，咀嚼灵芝，灌漱金泉，甘露川流，玄澎丹田，紫霞朝映，三气凝烟，琼室化仙，安座金莲，真容掩日，尘劫为年，一如告命。
　　年月　日时告下。
　　如大斋，可於此列六职位。
　　具高功法位臣姓某告行。
　　右先望天门，密奏。讫即将墨笔，书赦敕文。毕望天门密咒曰：
　　无上玄元太上道君，教臣行符，照破诸狱。或言幽狱。死魂出离，急急如
　　太上律令救。
　　咒七遍，用朱书南斗形，写真讳於其下。存天门方有玉童一人，乘金光持黄牒下降。唵炁书四字了，逐一字念四字，四遍，合形，如法施用。宝箓符篆，并黄素黑书，内外封并用黄纸。可告二十道，十道告下十方世界，九#1道告下九州，一道专度列位有姓名亡魂。读讫，烈火焚化。则得赦宥万罪，消释千愆，魂神内炼自生，俓得上升仙界。
　　内封式位同
　　无上玄元太上敕赦生天宝箓告下具法位臣姓某谨封
　　十 方 三 界 天牢地狱主者　具法位臣姓某谨重封
　　切谓告符命以拔幽灵，所藉者符文，出於科典。及其临坛行事，则奏启玄穹，颁行九地，此古法也。而近世庸妄之徒，专意诬罔世俗，故符命不问重轻，不究是非，悉言自天而下。至於印记，亦多取三天太上道君玉印之类，以印符告。殊不知世间朱砂、黄纸，成於凡人之手，而且欲欺诈，矫称天降，其为巧计，不亦疏乎。生天宝箓者，如世人宗坛之义。符文咒诀，出於太上。斋盟奏告，然后按行。故於箓尾，具高功位告行，言告之於天而行也。或者改为承诰奉行，则失本旨远矣。甚至於其间，显言手弒君父，不孝二亲，此事其可赦哉。既为人，当知逆顺，杀父弒君，岂忍形之言辞，而欲免其罪，则天地鬼神为之不容。虽经科中有时载之，今奉行科法，不应显书而行。况世间罪目，万状千条，亦岂得一一尽述。只略言诸恶众罪，使其符文可以免罪，则不具罪目，亦可升度。若其符不可行，则累牍盈编，详书过咎，悉成虚语尔。年月之后，妄立天相，以拟朝廷赦命，此於宪章已自非，使兼上天寥邈，不可理测，不可臆量，乃自撰名位，以人间朝班，而品排上真，以罔人求利，恐未足赡其躯，获罪以殒躯，多不得享其利。近又有全取朝廷赦书，以为告文者。其间有已发觉，未发觉等语，此又罪不容诛，学者能扪心详思之。凡事近厚，稍存正理，从其平易可行之格，非为一身，免受祸於人间，亦可使九祖，获逃罪於幽壤。又不误人，於无穷之福报。
　　度六道四生箓式
　　太上生天宝箓，超度六道孤魂滞魄，出离幽夜，随果往生。主者遵依符命施行。
　　年月　日时告下。
　　具法位臣姓某告行。
　　元始符命
　　符告文
　　元始符命，时刻升迁，北都寒池。部卫亡过某人形魂，制魔保举，至逍遥上清，一如告命。
　　年月　日时告下。
　　具法位臣姓某告行。
　　普告三界符
　　符告文
　　普告三界，无极神乡，至逼合鬼群，一如告命，风火驿传。
　　年月　日时告下。
　　具法位臣姓某告行。
　　历关诸天符
　　符告文
　　历关诸天，请灭亡过某人三恶，斩绝地根，至无拘天门，一如告命，风火驿传。
　　年月　日时告下。
　　具法位臣姓某告行。
　　敕制地祇符
　　符告文
　　敕制地祇，侍卫送迎，至受炼更生，一如告命。
　　年月　日时告下。
　　具法位臣姓某告行。
　　右四符，若荐度亡魂，只专书其中一符，只用简书，如救苦简式。若崇建大齐，则诸符普告，只用黄纸朱书，方函，如式用之。
　　允中尝考元始符命，历关诸天，敕制地祇四符，皆出於《灵宝度人经》法中，自古有之。因经立法，故符不外於经。其说谓嗣受灵宝弟子，合关升九祖，过度一身，是以传度之式，给告此符。别有行用，以之荐拔亡爽，则以经中之辞为告文，终不越违其本旨。天台四十九品中，既不修入此法书。而其徒临事，却行施用。或於本文之上，加玉清等事。或一符而称灵宝告命，或以一符而称灵宝符命。此语上多不知其意，欲更改其名以罔俗耶，或不失出处而妄用耶，皆不可续撰名称也。
　　四镇合同符升玄箓中本好
　　此符又名金文玉券。东一分朱书黄素，焚付天门吏。南一分朱书白璧，投名山福地岩穴洞天之中。西一分朱书青缯，付亡魂收执之。北一分雕金鱼之背，流之水中。并书刻斋意。北乃天上人间证质斋功，超升亡爽也。
　　允中恭按：古科四镇合同，分为四分，证质三界，仍给付亡魂。是承齐功，出离幽境。欲天上人间，悉资善功，所至逍遥。其说甚长，其格甚古。近世所传四镇合同符。将一角谓之灵宝符命，用普告三界为告文。取一角谓之元始符命，用时刻升迁为告文。取一角为玉清宝箓，用历关诸天为告文。取一鱼谓之灵宝诰命，用敕制地只为告文。乃於炼度之时，焚於火池中。且炼度之时，存亡魂在前方行炼度。既非追取亡魂，又非超度亡魂，水火与皆在坛，而焚四片合同符，何说也，合同之义安在也。其诳妄之源，流波未泯。台山且有文过之语，云所度亡魂，已自升天，不必合同於主界。此禺弄俗人可也。自古黄箓埋简，以告斋於三界，使齐功无所不及也。况亡投罪魂，一经荐度，炼除阴翳，得脱重泉之中。或得随品受化，已是大幸。便欲使俓上九天，可乎。四镇合同，给一片付亡魂，则高功自揆已之功德行业，未能通达幽冥，纵使高真垂怜，悉可其奏，尤未明能审亡魂所诣。故四镇之符，分诣三界，俾亡魂所向，合契升迁，随品受化，免为罪魂，斯其意也。岂可以为亡魂上天去了，不必分三界，如此则亦不必焚之炼度所也。大意其源流，专以欺罔为事，其行用诳妄，毋足怪也。
　　升天大券
　　此券以黄素方一尺六寸，中绝夹合，面书三界洞章，背书告文，盛卷以黄缯。付亡魂佩之，即得精炁魂魄神识，全出地司，受化更生天人。
　　告文
　　今日欣庆，历关诸天，至无拘天门。
　　太岁年月　朔　日时告下。
　　具法位臣姓某　告行。
　　灵宝升天左券
　　亶娄阿荟，无和观音，须延明首，法揽菩昙。
　　每行四句，灵书共一十六行，末尾书告文云：
　　元始灵书中篇，升度亡故某人，上登道境，魂神受度，更生自然，一如告命，风火驿传。
　　太岁年月　日同前。
　　具法位臣姓某告行。
　　三皇内文六十八字，书於左券背。《三皇内文》不录在此，自有别本。凡升天左券，背文外书亡魂数目。
　　灵宝升天右券
　　面书三十二天帝，背《三皇内文》於右朱书亡魂数目。
　　太皇黄曾天，帝郁蓝玉明。
　　太明玉完天，帝须阿那田。
　　每天二句，八天计一十六句。一方八天，作四行书。四方共三十二天，共作一十六行书。左券偶数，右券奇数，如上式。末后书告文云：
　　无色之境，天帝玉真。梵行帝讳，三界天名，隐音隐韵，天中空洞。自然灵章，天中之尊。天中大魔，天中之灵。九和十合，变化上清。无量之奥，深不可详。敷落神真，普度天人。亡魂某承此功德，上登道境，一如告命，风火驿传。
　　年月　日时告下。
　　具法位臣姓某　奉行。
　　背书文《三皇内文》，不录在此。
　　左右券并以青素丹书，中央横截，一半用栢木匣盛密封，付天门吏。一半付男魂，一半付女魂，首颌者密封如今，执付天门验契。若无此券，地司土府不与全神而去，五岳不与名籍而去，火官不与灵光全明而去，天门遏不使进前。若有此券，则得俓入天门，上生福堂。
　　外函内函
　　灵宝升天右券　具法位臣姓某　谨封
　　灵宝升天某券告下
　　具法位臣姓某谨重封
　　天 门 守 卫 众神
　　允中切详灵宝左右券，青素丹书，中间横截断之。一半用状封，付天门神吏。一半给付亡魂之首。某魂得此券。亡魂得之，三界不复拘留，可免沉滞，非独为升入天门而已。使其功行未该，朝谒上帝，则在中界，亦为身宝，度化更生而已。行教之士，宜审用之可也。
　　上清灵宝大法卷之三十二竟
　　#1九：原误作『见』，今依文义改。
　　上清灵宝大法卷之三十三
　　洞玄灵宝法师南曹执法典者权童初府右翊治金允中编
　　升度符告品
　　太上洞玄灵宝长生度命无上黄箓
　　维国号年月朔日，某甲子某州乡贯某人，伏为亡故某人斋意，仍就黄箓斋坛。乞传授太上洞玄灵宝长生度命无上黄箓一阶，付亡某人灵魂赍执，过度三界，证品超升。仍令受持金箓白简，九真妙戒，长生灵符，救苦真符。当消九幽大罪，标名九宫。察命童子，护戒威神，五帝直符，六宫掾吏，自当随逐简文，覆护受戒弟子。天上人间，常为身宝，须至给箓者。
　　三皈依
　　第一皈依，
　　无上道宝。
　　第二皈依，
　　无上经宝。
　　第三皈依，
　　无上师宝。
　　九真妙戒
　　一者敬让，孝养父母。
　　二者克勤，忠为君主。
　　三者不杀，慈救众生。
　　四者不淫，正身处物。
　　五者不盗，推义损己。
　　六者不嗔，凶怒凌人。
　　七者不诈，谄贼害善，
　　八者不骄，傲匆至真。
　　九者不二，奉戒专一。
　　救苦真符
　　符篆
　　元始符命金箓白简救苦真符，方无极世界，云云一如告命。
　　长生灵符
　　符篆
　　元始符命金箓白简长生灵符，告下南方丹天世界，至一如告命。
　　受度某人灵魂，即日恭诣黄箓斋坛，拜受太上洞玄灵宝长生度命无上黄箓一阶。如法受持，永充济拔，人间天上，敬信奉行，一如玄科律令。
　　太岁年月　日某州县黄箓斋坛给。
　　度师法位姓名　押。
　　保举师法位姓名　押。
　　监度师法位姓名　押。
　　允中原夫道之始也，本无形，本无文。故不可名，不可睹。及其析希夷之妙，剖混沌之胎。於是昭焕阴阳，肇分清浊，灵虚孕秀，空洞生神。或聚炁而成章，或结玄而示象。以致五篇敷落，三洞宣行，实自然而然。应运降世，大可以保制劫运，翊赞元纲。下可以陶铸黎民，昭苏幽显。莫非出於万道之祖，元始天尊。以时宣演，立三乘而接物，出九等以度人。三洞之书，因经而箓降，自箓而法彰。道法之行，以符为首，亦合之义也。盖符文生於天地之初，而涵乎自然之妙。施於世人，可以辅正除邪，躯灾拯厄。用於冥界，则可以超脱九祖，济技沉魂。中古以后，斋法兴行，洞玄之宗，灵风枝物。遂使修齐设醮，祈告高穹，请命颁符，焕烛幽夜，亦以符为先。盖符乃先天之妙炁，自然之灵章。奏告而行，阴关开秦，无所不禳。又岂在於符篆之多，名号之异，而后可以通感哉。近世执法行科之士类，不深究此旨。其间所见不同，用心失正，临坛行事，求胜於人。灵宝本法，正属洞玄部。其为升度符告，如长生灵符，救苦真符，破地狱拔幽魂符，元始符命，九龙符命，登真度命符，普告三界符，历关诸天，敕制地只符，四镇合同符，升天三券，据古法符命，如此而已。请行符命，惟恐不蒙上帝许容奉行。傥得一符可应，则系荐之魂，无不可度，又岂可以符多为贵哉。今编出灵宝符命，不敢杂用他符，亦不增添他法符命。止用洞玄本科告行符命，悉出灵宝正法，以全教纲故也。学者宜详辩焉。
　　上清灵宝大法卷之三十三竟
　　上清灵宝大法卷之三十四
　　洞玄灵宝法师南曹执法典者权童初府右翊治金允中编
　　受持策杖品
　　凡造策杖，须择名山福地，净域灵墟，用吉日，取向南净竹一枝，长五尺五寸，通有九节者，奉安净所，选甲午、丙午、丁卯，或三月三日，五月五日，七月七日，九月九日。将竹第一节，左微曲一曲，右微曲一曲。於第三节下四面，开四窍，纳以四岳内名。於顶中开一穴，安中岳内名，又实以灵书中篇。各以蜡封固。或专意佩持修用者，则用五帝符入杖中，以黄纹之缯作袋用，长短小大，仅可容杖。凡行事之时，於第二节下悬小黄旛一首，长七寸。旛上书十方救苦天尊号，及十方玄化符。常行佩受，则去旛子。又一法，杖不曲。受祷之法，坐卧起息，常以自随。至不可随身之地，则置之洁净处。受持既久，以杖指天，天神设礼。以杖指地，地只侍迎。指东北方，万鬼束形。久久精勤，衣盖竹隐以出入。凡施为，当叩齿三十六通，存五帝直
　　符各一人，随方色之服，五帝玉女各一人，侍卫策杖，有五色之光，映流杖上。微咒曰：
　　太阳之山，元始上精。开天张地，甘竹通灵。真符守吏，部卫神兵。五色流焕，朱火金铃。辅翼上真，出幽入冥。召天天恭，摄地地迎。指鬼鬼灭，妖魔束形。灵符神杖，威制百方。与我俱成，与我俱生。万劫之后，以代我形。制我五解，神升上清。承符告命，靡不敬听。
　　右咒毕，引五方真炁，三十六咽，止。或以三元八节，本命生辰，请炁行持，焚香朝礼。或旦旦行持诵咒，精诚不倦，神真现形，杖则载人飞行。功满德就，以杖假形，倏忽之间，已成真人矣。
　　五岳符
　　东方青地丹书，纳杖东面。
　　南方赤地黄书，纳杖南面。
　　西方白地黑书，纳杖西面。
　　北方黑地青书，纳杖北面。
　　中央黄地白书，纳杖中央。
　　十天玄化符
　　太乙救苦天尊
　　寻声救苦天尊
　　九幽拔罪大尊
　　朱陵度命天尊
　　六转念广度沉沦天尊弘慈广度大尊圣力无穷天尊转轮圣王天尊随愿往生大尊
　　大慈大悲大惠真人大慈大悲救苦真人
　　四极神灵禀受符命敕三官五帝九府叫司五岳九幽六洞十宫酆都主者普行拔度一切亡魂出离地狱上生天堂
　　合形
　　东方青帝符，青地红书。
　　青帝歌
　　东望重拜手，苍帝玉皇君。灵风鼓橐钥，育物布元春。云龙辔严驾，玉树拥琼轮。枯萌泛沾及，大惠无不均。万仙歌以道，委曲戒天人。心根迷自固，拱忌戴洪仁。
　　南方赤帝符，红地黄书。
　　赤帝歌
　　太景闿玉枢，洞堂启金除。寒林荫瑶砌，丹鸾踏琼株。宝房名曲丽，明珰神所尸。飞游豁云道，引目眄真都。天日永不夕，重烟锁青庐。太上敕印开，帕几罗简书。裨风树玄化，殷懃谅有余。
　　西方白帝符，白地黑书。
　　白帝歌
　　陆甲抱金阙，柒政守灵坛。流铃掷化火，威剑巨龙蟠。邈彼素灵真，明宪孰敢干。束制妖鬼魔，凛落霄风寒。冷气既已息，万天俄而安。真俦荷大庇，抵颡相歌欢。
　　北方黑帝符，黑地青书。
　　黑帝歌
　　无质统有物，渊兮上帝心，不启不发道，蕴妙化机深。恐尔漏未尽，阴想忽浸淫。输转无涯波，苦道相迷寻。万年尝谨约，一旦自湮沉。无冲落鬼境。殃谴不可任。
　　中央黄帝符，黄地白书。此五符，即五芽真文。
　　黄帝歌
　　万天拱中宸，控驾玉池根。翘机贯忆历，洞明辟四门。大有混黄真，紏制星宿魂。非帝道不运，有方赖之存。威忿即霜秋，味豫为阳春。地成握元纪，仰荷戴无垠。
　　允中闻之师训，道法之修用多门，策杖则托物寓灵者也。如董真人以神尺而成功，皆此类。盖於平居闲暇之时，受持不废，咒诵精勤，则大而可以尸解托形，中则可以救危拯厄。行持斋醮，用以破狱。复假上帝灵符，资杖之灵神，庶几可以感通溟漠，昭焕幽扃。近世多有不佩持，临用却於师前请杖，用以破狱，非格也。正受中盟秘箓，嗣行灵宝大法，五灵策杖乃本箓本法之合用者。故当择日，依格制就，一如科法，安置法箓。晨兴朝修之际，咒持如法。临事施用，不复请降於师前。非此法箓之阶，不当僭用。或平居失於佩持，则无於上帝之前启祝，乞行破狱真符，愿降十方生炁，五岳灵芑，灌注策杖。使幽关开泰，亡爽超升，行用一如常日受持之诀。此乃法师存念密行之事。近世立科宣白，以助观美。且使斋官喜其详密，不知理不应用科文者，难以随俗补缀。此等事显行，不若默行。所以破狱，当请道众行科，而高功端默存念，或有万一之补，而常俗之论，又以地狱渊深，非可设像於地上，而冀其应。以形迹而言，诚不可行也。第科条所列，本有此式，为高功者，祗当精其念虑，专诚告祈於大道，乞上帝矜允，则狱何患其不开。故欲破狱，须尽其心，以告上帝也。既用策杖破狱，则破狱行用，自可连续，而古者策杖，先以自修，不专为斋醮而设。故破狱之条，别作一品。
　　上清灵宝大法卷之三十四竟
　　上清灵宝大法卷之三十五
　　洞玄灵宝法师南曹执法典者权童初府右翊治金允中编
　　然灯破狱品
　　破狱之科，本不与然灯连续。但唐广成先生科，有九幽灯，则后世之九卮灯也。大则八十一盏，亦可九盏。其古法科中文辞，正以照烛九幽狱，其行用则与礼灯之法相似。故今以然灯点於狱前，请道众宣科，而高功存思行用也。
　　道众列班於狱灯前，高功启白
　　先祝香如式
　　谨焚宝香，一心奏启虚无自然元始天尊，太上道君，太上老君，吴天玉皇上帝，紫微北极大帝，勾陈天皇大帝，后土皇地祇，东极青宫慈悲救苦天尊，九天上帝，三十二天上帝，东华上相木公青童道君，白玉龟台九灵太真金母元君，万天上帝。恭皇天恩，流慈鉴映，玉华散景，九炁凝烟，香云密罗，径冲九天。侍香金童，传言玉女，为臣通奏，上闻帝前。今臣所启，咸赐如言。称法位臣姓某，夙藉善因，获承道荫，叨膺符箓，忝缀班行，僭主斋修，谬当首职。以今切虑所荐亡过某等，及九州四海，五道三途，抱识含灵，一切幽爽，下元罪魂，自弃幻身，多罹阴境，牵缠地府，执系冥曹。非凭上帝之颁恩，岂得幽都之奉令。伏愿降度魂之勑命，下破狱之真付。六天十洞之曹，开扃启闭。五岳九幽之境，放罪释愆。庶使系荐之亡魂，以至九州之滞识。超离苦趣，瞻睹慈光，符命下颁，以时报应。臣恭对天阙，依格奉行，无任祈恩，俟命之至。
　　高功存变行持，道众一人行科
　　伏闻天地八方，有九幽地狱，考谪罪魂，皆由生世之时，造诸恶业，身殁之后，沦滞三途。受报终天，无由解脱，冥冥长夜，不睹光明。若非大圣垂慈，善缘开度，长居黑暗，忆劫难原。所以天尊玄科者，然灯之品，继明西日，昭映穷泉。流光所临，沉魂息苦。神辉所烛，幽爽停酸。然灯之功，获福无量。以今斋官某，切虑亡过某，倏谢日寰，竟归夜府。或罹牵执，未遂升迁。谨用依教祈恩，修斋行道，焚符破狱，按格然灯。伏愿九狱消简对之文，三途罢谪役之苦，灵光所烛，黑壤开明，恭对灯坛，关行法事。
　　举法事
　　弟子某人，谨然九幽神灯，上照东方无极诸天，福堂之内，阳光焕赫，照彻东方。中照震宫之卯位，青帝之野。清荡凶灾，扫除氛翳。下照东方风雷地狱，破除幽暗，开诸光明，一切幽魂，乘兹妙利，震雷霹雳，息难停威。克获生天，逍遥自在。法众虔诚，称扬赞咏。
　　众讽中篇，旋绕
　　弟子某人，谨然九幽神灯。上照南方无极诸天，福堂之内，阳华洞焕，彻照无穷。中照离宫午位，赤帝之野，消平灾异，扫荡氛邪。下照南方火翳地狱，破除幽暗，开诸光明，一切幽魂，乘兹福利，吞火食炭，克获清凉，普得生天，逍遥快乐。法众虔诚，称扬赞咏。
　　众讽中篇，旋绕
　　弟子某人，谨然九幽神灯。上照西方无极诸天，福堂之内，真光洞彻，照耀重泉。中照兑宫酉位，白帝之野，消荡凶恶，扫灭邪氛。下照西方金刚地狱，破除幽暗，开诸光明，一切幽魂，乘慈福利，金锤铁杖，化成莲华，溥得生天，逍遥快乐。法众虔诚，称扬赞咏。
　　众讽中篇，旋绕
　　弟子某人，谨然九幽神灯。上照北方无极诸天，福堂之内，祥光照灼，朗彻无边。中照坎宫子位，黑帝之野，荡除邪秽，洗涤灾凶。下照北方溟泠地狱，破除幽暗，开诸光明，一切罪魂，乘兹福利，冰戟霜刃，楚毒顿除，普得生天，逍遥快乐。法众虔诚，称扬赞咏。
　　众讽中篇，旋绕
　　弟子某，谨然九幽神灯。上照东北方无极诸天，福堂之内，灵光洞焕，照映虚空。中照艮宫寅位，丑寅之野，扫清灾沙，摧荡凶邪，下照东北方镬汤地
　　狱，破除幽暗，开朗光明，一切幽魂，乘兹福利，铁叉煮渍，息苦停酸，早获生天，逍遥快乐。法众虔诚，称扬赞咏。
　　众讽中篇，旋绕
　　弟子某，谨然九幽神灯。上照东南方无极诸天，福堂之内，光华普照，焕耀无涯。中照巽官己位，辰巳之野，镯消邪恶，摧灭灾凶。下照东南方铜柱地狱，破除幽暗，开朗光明，一切罪魂，乘兹福利，免其焦烂，内外清凉，获生天堂，逍遥自在。法众虔诚，称扬赞咏。
　　众讽中篇，旋绕
　　弟子某，谨然九幽神灯。上照西南方无极诸天，福堂之内，流光洞彻，照耀无穷。中照坤宫申位，未申之野，扫除阴沴，清荡凶邪。下照西南方屠割地狱，破除幽暗，开朗光明，一切罪魂，乘兹福利，免经屠割，业报蠲除，尽得生天，逍遥快乐。法众虔诚，称扬赞咏。
　　众讽中篇，旋绕
　　弟子某，谨然九幽神灯。上照西北方无极诸天，福堂之内，光华焕彻，朗映太虚。中照乾宫亥位，戌亥之野，扫清妖恶，荡灭凶灾。下照西北方火车地狱，破除幽暗，开朗光明，一切幽魂，乘兹福利，停轮息焰，清净宿根，离苦生天，逍遥快乐。法众虔诚，称扬赞咏。
　　众讽中篇，旋绕
　　弟子某，谨然九幽神灯。上照中天，福堂之内，光明焕彻，辉映万方。中照中宫，神州境域，灾凶殄息，妖恶潜消。下照中央普掠地狱，破除幽暗，－开朗光明，一切幽魂，乘兹福利，刀山剑树，永断攀缘，离苦生天，逍遥快乐。法众虔诚，称扬赞咏。
　　众讽中篇，旋绕
　　向来然灯破狱，无限良因。伏为九幽地狱，无量罪魂，以至十类四生，三途五道，九州分野，苦爽沉灵，无量无边，含情抱识，有主无主，若冤若亲。堕此狱中，受诸罪报。或先身作衅，此世为愆，或三业六情，或宿缠往对。当生之日，不悟善缘，自作自为，违天负地。命过之后，幽系地司，五苦互煎，众恶备受，诸罪未尽，难获托生，展转三途，输回六趣，动经亿劫，出离无由，一失人身，永垂贤路。自非大道迁拔，至圣垂慈，长夜沉沉，何由超脱。因今然灯忏谢，咸睹光明。集此善因，奉为斋宫，荐拔亡过某。一性昭融，万罪消灭，乘兹善果，托化更生。为此因缘，志心称念十方救苦天尊，不可思议功德。
　　高功望阙谢恩
　　高功存念行持法，於道众未宣科，先密启上真，具陈斋悃。次执策杖，用破狱符九道，半幅薄纸书之，不用诰文。每同中篇真文一幅，共卷法师袖中，执杖，化身为救苦天尊，步罡一座。出罡，向东方地狱，烧符文一道。存青黄白三色之炁，随灰散布，光芒照彻，下入地中万丈，下见此方地狱等处，不计数目。千曹万局，考对之司，悉皆望阙，领受符命。毁锁开张，尽放罪魂，随光来诣道场。焚符，念本方梵唱咒，想成。再烧酆都山形一本，吹散其灰随炁，以杖拨开狱灯，见上极高天，下穷厚地，内外洞明，地狱空闲，九狱皆同。都毕，法师回身望阙，上香谢恩而退。破狱符见别品中。
　　九清梵唱破狱咒
　　东方
　　九炁青华，光曜风雷。玉宝慈尊，摧戈毁戟。扶晨通照，魂升太微。神识受度，福享无期。
　　南方
　　三炁丹华，光彻火翳，万福慈尊，蠲灾火池。化成青圃，甘凉莹肌。苦魂受恩，逍遥无为。
　　西方
　　七炁素华，照耀金刚。太妙慈尊，摧锋灭铓。刀化骞林，剑变栢桑。魂魄升度，与日同光。
　　北方
　　五炁苍华，光彻溟泠。玉晨慈尊，冰雪池温。温生寒廓，毒汁消清。魂获妙乐，飞升香林。
　　东北方
　　梵炁晨华，彻照镬汤。度仙上圣，威感无方。沸涌停息，以化甘浆。亡魂生形，俓升天堂。
　　东南方
　　生炁之华，下照东南。铜柱破裂，火焰息闲。好生度命，普济无间。苦爽解脱，升度玉坛。
　　西南方
　　黄华月辉，透降坤维。除释锋铓，屠割摧威。虚皇慈尊，保度沉黎。罪魂澄苏，刀剑悉摧。
　　西北方
　　天元景色，祥华敷光。无量慈尊，涂毒消亡。火车摧毂，皆化青莲。焦骨烂肢，再生清凉。
　　上方
　　玉光金真，流精降晖。火坑天牢，悉变死灰。玉虚玄尊，普度无为。魂升天堂，受福巍巍。
　　中央
　　三晨玄景，洞照普掠。真皇慈尊，除落考掠。金锤铁杖酸，罪魂快铄。
　　破狱罡式
　　九狱灯图
　　谨遵师传，上稽旧格，破狱行用，悉着于编。关灯之文，出广成先生《黄箓斋科》。其式只如礼灯之法，亦不讽经。古本上称九幽灯而已。后世九卮灯，则每方讽《生神章》，其文亦少异。今用於狱坛，仍令斋官礼灯，而道众宣演如法，以助高功行用。如礼东方灯，高功则至东方，行持破狱，所以讽中篇，旋绕以应高功存念也。道众方宣文，礼第二方灯，旋咏如初。九狱皆然。庶使高功神炁安平，与祝灯之辞语意相合，免致紊乱存想。如近世九狱灯文，乃关灯之中，每方举偈子一首，言辞不能典雅，且与破狱事体全不相合，所以汨溷高功之耳，又无益於事也。若九幽神灯然於道场诸处，则关祝之科自从世法。但破狱之义，本为普度而设。斋修之建，虽随斋主之力。凡有三朝启坛、散坛，奉行斋法，并合随宜，备置斛食，广及三途，悉行度化。然后请符颁命，破狱行持，庶其有理。今斋词之中，上不祝君主而及寰区，下不度九祖而及五道，用心窄隘，专意於所荐三位亡魂。如此则上帝不应为一人，而设特降符章，悉开九狱，必无此理也。地狱未必可尽，孤魂未皆可度，而我之立意，无一毫及物之心，岂太上垂科之本意也。施食普度，不拘多寡，随力轻重，以恢善意，则破狱故事，始可举行。专荐而无一语及众生者，止可然灯宣读，足矣。破狱之科，不必用也。识者以为然否。今之求用於斋主者，不敢喘息此说。吾当自行之可也。
　　上清灵宝大法卷之三十五竟
　　上清灵宝大法卷之三十六
　　洞玄灵宝法师南曹执法典者权童初府右翊治金允中编
　　神虎摄召品
　　《灵宝太赤金科》曰：青阳之君生炁之府，有东斗主算君。丹灵之君养光之府，有西斗记名君。元炁之君赤炎之府，有南斗上生君。太渊之君郁绝之府，有北斗落死君。中和之君北魁玄范府，有中斗大魁总监众灵君。自禀受太微一炁，司命定算注录勒籍。大日寿，小曰算。一算三日，一百二十算为一寿，一十二寿为一纪。大功大德则以增寿，小善小行则以增算，大恶大罪则为夺寿，小恶小非则为增算。增延夺减算寿，各有九等，并皆东斗君主之，属阳明宫贪狼星君总之，司马命章敬诺恭顺之。后男女分形之始，标名雕字，善恶功过，皆西斗君记之，属中元宫巨门星君主之。分神降炁，圣母卫房，化生分定，贵贱贫富，化外中土，生於所地，皆南斗君主之，属阴精宫禄存星君总之。平生功过，一切罪业，年龄夭促，直至禄尽命终，魂归大夜，皆北斗落死君主之，属北极官文曲星君总之。自生而始，记名主算，上生落死，莫不总监於中斗大魁府也。主定十方世界，四生六道，魂魄神识，府有七元神虎，太一夫人，主其职焉。下有七玉女，掌管簿籍，司其死生，总领魂魄也。
　　第一提魂摄魄倒生玄司玉女，蒋□□。
　　第二主风癞颠痫蛊痢瘴疟，死魂玉女，张□。
　　第三主劳瘵瘫痪死魂玉女，赵□。
　　第四主瘟疫时行死魂玉女，李□。
　　第五主惊吊刀刑自缢赴水投火自残死魂玉女，徐□。
　　第六主毒药厌魅刀兵劫掠王法禽兽所害死魂玉女，卜□。
　　第七主百病身亡死魂玉女，应□。
　　右七玉女，主定疾病横死，亡人魂魄，名字姓氏，别有玄司神虎大圣，收留魂魄。放留生死，皆主其职。
　　雄左玉曹主魂玄伯何□。
　　雌右武鸾主魄主吏乔□。
　　右二大圣各有摄魄摄魂吏一万二千人。主者之首，有追魂使者三人，赍持北魁玄命太一玉札，追取十方三界九地，一切重阴病横死魄，诸狱囚苦，亿曾万祖，先亡后化，一切魂魄，立侍大圣部下。
　　上部追魂使者侯□中。
　　中部追魂使者魏□下。
　　下部追魂使者张□上。
　　昔西山真人刘根，遇太一玉女，受传三使者。功成，遗龙虎山壁鲁洞中，于今存焉。自正一天师三天外馆，受玄元金阙之旨，录於部下，再铭洞中。
　　铭曰篆文四十二字
　　青纸丹书，焚，神虎司亡魂见形。
　　正文铭曰
　　天一北祚神虎书，太一紫文宝章符。
　　北魁玄范在龙虎，得者当寻西壁鲁。
　　提魂摄魄乃玄司，生死去留职付汝。
　　日星之光，照耀八方。铁迹金晃，宝光台章。威光烁，洞朗三天。坎水离火，荡阴易阳。魂魄返婴，神炁贯常。八门通幽，勿遇死伤。魂灵召到，不得隐藏。
　　铁迹台光之章
　　右章乃鬼神之秘宝，得之生形为天仙。神魂随光，赴坛开阴离业。欲召无间魂魄，以青素丹书，七寸方，同茯神、灰苓各二十四铢，水一升，煎数沸，安八门召魂坛中，举召魂旛，歌斗章而召之。
　　八门召魂坛
　　斗章
　　阴阳推运兮，劫数更迁。生死周流兮，孰愚孰贤。轮转无穷兮，上玄造化。未出三界兮，拘於神变。□□东斗兮，□□西转。□□南辰兮，□□北面，阴灵阴灵兮，茫茫没没。阳魂阳魂兮，碌碌幽幽。天地明兮，万鬼潜。天地晦兮，万鬼爽。阴阳运兮，鬼神享。太一召兮，何迟迟。先至后至兮，律有赏感。此彷徨兮，赴我旛。赐汝灵书归上清。
　　右手持召魂旛，左手招天皇印，望东北方，歌斗章。举旛召魂，不以遍数。良久，旛重垂地，其魂来矣。魂灵见台光之章，争入其坛饮哺。师即以柳枝洒净，为度魂识沾。此章津解脱苦恼，生形化肌，灵识变通，灼然语质分明。
　　召魂旛面符
　　大魁总监符
　　右旛以日绅，中央分为二旛，各幅截一尺五寸为盖，二尺为身，三尺五寸作手足，造旛二首。面书前太一返形符，朱书，下书亡人姓氏。背书大魁总监符，下书三魂七魄名。
　　上部使者符，中部符。
　　中部侯使者，紫绣衣，红抹额，背绢上画。
　　（缺符）
　　中部使者符，下部符。
　　下部魏使者，红绣衣，黄抹额，绯绢上画。
　　（缺府）
　　下部使者符，上部符。
　　上部张使者，绿绣衣，红抹额，青绢上画。
　　（缺符）
　　右三部追魂使者符，以青缯、红缯、黄缯各九寸，上以五彩绘画使者形容，下书真形符，并朱书姓氏，同混元玉札及关引，烈火一处焚之。此使者持符，上入九清，下入九垒，以至十方三界，罗酆北都，九幽诸狱，洞府仙宫，开关通道，追取亡魂，俓赴法会，无所不达。临遣步入斗，咒曰：
　　太一紫元君，天一北祚勑。神虎戟飞运，招摇一统随。玉札所至处，十方精光都一吸。右咒毕，七次噀水一口，以扇扇灰往十方，祝白使者某人，速赴生方死路，追取某人魂魄，速赴法会，领受灵宝升度功德。
　　北斗太一玄冥神虎玉札式
　　又一式，於星前具斋意至生方，臣据词难抑，除已依式宜行。今则斋坛肃备，摄召有期，合荐众魂，理宜追取，所有玉札须至告下者，却於星下不书亡人名字年月，随亡人所属星下，书姓名年月日时死生，度无间之众，可只书某等。
　　天一北祚符命，太一紫元神文，玄冥混元玉札，告下三界十方，天曹地府，山川河岳，泉曲冥关，北都罗酆，六洞十宫，三元九府，百二十曹，郁绝之乡，幽阴之境，诸大地狱，九州分野，城隍社令，里域丘墟，黄泉蒿里，十二河源，主宰魂魄，应干合属去处。追取上件亡过某等魂魄精神，俓离所部，速到灵宝玄坛，朝谒上帝，领受殊恩。神虎奉行，万神敬听。
　　大岁　年　月　朔　日　时告下。
　　具法师衔位臣姓某告行。
　　右札朱书白素玉札文姓氏，封皮并黑书。
　　内封皮
　　神虎玉札追取亡某魂魄具位臣姓某谨封
　　方函
　　神虎混元玉札告下
　　具位臣姓某谨重封
　　十方三界生死之方
　　七玉女符
　　右七玉女真符，乃北魁玄范府追摄玉女贵贱生死簿书，乃蒋仁贵为首领也，其余一同。
　　阳耀坛使者胡□□
　　缯袍。绿靴，牟黄巾，玉杖。
　　阳耀通关坛
　　黄纸朱书於狱心。
　　书符咒：
　　提魂摄魄飞捷，急急如律令。
　　右主摄先亡祖考，亿曾万祖，近化姻亲，一切春属魂魄。
　　阴灵坛使者刘□□
　　皂袍，绿靴，卿子，牟黄巾玉带，执杖。
　　阴灵摄魄坛
　　青纸朱书，安坛心。
　　书符咒：
　　神虎摄□□付身，急急如律令。
　　右主摄病死横夭，自伤破残，囚系久沉冥司，一切魂魄。二坛以新净沙土二石，布於地上，方六尺，或三尺六寸，细节匀净沙土。以左手搯天皇印，右手搯玉清诀，以中指依样书之。立监狱使者名位，中立狱名於前，以神虎摄魂符，沉西流水中，喷噀，其一切亡魂，立见真形。与生世之人交通言语，历历可问。若生人悲哭，则远矣。若忻喜，则亡魂尽见其质，与生人无异，万目共睹，往来如常，仍加敬重。所召所遣，如影如响。报应在於顷刻，尤忌嗔怒，非私心妄召，余无所戒矣。
　　神虎摄魂符
　　神虎大圣勑摄魂现形
　　神虎摄魂吏一十五人
　　地方陷此隅摄付狱
　　化元聿白星飞睪
　　监狱使者刘□□急急令现形使者张信魏达侯迪追赴魂神
　　合形
　　神虎神君动左右卫圣追魂神吏引魂童子遵奉神虎动急急如律令
　　右符黑书白素，天皇印，玉清诀，北炁吹水中，喷噀坛中及一室四面，即立见形。
　　神虎幽寂符
　　左神虎大圣勑
　　将令右神虎大圣勑
　　神虎追魂使者魏达何昌乔荀侯迪张信
　　神虎玉女七人内玄司玉女蒋亡贵禀符奉行
　　使者刘□□付身来神虎戟飞运招摇一统随
　　化元聿白星飞翠
　　合形
　　急力神虎摄，□覆付身形。急急如律令。
　　右符朱书黄素，沉於流水中。师先吞一道，次行用，立验。若死亡在近化三年者，可书符烧灰，手内，擎之，咒祝某人家亡魂，吹柱东北方，次以前符水喷於壁上，其亡魂立见。又有死期未至，卒然奄谢。或悟中恶鬼狂神，件追遽终。或卒病而夭，大命未竭而死。未及三日者，以等身绯缯旛被尸，将此符朱书白缯七寸，火化於人中之下，仍依前告玉札，不移时神魂再返元尸，立得更生。如天年算终，问讫复遣。若非此限，启奏上帝，以劾不正。素非得迈古化，道契真风者，天不负兆。三感之外不神也。所谓回尸起死，无量度人。
　　天皇诀
　　以二指搯大指根，却以大指搯中指中文，余三指开阔，势屈向后如斗标，前如斗口，中有二尊帝星。以印呼雷役电，止雨召龙。禁勑雷霆之怒，收摄虎豹之狞，役神摄鬼，皆用此印。
　　神虎罡
　　刍身升度法
　　先以净草，随男女形状作一生前身躯，着生前衣服，腹中安大梵隐语，头上载升天大券。以秤架一具，刍身安秤钩上，悬空不着地。先令秤平，置之门外居魂坛中。仍以小儿，持白缯召魂幡，法师歌斗章，召魂来赴。刍身忽然坠下秤钩，重於常时，其魂幡亦坠竿稍重，乃知亡魂已至。即取台光章所煎香汤，以杨柳枝洒尽。次请道众讽大梵隐语，引亡魂赴浴。讫诣三宝前，听受符戒，并斋供事。竟，高功即令先治一室，可及三间，安建摄魂坛。先於四面篱壁，并以白纸泥饰，使无一点瑕痕。离后壁三尺四寸，以净黄土建阳耀通关坛，阴灵摄魄坛，其二坛匀净。法师左手搯天皇印，右手玉清诀，依符样以中指画。讫於坛中心，立白纸位牌各一，上写监狱使者。又於坛前各立黄位牌一个，各书坛名。次於二坛之前，立洞案之上，设摄魂将吏圣位。已具于坛幕式品中。用时花、净茶、酒果、香烛，供养三献。讫，法师令二小童子执旛赴坛，以旛安坛心。法师先将幽寂符自吞，又以一符烧灰，吹於坛所，祝请神虎官将玉女，追摄合干将兵，只今引领一切亡魂，并赴法坛，分明显见形魂。次以摄魂符沉水中，喷噀四向及二坛之中。次烧监狱使者关文，又烧神虎将吏钱马文牒等。法师焚摄召一应符命，以青幕闭少时，令亲人渐次入坛中，四向壁上远视亡魂，见形与生存形容无二。至升度之时，却令二小童执旛，引出坛归位。法师用紫枫木，雕神虎印，方一寸九分，五色囊贮之，佩手肘后，然后呼召行事。神虎二大圣，并如古者王侯，毡冠，淡红袍，朱履，佩剑，锦绶，执簿。七玉女并紫袂衣环，髻凤冠，朱履，羽裙、坷佩，手执生死簿。
　　上部使者，紫服。中部使者，红服。下部使者，绿服。并绣纹袍，朝天脚幞头，红抹额，玉束带，鱼尾刀，绿靴。
　　告玉札祝将，三献仪。
　　道众法事，　洒净，
　　高功焚符，　变神召将。
　　灵宝大法司，以今火急关召神虎雄左追魂何将军，雌右主魂乔将军，主魂七司玉女，三部追魂张侯魏三使者，追魂大将马将军，阳耀通关阴灵摄魄神吏，聚魂对魂整魂提魂神将，诸司追魂摄魄将吏，玄都菱龙驿吏，六道功曹，三界召魂使者，引领亡魂童子，黄泉蒿里丈人，九州社令神君，土地里域正神，监临卫坛官将。疾速赴坛，奉宣天命。存至上来关召传符，追摄官将吏兵。既辱来临，幸承关告。伏闻始青天上，黍米珠中，十徧说经，万真禀命。玄范以之昭布，大法由是宣行。出菱龙传令之规，立神虎摄魂之典。白简颁而三界遵奉，赤书降而九地开光。历劫度人，随时济物。况承精祷，理合宣誊。本司今据入意，除已录奏天廷，申闻地府，关告城隍社令，移文岳渎灵司，以今翻布符章，告行玉札，普诣幽冥之界，俱通考对之曹。须藉神灵，庶迁滞爽。既辱云骖之俯降，特陈菲礼以奉诚。恭对神光，用伸初献。
　　初献酒
　　伏以元始上帝，开妙蕴於赤明之初。中斗大魁，总灵枢於玄范之府。雄左雌右，能达於三界九幽。阳耀阴灵，可摄於千魂万魄。是以泽覃无外，请大宥於三天。律示有经，昭洪禧於万寓。欲显幽之并济，宜符札以兼行。
　　用仰神车，载陈亚献。
　　亚献酒
　　伏以传令泉宫，驿吏禀符而徧下。召魂阴府，紫文颁令以感通。五岳四渎之冥司，罢除考对。十地六天之夜府，开焕光明。有召必臻，无远弗届。若非威神之特达，岂得报应之昭彰。傥获曲济於沉沦，敢不奏陈於勋牍。难滞众灵之驭，敬周三酌之仪。毕此精衷，各惟享鉴。
　　终献酒
　　伏以教存规式，法有典章。欲摄魂仪，须凭文檄。仗至灵之捷疾，庶可宣通。取亡爽於幽冥，立期响答。追召公牒，逐一披陈。尚冀众神，当坛领受。
　　宣关牒　符札
　　高功步神虎罡，行持
　　上来公文，已行敷示，神灵可接，必与奉承。伏以九极垂科，十方被化，爰遵典格，用拯沉沦。追召阴魂，出离幽境。上极三界，下至九泉，百二十曹考录之司。三十六地校量之所，城隍里域分野，名山岳渎灵真，神庭祀典，记录罪福，主领魂神，蒿里黄泉，溟泠水界，应干去处，合属有司。所至根寻，依时摄见，须神灵之佐助，俾幽显以昭融。火急施行，亟切报应。
　　送神向来
　　回向
　　发神虎催召文檄
　　道众法事高功望阙启白
　　具位臣姓某，谨再拜焚香，奏启三清上境，八极天中，大罗浩劫，无上慈尊，三十六天，无色世界，天帝高真，东极救苦天尊，玉辅上宰，天省列真，中天北斗星君，三官四圣，灵宝五师。恭望天恩，俯垂鉴录。臣闻灵风被物，实利济以无穷。真教流光，故升迁之有格。事当披愬，敢不上闻。臣先据某贯，开建道场，荐资亡过某，返生善境。臣自惭尘陋，谬玷灵班，既奉诚词，爰稽真典。已奏闻於霄极，恭请降於符章。普下幽冥，追寻魂爽。今则事期已至，摄召届时，合要亡灵，赴坛受度。兹当再敷文檄，催督吏兵，庶使地司咸遵天律，欲望玄慈荐颁天旨。严勑将吏，徧告有司，遵已降之符章，禀今来之号令。开关启道，释罪放魂，疾速来临，火急报应。傥幽关之无阻，则玄既之咸沾。臣干冒天威，不胜惶惧之至。谨言。
　　关请将吏
　　以今焚香，奉请神虎何乔三大元帅，追魂七司玉女，二部追魂提魂摄魂吏兵，聚魂对魂神将，追魂大将马将军，阴关摄魂追魂二使者，追魂摄魄阴阳官将，诸司追摄吏兵，黄泉蒿里丈人，五道将军，功曹使者，土地里域正神。伏愿灵仗飞空，神骖御景，出北魁之仙府，遵灵宝之玄科。咸造坛前，奉行文檄，须臾显应，倏忽感通。引领太虚，即希来降。
　　举散花　　高功再白
　　伏以金科崇重，玉格昭明。遵玄律以精修，录凡情而关告。闻奏九清三境，颁命六洞九幽。拔度系荐之魂，脱离沉冥之境。况於真符已降，玉札荐敷，律令宣行，文移昭布，事关幽壤，法有灵司。将启阴途，须劳神力，催促应干之曹局，严督合属之吏兵，照会姓名，契勘乡井，搜聚魂魄，整对形神。极三天九地之中，遍六合四维之内，悉与追摄，伫俟前来。所有牒文，谨当宣示。
　　宣牒　　焚燎
　　伏以天廷杳漠，云路渺茫。虽瞻望之莫通，惟精诚之可格。上来文牒，已见披宣。谅尔至神，必回昭格。仗神威之迅速，摄魂魄於须臾。显示条章，严宣号令，赞扬善化，成就斋功。即令系荐之魂。火急赴坛报应。钱马奉化，风火驿传。
　　表白回向
　　上清灵宝大法卷之三十六竟
　　上清灵宝大法卷之三十七
　　洞玄灵宝法师南曹执法典者权童初府右翊治金允中编
　　水火炼度品
　　炼度之仪，古法来立。虽盛於近世，然自古经诰之中，修真之士莫不服符请炁，内炼身神。故刘混康先生谓生人服之，可以炼神，而鬼魂得之，亦可度化。是炼度之本意也。混康即宋朝三茅山宗师观妙冲和先生，乃华阳道士。大观二年再赴，解化於阙下。是以炼度之符，莫非法师自炼度之法。今乃不然，不据源流，不分品格，诸法众经之中，兼收并取，悉以炼度，更不究其来历。是致无所经据之符，近又不计其数也。若夫水火之本，真阴阳之正炁。天地之所以笔，人物之所以生，茫不考也。甚者以南极北极为水火，殊不知金木之相见，果配合为南极北极乎。如此则北极属阴，南极属阳矣。往往徒见有南斗陶魂，北斗铸魄之说，遂以此取求水火於二极耶，北斗乃是中斗，南斗是二十八宿中斗宿，正在东北之角。南斗亦非南极也。夫南极乃与北极相对，为天之枢纽。北极出地三十六度，出於地上矣。南极入地三十六度，为地所遮，故世不可见。天有三百六十五度四分，度之一半出地上，半隐地下。北极之去地上也，再三十六度尔，於是世人望之，正在北方。以周天言之，北极乃天中之中，此非坎位也。南极亦非正南也，若正北之方。乃自危宿十五度，至虚宿十度四分之一，此则坎位也。若正南之方，自张宿十六度，至星宿七度，此则离位也。此始是南北之正方，坎离之位。若南方丹天界朱陵火府，乃南方之天，亦不称南极。盖有以也。孰谓水火而出於南极北极乎。此等主行斋醮，着书立言，其说颇碍。如路真官《玉堂斋法》，只请炁於太阳太阴，其说虽若浅近，而未至碍理。以至奏木公金母，以为阴阳之宗，则内丹外药俱通。而金阴木阳有地，人得之可以成真，鬼魂得之可以返生。炼度可行，则不可知。得其炁与不得其炁，则在人能感召之间。且使上不失天度，下可近取诸人身矣。然匹配阴阳，未尝去水火也。而木乃火之根，金乃水之母。至於丹成药就，则会四象於中宫，藉黄婆而媒合，木与火皆阳也，金与水皆阴也。用水火必取诸坎离之位，求木金则不越震兑之宫。此仙经之定说，古今之通论。指中天紫微垣帝座，以为坎宫而请水，亦谬甚矣。於斋中预拜木公金母表，或於炼度当拜表，从便施行。所有先行召魂，已见神虎品。次则沐浴咒食炼度，不铃别立其所，合於道场内上帝之前，可也。其炼度官将，当俟散坛，并行醮设，是醮真灵之义也。或专设炼度醮，则从近世之仪，可也。炼度醮科，亦当撰述，以旧来师尊所行，只於上帝前行事。是以不敢编入此法，沐浴科书，朝真赞导，咒食白文，并正荐传戒科，并行重撰，编条列左。
　　正荐沐浴仪
　　咒则用诸方通行者。
　　引魂赴浴室，启白。
　　伏以肉败形摧，质已归於坏灭。神离炁散，魂乃属於虚无。初驰垢秽之可除，大抵神明之自净。第恐沉沦，或久升陟未期。长夜之乡，阳辉寥绝。至幽之境，阴炁溟蒙。况志念着於世缘，类多牵恋。魂识零於泉府，易致尘昏。惟一性之不纯，故百神之难复。是用降九霄之生炁，召两曜之晶华。浴幻芒而广大无穷，变凡水而清凉普浃。断百情之内垢，明一念之真根。亡过某当知，不灭者初非色身，长存者乃为本性。在世有形之秽，今以成空归阴。未争之怀，正宜自涤。然后沐兹澄水，濯彼灵资，望阙恭朝，赴坛受度。特吟仙梵，请就浴帏。
　　慈悲接引天尊
　　伏以水之妙用，德为至深。齐二象以分灵，冠五行而润下。方圆随所，凝泮以时。惟造化之密符，故尘劳之可涤。况於降九天之正炁，诵三洞之灵章，德能被於幽阴，功乃迁於沉滞。亡魂某澄清净念，悟性超凡。沾洒兰汤，以时灌沐。奉为亡灵，上资往生仙界。念沐浴荡秽咒：
　　天澄炁清，五炁高明。日月吐辉，濯炼身形。神精内盥，香汤炼津。光景洞耀，焕映上清。气不受尘，五脏纳灵。罪灭三途，祸消九冥。五根断绝，福庆自生。今日大愿，一切告明。身受开度，升入帝庭。
　　奉为亡灵，上资往生仙界。念沐浴炼真咒：
　　太上高真，九灵之精。使魂飞仙，上登紫庭。沐浴华池，身神澄清。精通太虚，万炁自然。
　　伏以身为患本，情乃妄根。因此身而起七情，由六欲而生百虑。万缘俱动，众垢成臻。身若不存，垢亦随灭。第恐临终染秽，在世沾尘，魂离归空，疑终未释。良由恋体，遂至迷真。今者仗以真文，开以本性。布三光之正炁，陶二象之生津。断彼妄根，释诸疑想。奉为亡灵，上资往生仙界。念沐浴炼度咒：龙汉荡荡，无形无名，渺渺亿劫，黄道开清。神澄朗耀，九魂吐清。玉虚澄辉，太霞高明。元始开化，诸天齐临。三元道养，二象摄生。未度者度，未成者成，已死即化，已枯即荣。蠢动蜎息，一切冥灵。怀胎含孕，咸得受形。亡者命过，魂归三清。魄受炼度，南宫变形。今日大吉，皆得光明。五帝鉴映，普告万灵。天神地祇，及诸河源。五岳四渎，及诸名山。洞玄洞虚，洞空洞仙。无极大圣，至真尊神。无穷无极，普鉴度生。地根断绝，玄都记名。众神普应，一切成听。
　　伏以因缘报对，理在不诬。轮转升沉，悉由宿业。报对自有，休咎岂无。惟其一念以沉迷，虽历千生而滞碍。今已澡炼神宇，整聚真元。惟夫重浊之形躯，坏灭既久，冲虚之性识，清净常存。然后舍旧从新，回情易虑。奉为亡灵，上资往生仙界。念沐浴东井咒：
　　天河灌东井，石景水母精。圆光拂灵耀，玄虚营高明。元始披重夜，天人逐月生。沐浴兰池上，龙负遍长庚。金童洒香水，玉女灌五星。冠带濯玉津，炼度五仙形。体香万真降，乘景登高明。
　　伏以旧障已除，烦尘涤尽。茫茫故态，有似梦中。肃肃仙容，获承玄荫。迁神非晚，返生有期。奉为亡灵，上资往生仙界。念录字回年咒：
　　天地洞清，洗秽除尘。炼化九道，返形太真。百关纳灵，节节受新。清虚鉴映，内外敷陈。日吉时良，度命回龄。玉童玉女，为汝执巾。玄灵紫盖，冠带汝身。使其长生，天地同根。
　　伏以炁识既清，形神已复。披仙衣而束体，严冠履以朝真。再诵灵章，化陈羽服。奉为亡灵，上资往生仙界。念金池冠带咒：
　　金真降真，普天炁清。炼化金池，沐浴身形。三光耀焕，我道日明。飞仙羽衣，上升玉京。五浊已清，八景已明。今日受炼，罪灭福生。长与五帝，齐真上灵。
　　伏以灵机罔测，神化无穷。幻成羽袂以蹁跹，复彼天姿而整洁。即从导引，前遂参朝。奉为亡灵，上资往生仙界。念清水度魂咒：
　　巍巍道德尊，功德已圆齐。降身来接引，师宝自相携。慈悲洒法水，以用洗群迷。永度三清岸，长辞五浊泥。
　　伏以澡濯既终，严装事毕。表裹俱净，识想咸恭。敬诣灵坛，仰朝天阙。众行引导，共举仙音。
　　道众诵中篇引魂朝谒
　　表白引赞
　　伏以天人有间，精念虑则可潜通。幽显虽殊，聚形神则能胳合。况於玄坛崇建，妙范恢张。众真列仗以临轩，上圣流光而照陛。期乃转祸为福之日，实为首愆谢过之辰。今亡灵正当尽念倾心，陈词列款，归身归神皈命，礼道礼经礼师。夫道为天地之根宗，经乃显幽之典式。然非师何以宏教，
　　非圣何以传经。万世之所钦崇，三才之所允赖。幽魂归依则超度，世人修奉则仙飞。象外寰中，常当敬仰。人间天上，不可暂离。亡灵尽念，一心虔恭朝礼。
　　志心稽首，礼
　　太上无极大道。
　　志心稽首，礼
　　三十六部尊经。
　　志心稽首，礼
　　玄中大法师。
　　恭以至真大道，无上尊经，玄中法师，宗坛上圣。乃阴阳之枢纽，实造化之本源。亡灵既获皈依，自此永当悟解。勿流於邪道，毋惑於异端。念念常存，心心不转。三界十方而无碍，六天九地以俱空。伫俟玄恩，以时度化。再行导引，请赴灵筵，听法闻经，享食受供。
　　讽经，引亡归位
　　咒食
　　伏以乾坤旋斡，生化莫穷。数运推移，轮回不息。惟消长之倚伏，故出没之乘除。既自始而有终，本非异事。然入幽而隔显，岂不惨怀。生而形神处乎阳，死而尸魄坠乎地。五帝三官之府，善恶兼书。六洞十宫之曹，显幽并录。使其清修而居人世，未免考校而诣冥司。第其功行之浅深，随其因缘而生化。是以幽显杳冥之境，罔测升沉。焄蒿凄怆之情，敢忘追奉。仰惟至道，大启真科。尽存殁以沾恩，极幽冥而蒙福。今者奉为亡故某，恭修妙典，虔叩上穹，拔度魂仪，祭陈灵席。虽供馔具於人世，而神章出乎仙经。召五方之灵芽，降三晨之妙炁。沾濡饮食，化天厨之餐。灌濯神形，变真元之体。初心焕彻，本性开明。悟幽显以俱空，历存亡而无碍。然后南宫炼魄，东极朝真，返胎易质而阴消，聚炁生神而仙化。奉资冥福，恭演真文。奉为亡灵，上资往生仙界。念玉清慧命启请咒：
　　稽首冥慧虚无尊，稽首皈命重玄主。
　　裁成天地无德称，悉为众生作恃怙。
　　慈悲五道转轮回，哀救三途地狱苦。
　　皈命金阙天中尊，皈命六道慈悲父。
　　皈命玉清无上尊，已离生死长绵绵。
　　出有入虚无所待，能令枯朽变成仙。
　　千劫万劫难一遇，为众广说业因缘。
　　回骸起死永长存，使其形神无变迁。
　　伏以生生之境，形质易以纯全。寂寂之乡，魂识苦於散荡。祭者想之如在，咒以招其复来。聚彼虚无，慰兹追慕。既以望玉阙而启圣，次将焕幽府以迁神。宣开化之灵章，诵升天之秘咒。庶使亡灵聚魂而复命，精念以迁真。无间存亡，享凡世勤勤之祭。终归道化，朝大罗渺渺之庭。静念告祈，精诚宣演，
　　奉为亡灵，上资往生仙界。念天尊说迁神咒：
　　茫茫酆都中，重重金刚山。灵宝无量光，洞照炎池烦。七祖诸幽魂，身随香云旛。定慧清莲花，上生神永安。
　　奉为亡灵，上资往生仙界。念天尊升天咒：功德金色光，微微开幽关。华池流真香，莲盖随云浮。千灵重元和，常居十
　　二楼。急宣灵宝旨，自在天堂游。
　　奉为亡灵，上资往生仙界。念三光流精咒：
　　妙道生一炁，气中分阴阳。凝化日月星，灿．然流三光。九华合九道，八色怡八房。焕烂洞真体，流精归大芒。下生渊泉宫，上列无何乡。纵体复非迹，欻然都相忘。七宝流精结，混沌杂华房。咽服九云散。此乐殊未央。
　　奉为亡灵，上资往生仙界。念玉阳法食咒：
　　玉阳正真炁，妙道三景分。元和唱灵音，八会敷琼文。五老咽丹泽，飘飘乘景云。大圣诸天众，驾就饮玉。三五定生籍，游戏太上京。华晃朗无际，携手朝玉宸。
　　伏以灵章演奥，品物化形。香有返魂之功，花见山林之药。果成火枣，饮变太和。天降於灵光，水还於金液。食之而神炼，享之而仙飞。乃妙道之玄功，实上真之神化。谨依科式，普用施陈。
　　奉献诸天无价名香
　　返魂名香，返生名香，妙洞真香，天宝名香，苏合名香，婴谷名香，七宝名香，香气氤氲，用之无尽，周流十方，以用供养。
　　奉献诸天上妙奇华
　　金色莲华，阆苑奇华，碧蕊金华，琼玉艳华，凤林仙华，大妙奇华，小妙奇花，七色莲华。华气芬芳，用之无尽，周流十方，以用供养。
　　奉献诸天琼林珍果
　　空洞灵瓜，万岁仙桃，金紫交梨，元光素柰，赤灵火枣，飞丹紫榴。食之无尽，周流十方，以用供养。
　　奉献诸天四种香饭
　　丰山香饭，龙山香饭，浮山香饭，太和香饭。香气布丰，食之无尽，周流十方，以用供养。
　　奉献诸天七种宝浆
　　日精宝浆，月华宝浆，星精宝浆，甘露宝浆，金液宝浆，灵光宝浆，玉匮宝浆。香气布丰，食之无尽，以用供养。
　　伏以仙华异果，香饭灵浆，假经咒以资熏，召魂灵而祀享。想承祀拔，尽得沾濡。故有合景神真，揖三宝而制七魄。云宫妙咒，整三部而养七经。返炁聚神，炼形易质。更慈听法，前即朝真。奉对灵仪，再伸演诵。奉为亡灵，上资往生仙界。念天尊说三光
　　咒：
　　回首仰元罗，合景挹灵芒。拘魂制七魄，思脐定中央。行住履虚无，寝息宴玄房。饥愤黄蘗华，渴饮琼林浆。神旌命人魔，合体炼真光。复照观大空，长在空中游。圆通泯波际，真华靡终期。杳杳无终始，行者当明知。寂寥忘理教，应运蒇弘规。鉴道不自超，要当先所施。会归无二处，随心自合离。
　　奉为亡灵，上资往生仙界。念生魂育魄咒：
　　灵芝无根，众妙之原。中凝七魄，上结三魂。二十四真，出入无门。杳冥之内，恍惚元精。随劫存亡，逐炁而生。外凝混朴，内养七真。五神植华，三台敷荣。紫霞素童，反胎归婴。腾云而升，跨雾浮空。中有玉真，号曰神功。左挟无英，右卫白元。玄兽遏后，丹禽拥前。上浮翠盖，下拥金莲。香云凝空，甘露无穷。用之无尽，寻源不终。
　　伏以灵宝为万法之宗，度人乃三洞之要。深出乎众典，妙极於中篇。造化以之推移，劫运因之保制。凡夫修之得道，幽爽仗之成人。尘世通津，九天宝笈，敬伸讽诵，专用荐资。
　　讽大梵隐语回向
　　上来咒供香羞，关宣秘典，归投妙道，资荐神仪。伏愿获听灵音，俓承道癊，死生不惑，冲飞流火之乡。神识无停，过度福堂之上。更回余泽，普及后昆。为上因缘，志心称念十方灵宝天尊，不可思议功德。
　　立炼度坛
　　旧仪以火炼丹界天尊，太乙救苦天尊，九幽拔罪天尊，朱陵度命天尊，十方灵宝天尊，法桥大度天尊，金阙化身天尊，宝华圆满天尊，逍遥快乐天尊，环而为坛。却以法师九圆，摄九天尊，奉行九炼。固是其仪甚久，而此格实非凡体所可代行，执难袭用。至如天台灵宝法中，则立九天
　　尊之外，又第一曰疾除罪簿司，落灭恶根司，第二炼曰断地建役司，上解祖考司，拔出地户司。永离鬼官司。九炼中如此之类，凡三十余司。呜呼，《度人上品妙经》何其不幸如此也。且经中所言，谓十方至真，飞天神王，长生度世无量大神，并浮空而来，以至诸天丞相。主录众真，皆诣帝前，校录应度之魂，告下三界泉曲，罗酆合属去处，上解祖考亿劫种亲。此盖言其已死之魂，合行度化，而上世祖考之延累，亿劫种亲之未脱，故当悉行原宥。然后却与疾除罪簿，落灭恶根，是消其过籍，赦其恶源也。免为罪魂，出离鬼群，承元始之符章，仙化而成人矣。理甚分明，不可诬昧。今乃云上解祖考司，疾除罪簿司，是何义也。当时经文序述如此，岂得取一句作一司，其谬之甚也。已於三界宫曹品，已详论之。然此事逐句取义，坏乱典章，聋声世人，罪不容贷。今炼度品，恐后人以天台邪说混杂，故不得不申言之。若炼度，止於道场内上帝之前，则左置火，右置水，一器以备典式而已，固不必意外华饰。一念感通，则存乎其人。
　　高功上香，密启
　　次升座，立，祝香
　　臣闻意无以自通，乃因辞而达意。诚杂於上彻，故假香以寓诚。一捻上香，供养太上无极大道。以兹功德，上资累朝先圣，列庙皇灵，证道登真，升虚入妙。今朝皇帝万春永寿，百顺备躬，廊庙粹於忠良，海宇浃於声教。二捻上香，供养三十六部尊经。以兹功德，奉为斋主某，资荐先亡宗祖，已逝姻亲，系荐灵魂，受度神识。伏愿众愆消解，万虑澄清，沐斯再造之恩，即复自然之性。三捻上香，供养玄中大法师。以兹功德，归福斋主某等，各家眷序，见在亲姻。伏愿天锡繁禧，道垂妙荫。若男若女，祈寿禄之增新。乃子乃孙，俾家门之隆永。
　　启白
　　臣闻三才肇立，万象爰分。陶清浊以成人，假阴阳而受质。禀夫至粹，是为最灵。及其炁降而习俗殊涂，朴散而修为异趣。泰否既萌於人世，升坠遂列於幽关。考罪福以无遗，校功过而莫逭。况生死者人之不兔，而循环者理之固然。形质难留，终随数而坏灭。魂神未泯，必任运以推移。傥非大道之流慈，岂得幽灵之受度。尚赖天垂灵佑，教岁明科，大布典仪，宏彰格范。发九清之宝菔，用焕符章。分三境之神光，遂敷经籍。能感召阴阳之正炁，可呼吸水火之真精。幽魂得之，则仙化而成人。凡夫修之，则见存而证道。是以臣不量贱浊，辄慕冲虚，隶役玄司，栖身大教。敢按遵依典式，愿济拔於幽阴。既已崇建於斋修，当谨依仪而度化。以今斋主志勤追悼，诚切祷祈，用度亡灵二早超善境。恭望紫清上圣，金阙元尊，播命自天，垂光烛地。颁告东华上相宫，西台龟阙，及朱陵火府，受炼真司，日月二宫，阴阳主宰，陶魂铸魄，合属有司。降两曜之英华，布二仪之冲粹。勑遣玉童玉女，
　　仙吏仙曹，一合下降，应时悉赴。布流真炁，锡以生津。容其奉行，特垂开度。庶使沉魂复性，幽爽生神。恭俟天恩，俯垂报应。臣诚惶诚恐，稽首顿首再拜。谨言。
　　焚降真召灵符，就座召将。
　　十方灵宝天尊。
　　灵宝本章，追拔亡魂。上品妙首，十回度人。中有度人不死之神，中有南极长生之君，中有度世司马大神，中有好生韩君丈人，中有南上司命司录，延寿益算，度厄尊神，回骸起死，无量度人。今日炼度，诸天临轩，倾光回驾。监真度生。诸天丞相，南昌上宫，韩司主录，监生火神，执箓把籍，齐到帝前。随所应度，严校诸天。上帝有命，万神咸闻。谨召南方丹天世界，朱陵火府，南昌上宫，炼度众真，炼度大神，木宫真阳生炁主执灵真，日宫炎光童子，丹霞玉女，日宫神仙，火府玉童玉女，火铃童子，火炼官君将吏，金宫真阴正炁主执灵真，月宫圆光童子，散辉玉女，月宫神仙，水炼玉童玉女，水炼官君将吏，炼魂度魄圣众，灵宝官属，一切威灵，速降坛所，禀命奉行。
　　高功存念，行持。
　　次想五帝真讳。
　　功都成，午，切角镇，酉，兴生转，卯，独隶迁，中旨中，功都聚魂摄。东南炁，剔坎，炼亡魂。
　　焚真文，再念：红杳持到，卯，嘿黑捷同，子，磨针计刀，酉，袜腊收成，午，灵宝万物。中指中文。
　　息利合，通正一，成法智，益可真，取驿令下摄。取五色炁。
　　存诸曹局功曹，乘云御炁，浮空而下，各为系炼亡魂，收召魂神，澄其性识，使之受炼。
　　诵摄魂都咒
　　玉真万华宫，高仙藏帝经。主图九天表，洞观无众生。七转召万神，五岳一来庭。三官招众魂，司录校所呈。拔籍重泉曲，记仙书上清。七世解牢结，秽血悉沉零。返胎朱火室，更受洞中生。伯吏卫神躯，令我保黄宁。此咒出《大洞三十六章》。
　　死魂受炼天尊。
　　变水池
　　左手搯亥文，右手执剑，遥画地成水池。
　　开天门，放地户，留人门，通鬼路。天门万真入亥，人门真炁入申，地道万阴空巳，鬼道阴炁通寅。
　　诵净天地咒一遍，次玄水洒水池。
　　焚真文，密启白。
　　白玉龟台九灵太真金母元君，乞布流阴炁，下入池中，化成广大之池。
　　想真水自西北角流入池中，湛然澄清。再取西北炁一口，吹入池中。次诵隐语一遍，取北方炁吹池中，噀玄水一口，放诀。
　　焚请降真水月魄符。
　　左手自子上剔出未上，默咒曰：
　　水帝君降。七徧，取北炁布水池。
　　焚十二河源符。
　　搯子文，咒取北炁，念十二遍，吹水中，想黄华神水无边。次厉声祝曰：
　　南昌上宫，受炼官属，水池官将，神吏炼度，玉童玉女，引领亡魂，诣水池受炼。
　　想亡魂入水池濯质。
　　焚真水合同符。
　　取北方水炁，与自己肾中炁合，吹入水池中。咒曰：
　　北方之君，黑帝之精。辰星使者，壬癸将军。玄武阴神，肃肃清音。五行造化，万物发生。天帝有勑，使者须听。摄召亡魂，荡濯身形。急急如好生元君律令。
　　焚石景水母。
　　东井黄华，石景王精。飞玄水母，金体玉津。滔滔源源，不竭池亭。九龙濯炼，三光重精。仙人吐润，炼度亡灵。内外朗彻，表裹洞明。百关九窍，元炁滋荣。五藏六府，万神自生。胞胎结节，随水开扃。死炁断绝，恶根沉零。我今炼化，死骸生魂。返故改貌，玉体金容。变化炼秽，飞升紫宸。急急如上帝律令勑。
　　再咒
　　大玄法水，五行之数。生育万物，死能涤苦。若非大道，何以济度。急急如紫微帝君律令。
　　再咒三遍。
　　焚金液炼形符。
　　金液炼形，与道合真。开明三景，是为天根。无幽无极，无始无穷。元皇元始，灵魔绛宫。紫云飞天，身乘六龙。水上火下，流入三宫。神归阳明，大道自通。急急如上清金液炼形律令。
　　次以玄水洒水池，咒曰
　　已枯复荣，已灭复生。得生天上，更禀太灵。九天之勑，返复胎婴。秽炁断除，白尸返生。急急如上帝律令。三徧。
　　次咒曰。
　　变火沼
　　师诣火沼，左手自子转，至亥剔出，却寅勒至巳，紧搯定，右手执剑诀，遥画地成火沼。
　　开天门，放地户，留人门，通鬼路。
　　诵净天地咒一遍，以玄水洒火沼。
　　焚真文，密启白。
　　东华上相木公青童道君，乞布流阳炁，下入沼中，化成广大之沼。
　　想烈火流金，自巽户流入沼中，炎炎发焰，取南方炁三口，呵之。次诵隐语一遍，取丙炁一口，呵入沼中，噀玄水一口，放诀。
　　焚请降真火日魂符。
　　左手自寅勒，至午剔出。默咒曰：
　　火帝君降。七徧，取南方炁布沼。
　　次搯午文，咒曰：
　　掷火万里，流铃八冲。念三＋二徧，取午炁一口，呵入火沼中。
　　想自己鼻中，火铃满地洞赫。次厉声祝曰：
　　南昌上宫，受炼官属，火府神吏，炼度玉童玉女，引领亡魂，诣火沼受炼。
　　火炼丹界天尊。
　　焚真火合同符。
　　搯午文，取南方火炁一口，与自己心中亦炁合同，呵入沼中，想亡魂入火沼受炼。
　　发火咒
　　南方之君，赤炁之精。荧惑使者，丙丁将军。朱雀炎神，赫赫阳精。五行造化，万物发生。天帝有勑，使者须听。摄召亡魂，炼度真形。急急如南方火帝律令勑。
　　火炼丹界天尊。
　　焚火铃符，炼身符。
　　炎神炎神，火铃火铃。上通紫微，下极黄冥。却邪炼魂，赤帝之灵。炎精二神，三台流光。炼胎易质，魄炼魂康。秽炁姐落，乘烟飞扬。阴炁消释，阳炁混康。精神益壮，洞入火乡。混合九炁，总契虚皇，吴天有勑，流金振芒。九天焕落，利贞无疆。急急如上帝勑。
　　火炼丹界天尊。
　　再咒
　　炁化成人，尸变入玄。三化九炼，升入九天。九天之劫，更度亡魂。受炼更生，得为真人。急急如上帝律令。
　　三徧丙炁。
　　仙化成人天尊。次祝白火沼官将，火炼玉童玉女，引领亡魂，出流火之池，灌溉五芽真炁，混合百神。
　　存火炼神将，玉童玉女，引领亡魂出火池。
　　五灵五老天尊。
　　焚五芽符即五芽真文符。
　　谨请东方青帝，青灵之童，甲乙之官，从虚空中来，赍厥阴之炁，青芝玉浆，灌溉亡魂紫微宫。
　　谨请南方赤帝，赤灵之童，丙丁之官，从虚空中来，赍少阴之炁，绛芝玉浆，灌溉亡魂绛宫。
　　谨请西方白帝，白灵之童，庚辛之官，从玄虚中来，赍太阴之炁，素芝玉浆，灌溉亡魂华盖宫。
　　谨请北方炁帝，炁灵之童，壬癸之官，从玄虚中来，赍少阴之炁，玄芝玉浆，灌溉亡魂太阴宫。
　　谨请中央黄帝，黄灵之童，戊己之官，从玄虚中来，赍太阴之炁，金芝月华，灌溉亡魂玉堂。
　　次咒
　　千和万合，自然成真。真中有神，长生大君。无英公子，白元尊神。一太一司命，桃康合延。执符把箓，保命生根。上游上清，出入华房。八冥之内，细微之中。下镇人身，泥丸绛宫。中理五
　　炁，混合百神。十转回灵，万炁齐仙。急急如上帝律令勑。
　　举旛，至坛中正立。
　　高功再白。
　　亡过某等，早缠世网，夙昧真修，九炁无归，五行荡失，三魂受谴，万勑飘流，不假良因。难回生理。当职既依典格，启告真灵。体乾坤造化之功，法阴阳和合之数，匹配水火，濯炼神形。降两曜之精华，结五行之冲秀。立根受祖，溟滓生津，杳冥聚真，恍惚有象。盖物有终而必始，理以变而乃通。鬼复为人，身当仙化。除已表闻九天上帝，乞为流祥颁庆，录本生神。锡正炁於九关，合胎圆於十月。再资混沌，重睹清明。
　　谨上请帝真胞命元元一黄演之炁，缠其胞，使胞源宣通，上彻於天以生成。
　　焚第一章符，诵章。
　　混合空洞炁，飞爽浮幽寥。延康无期勑，眇眇离本条。苦魂沉九夜，乘晨希阳翘。大有通玄户，郁单降晨霄。黄云凝灵府，阴阳炁象交。胞元结长命，恶根应化消。桃康合精延，二帝秀玉飘。灌溉胞命门。精练神不雕。九天命灵章，生神神自超。元君遏死路，司马论洞谣。一唱万真和，九徧诸天朝。稽首恭劫年，庆此荣旧苗。
　　谨上请帝真胎命元洞冥紫户之炁缠其胎，使胎结解根，下响於地以固灵。
　　焚第二章符。
　　无量结紫户，炁尊天中王。开度飞玄爽，凝化轮空洞。故根离昔爱，缘本思旧宗。幽夜沦遐劫，对尽大运通。帝真始明精，号曰字元阳。婴儿史伯华，结胎守黄房。斩根断死户，熙颐养婴童。禅善导灵炁，玄哺飞天芳。华景秀玉质，精练自成容。务玄育尚生，罗列备明堂。太虚感灵会，命我生神章。一唱动九玄，二诵天地通。混合自相和，九徧成人功。大圣庆元吉，散华礼大空。诸天并欢悦，一切稽首恭。
　　谨上请帝真魂命元长灵明仙之炁，缠其三魂，使魂门练，通神以达精。
　　焚第三章符。
　　须延总三灵，玄元始炁分。落落大梵布，华景翠玉尊。明范飞玄景，开度长夜魂。游爽赴期归，炁炁返故根。大帝号阳堂，字曰八灵君。九关回禄道，胎炁生上元。陵梵度命籍，太乙辅精延。泥丸敷帝席，三部八景分。魂生摄游炁，九转自成仙。琅琅九天音，玉章生万神。三徧列正位，炁参八辰门。玄关遏死户，灵镇津液源。应会感灵数，明道历回灵。庆此婴儿蜕，稽首赞洞文。
　　谨上请帝真魄命元阳尸冥演由之炁，缠其七魄，使啤户闭关，天王降仙以安宁。
　　焚第四章符。
　　寂然无色宗，兜术抗大罗。灵化四景分，万条翠朱霞。游魄不顾返，一逝洞群魔。神公摄游炁，飘飘练素华。荣秀桩劫期，乘运应灵图。空洞生神章，琼音逸九霞。一唱万真会，骞爽合成家。九转景灵备，郁郁曜玉葩。兜术开大有，一庆享祚多。上圣回帝驾，婴儿欻以歌。不胜良辰会，一切稽首和。
　　谨上请帝真藏府命元五仙中灵之炁，缠其五藏，使藏府清凉，五帝朝真以存神。
　　焚第五章符。
　　翻翻五帝驾，飘飘玄上门。游步黄华野，回灵骄乐端。采集飞空景，旧爽多不存。太微回黄旗，无英命灵幡。摄召长夜府，开度受生魂。公子辅黄宁，总录具形神。玉章洞幽灵，五转天地分。炁炼元藏府，紫户自生仙。数周众真会，启阳应感繁。玉女灌五香，圣母庆万年。三界并欢乐，稽首礼天尊。
　　谨上请帝真灵府命元高真冲融之炁，缠其六府，使胃管生津以纳和。
　　焚第六章符。
　　应声无色界，霄映冠十方。回化轮无影，冥期趣道场。灵驾不待辔，朗然生神章。空洞谅无崖，玄爽亦为强。练胎返本初，长乘飞玄梁。崭畜丧天真，散思候履常。斩伐胞树滞，心游超
　　上京。愿会既玄玄，悟我理兼忘。介福九天端，交礼地辰良。混化归元一，高结元始王。稽首俦灵运，长谢嚣尘张。
　　谨上请帝真元府命元高仙洞笈之炁，缠其九窍，使九窍开通，心神朗清以开关。
　　焚第七章符。
　　玄会统无涯，混炁归梵辅。务猷运灵化，潜推无寒暑。乘数构贞条，振袂拂轻羽。琼房有妙韵，泛登高神所。圆轮无停映，真仙森列序。上上霄衢邈，洞元深万巨。秀叶翳翠霞，停荫清泠渚。遨玩怡五神，繁想啸明侣。五难缘理去，冲心自怡处。爽魂随本根，亹亹空中伫。七诵重关开、豁滞非神武，运通由中发，高唱稽首举。
　　谨上请帝真华府命元真灵化凝之炁，缠其八景，使三部八景，整具形神，幽夜光明以防身。
　　焚第八章符。
　　清明重霄上，合期庆云际。玉章散冲心，孤景要灵会。焕落景霞布，神衿靡不迈。玉条流逸响，从容虚妙话。灵音振空洞，九玄离幽裔。感爽无凝滞，去留如解带。明识生神章，高游无终败。玄景曜云衢，迹超神方外。应感无方圆，聊以运四大。研心稽首诵，众圣共称快。
　　谨上请帝真岳府命元自然玄照之炁，缠其身，使三关五藏，六府九宫，金楼玉室，十二重门，紫户玉阁，三万六千身神，万八千宫府，三百六十机关，根元本始，一时生神。令神布炁，炁满能声，声尚神具，毛发生身，诸天下临，以保其身。
　　焚第九章符。
　　无结固无情，玄玄虚中澄。轮化无方序，数来亦回乘。谁云无色平，峨峨多丘陵。冥心纵一往，高期清神征。良遇非年岁，劫数安可称。浮爽缘故条，返胎自有恒。灵感洞太虚，飞步霄上冰。津趣鼓万流，潜凝真神登。无爱故无忧，高观稽首升。
　　高功再白：
　　夫三炁为天地之尊，九炁为万物之祖。故三合成德，九阳为真。实天地之玄功，乃阴阳之妙用。今为亡过某，上请九天降炁，五体聚神。既膺大道之殊恩，当禀上真之慈训。盖九炁生其神，三元育其质。黄白致相，混沌合形。六甲周流，五行结植。法天象地，含阴吐阳。则地刚柔，应天文分度。千真备列，万象森罗，合道通真，既尊且贵。於是首为昆仑，发为星辰，眉为华盖，眼为日月，鼻为天柱，耳为天窗，口为天门，面为天镜，五岳四渎，八海九江，一元二仪，三光四象，五行六律，七元八景，九宫十方，三十六天，三十六地，莫不备焉。皆大道之妙应，神灵之所生也。汝等若不能尊其炁，贵其神，省兹始末，念其本真，以至躁动凡浊，淫恶乱心。则伤其神炁，炁尽神逝，魂沉五道，魄殁三途，业增九阴，殃流七祖，生生劫劫，休息无期，可不悲哉。汝等自当清虚，灭欲正念，无反更生，受形人道。尤宜含纯养素，抱朴归元，於慧性中会正道。是时则神仙可学，天上可登。故今神变之义，是学
　　仙炼神之门户开，异时归真向道之良心。於二仪育质，九炁结形之后，再行焚化玉婴神变灵符。汝等其探悉此意，毋忘此时也。
　　焚玉婴神变符。
　　上元真一，守固泥光。中元真一，守神绛宫。下元真一，守卫命门。三元齐景，保命益年。招灵致炁，生降自然。变形炼骸，骨化成仙。毛羽飞轻，腾翔帝前。急急如律令。
　　次以水洒受度亡魂，咒曰：
　　天澄炁清，五色高明，日月吐浑，濯炼身形。神精内爽，法火炼真。光景洞耀，焕映上清。炁不受尘，五府纳灵。罪灭三途，祸消九冥。恶根断绝，福庆自生。今日大愿，一切告盟。身受开度，升入帝庭。
　　又咒
　　北斗落死，南斗上生。万灵侍卫，诸天记名。洞观无碍，元享利贞。急急如律令。
　　放水盂，祝白
　　汝等亡魂，受炼已毕，躬身坛下，承领功德，托化人天，逍遥自在。
　　次两手煞文，擎酆都形生天箓，吹中天炁一口，放箓上，白咒：
　　元始符命，时刻升迁。北都寒池，部卫形魂。制魔保举，度品南宫。死魂受炼，仙化成人。生身受度，劫劫长存。随劫轮转，与天齐年。永度三涂，五苦八难。超浚三界，逍遥上清。
　　说戒
　　伏闻太极未判，一炁混融。自一分三，元纲遂演。高澄乾盖，下奠坤舆，孕毓粹冲，以生人物。惟人之身法象天地，配合阴阳，故独灵於万物。夫一炁於本，先地先天。天地因兹，以成覆载。人物禀兹，以生形质。形质既立，於是有始有终。人能识存亡之机，达生死之变，则死未足惊，生非可乐。身与我累，世亦非真。富贵如浮云，恩爱等梦幻。要须自能解悟，回省真源，断贪着心，绝执迷念。百虑俱消，一性湛然，生死去来，本何牵系，可以升陟嘘无。盖我禀兹一灵，亦与天地相为终始，何以一死一生之为累耶。且人固非恶生而乐死也，惟其拘缠世网，沉昏爱缘，念虑不纯，诸妄竞起，但纵情而无极，岂悟生之有涯。富贵燔身，荣名在念，货财山积，志亦未厌。大数一来，悉非己有。身谢之后，贪恋益深。寂寂幽途，沉沉夜壑，是知业缘报对，尚有休期。贪恋迷昏，永无了日。故太上启冲虚之化，大道开清净之门，拯此迷途，出诸疑网，此则垂科立教之本意也。今兹亡灵已弃世缘，魂未能整复。虽数运自有反生之期，而所不能超脱者，亦由执迷之未释，贪恋之在怀。故也当司已为祈告上真，请降符命。布阴阳之正炁，合水火之真精。复其神明，炼其魄识，重资混沌，再立根基，可为累劫良缘，千生庆幸。然而犹在亡灵自加警省，高作达观，庶可永脱轮回，长辞障恼。切宜深悟死生之理，彻透存亡之机。当知世之金玉珠珍不足宝也。绮罗锦绣不足奇也，富贵华侈不足荣也，粟帛财货不足恋也。至如夫妻父子，固云义重大伦，然生聚死散，亦理之常，岂能保其长且久耶。然此等皆人情之所，不可兔者。今乃谓物不足惜，恩不足恋，是果何也。盖四大百骸，人孰不自爱重。及其所穷运尽，形化神驰，血尸肉质，悉皆朽腐。回顾一身，尚不能有，况货财恩爱哉。由此言之，生则未兔随逐世缘，死则不须迷恋恩爱。所当省理者，惟一灵本性，劫劫生生，未尝泯灭。则知形容累我，尸魄乱我，财宝昏我，恩爱惑我。我之本真，固自清净冲虚。超出五行之外，则罪福因缘，冤雠报对，亦将焕然冰释，天堂地狱悉成一空。惟当认取未生我身以前，一无所有。方可知根识性，悟本超凡。则濯形太阳，反生人道，特余事尔。今则炼化已毕，升迁有期，若受质於人间，当毋忘於修检。生生常归正道，世世不堕迷途。太上三皈九戒，谨当宣演人间天上，毋忘戒言。
　　宣告亡灵，第一皈依，无上道宝。
　　夫道宝者，先天先地，无形无名。谓其无，则孰为造化之根源。谓其有，则难窥希夷之阃域。生万炁而罔能测其际，立三才而不自以为功。或隐号而藏名，或聚形而散炁。泽流万劫，高总一元，世世生生，当遵道宝。
　　道宝赞
　　宣告亡灵，第二皈依，无上经宝。夫经宝者，炼空成梵，结炁为文，立极流祥，随机设教。开三乘之秘蕴，列四辅之灵书。保劫运而奠乾坤，接天地而扶造化。广涵真奥，永度迷津，世世生生，当遵经宝。
　　经宝赞
　　宣告亡灵，第三皈依，无上师宝。夫师宝者，传真演法，立教度人，仪表古今，提携幽显。玄中教主，正一天师，或列职而在天，或分身而降世。三洞宗坛主宰，十方得道仙真，拯训方来，昭明正化，科垂有则，惠浃无边，世世生生，当遵师宝。
　　师宝赞
　　上来宣告三皈依者，乃古今之正教，天地之真宗。当知万化因此而生，三才由此而立。况於幽而为鬼，显而成人，三界之中，阴阳之内，须明逆顺，
　　宜别正邪。自今以还，永归正道。毋得陷於魔教，毋得惑於异端。一念既真，众邪不入。正理无杂，大道坦夷。亡灵既已彻於真机，更合明於戒律。太上科条，谨当宣示。
　　智慧颂
　　宣九戒
　　第一戒者敬让，孝养父母。
　　第二戒者克勤，忠於君主。
　　第三戒者不杀，慈救众生。
　　第四戒者不淫，正身处物。
　　第五戒者不盗，推义损己。
　　第六戒者不嗔，凶怒浚人。
　　第七戒者不诈，谄贼害善。
　　第八戒者不骄，傲忽至真。
　　第九戒者不二，奉戒专一。
　　奉戒颂
　　上来九戒，乃天尊垂训。若人常能持守，身谢之后，永不沉沦。今亡灵在冥之日，受度之时，先须明此教条。将来托化受身，则忠孝为首，廉谨自持，举措不失於规矩法度之中。当此之际，岂止根於天性而已，乃习熟於受生之前者也。以致在幽在显，固应心心是道，念念皆真。出殁去来，不背正理，一尘无着，万虑皆空，是又岂在於戒律哉。谨用告下金舞白简，长生灵符，太上生天宝箓，以为仙化之凭。亡灵谛听，谨用宣行。
　　宣符箓坛牒。
　　高功立，大声白云
　　假合阴阳聚本真，神明整复自生身。
　　万缘不着轮回脱，高步烟霞谒帝真。
　　下座，法事，结愿。
　　表白度魂
　　或普度同行炼化度桥，亦可通用此仪。专度正荐，则专用之为佳。
　　度桥科仪，古来有之。近世方用，且於亭子四门，各吟愒一首，其辞甚陋。而道家法事，有赞有颂，有步虚词、白鹤词之类，所有吟偈之格，自古无所出，势难从俗。虽送亡魂之际，添入俗格，不甚深害。然蒇斋立事，务合典仪，不经之言，岂宜对众宣演。故今除去偈子，却易以白文，然后举天尊号续之。且免於贻笑於识者。
　　伏以推移罔测，生莫得以长存。代谢匪常，殁岂宜於久滞。端在明心见性，要当悟正超凡。冲寂玄宗，虚无妙道，天地因之而肇立，阴阳由此以陶成，所当自此皈依。庶使前途际遇，今兹斋功，既就善果克圆，佩受符章，沾领功德，度法桥而俓往，指云路以高升。法众虔诚称扬奉送。
　　法桥大度天尊步虚一首。
　　东方九炁天尊行至亭东。
　　伏以道恩善应，斋福无穷。幽昧得以升迁，阴爽悉无沉滞。瞻望青华之帝阙，朝谒长乐之天宫。庶蒙接引之庥，即被陶镕之泽。此为径路，正好皈依。直指青霄，便期高步。同诚奉送，恭为称扬。
　　南方三炁天尊行亭南立。
　　伏以循环之机，本无沉滞。执着之见，多自拘缠。今既得濯灵风，自可悉明本性。祈天望圣，即升流火之乡。向道归真，前赴炼魂之府。一心求於度脱，六欲舍於昏迷。仰沐玄津，以资仙化。再宣圣貌，奉送云程。
　　西方七炁天尊行至亭西。
　　伏以一真自悟，九地俱空。然非两曜之精华，岂复五神之善识。是以瞻白玉龟台而稽首，想金真圣母以倾心。仰冀生成，以祈度化。或隐或显，常乐道以逍遥，明性明心，永蒙恩而清净。切须正念，更勿邪情。同为称扬，再三奉送。
　　北方五炁天尊行至亭北。
　　伏以望之在北，乃是中天。仰之弥高，斯为霄极。想穹窿之远，渺渺莫穷。瞻阊阖之遥，巍巍难际。已露尘情而上奏，普祈幽爽之更生。兹荷宸恩，得圆斋事。乘斯妙利，更可涤虑澄神。仗此善因，即遂返真证性。既无滞碍，切莫迟回。宝号再扬，奉资进步。
　　逍遥快乐天尊引至焚燎所。
　　极乐三清界，向来，回向。
　　伏以高真慈悯，发三洞之祥光。大道冲虚，布十方之妙荫。恩极乎六天九地，教覃於三界四维。幽显蒙庥，死生同福。垂情济世，无量度人。斋主某罄竭精诚，恭修斋直，上资邦国，普及生灵。集此善功，追荐亡过某灵魂，超生善境。伏愿天恩普济，道泽宏敷，善果圆成，下脱万缘之累。真符济度，上超三炁之天。自明宿命之因缘，永灭前途之障碍。一灵自在，与道同符，回福见存，流芳后叶。三途九夜，俱得清闲。万类四生，皆蒙升度。为上因缘，志心称念大圣元始天尊，太上道君，太上老君，十方灵宝天尊，不可思议功德。
　　灵宝本法炼度符命
　　日魂符
　　真火合同符
　　火铃符
　　炼身符
　　月魄符
　　真水合同符
　　十二河源符
　　金液炼形符
　　石景水母符
　　五芽真文
　　青芽
　　朱芽
　　素芽
　　黑芽
　　黄芽
　　右五芽真文，其行用之详，已见前五芽内炼品。
　　九天生神章符
　　此符乃本章九天之炁也。正属上清洞玄灵宝本部，非他法可杂。若九阳、梵炁九霄之符，与此不同。符见别本，兹不再录。
　　玉婴神变符
　　酆都山真形
　　炼度诸符，大槩如此。惟炼身一符，亦出神霄。但此符乃十干之字尔，以人备五行而生，今再资五行之炁，以炼其魂。此十二字，甲乙则属木，丙丁则属火，戊己则属土，庚辛则属金，壬癸则属水。故其后召五方之灵芽，则五行之炁也。亦非专隶神霄，而神霄法中自有炼度之式。此灵宝本法，炼度皆用经中生神自炼之符。若世之所用十二经络符，并不当收入。盖以阴阳正炁，炼其魂魄，聚其散荡，复其神明，去其翳浊。使亡灵明知尸形已坏者不足恋，灵识再聚者可还生。然后启告九天上帝，请降灵津，俾九炁下锺，形神方复，重资道性，再立根余。若符十二经络，则托胎之后，九炁结形，九月神布炁满能声，当是之时，经络自生。故首以水火二炼，终以九炁结形，鬼魂反生之事，毕矣。玉婴神变符，亦修真之士自服以炼神者。故末后告行，使其神而明之，然后听戒，受符命，俓超生路。昭应虽然在天，行之自宜有理。近世炼度科格既不伺，符命亦有异，皆不可杂用，混壳失宗。且如酆都山真形，传流久矣，未尝增损。近浙东人於其侧，增黑池者。浙西於侧，又增硖石地狱者。似不叉如此增益也。夫增黑池者，不知其意，所据何说。或者又以《仙戒经》所载有十八地狱，而山形内只标一十七所，遂以黑池，奏成一十八所。不知山形所标天帝宫、鬼帝宫、通天门之类，则其中之宫阙也，上元六洞、下元六官之类也，则其中之曹局也。共标一十七所，乃宫阙有司尔，狱则不可胜计也。今以曹局而为狱，则大失经旨。况一曹一局之内，所主之狱，又不知其几所。至如《业报因缘经》谓有三十六狱，又三官二十四狱，所出互有不同，山形之内，未易增损。或有经据，则酆都山形其来甚古，神仙上士未尝有加，不宜於今日求异。若硖石血湖之说，专以恐胁生产之家，出钱荐拔而为之，其谬妄不待言而可见。所有齐科古仪，以定坛外科书俗用者，多不同。今新撰易去世俗常用者，庶切事情，却非敢为异也。
　　上清灵宝大法卷之三十七竟
　　上清灵宝大法卷之三十八
　　洞玄灵宝法师南曹执法典者权童初府右翊治金允中编
　　施食普度品
　　建斋之始，先设荚廓於空地之上，务令宽广，仍戒喧杂。当普召则立香案，高功望天阙口奏，次请道士一员，普行摄请。此是先移文三界，及牒神虎将吏，预行普召。或临事而高功不欲再行启告者，亦从便也。
　　立香案荚廓前，高功上香，望阙
　　口奏
　　具法位臣姓某，谨拜手昧死，奏启虚无自然元始天尊，太上道君，太上老君，吴天玉皇上帝，紫微北极大帝，勾陈星宫天皇大帝，后土皇地祇，十方灵宝天尊，东极青宫太一救苦天尊。恭望天慈，曲垂鉴烛。臣闻至道启慈悲之高真宏济度之科。俾凡夫得摄於化权，使晚学获联於法职。盖欲广覃惠泽，善浃宸恩。动植咸归化育之中，幽昧悉在哀矜之内。臣久承明训，未立殊勋。领户化民，敢忘本职。拔幽济显，少效微勤。以今斋主某励志修斋，倾衷普度。虽已奏闻於天阙，所当广济於冥途。备置菲仪，关宣秘典。召六道之众，并赴斋筵。摄万类之魂，咸沾今供。恭望特颁天命，并下冥司。宥罪赦愆，开关启闭。庶三界之幽魂悉集，俾六合之沉爽同臻。许其迁升，容臣开度。敢期昭应，下副恳祈。臣冒犯天威，下情无任祈恩，俟命之至。谨言。
　　道众举旛，歌斗章。
　　太微回黄旗，无英命灵旛。摄召长夜府，开度受生魂。
　　先召六道
　　夫六道者，则天道，神道，人道，地狱道，饿鬼道，畜生道也。关牒行移，有普召六道三途也，有召五道三途者。三途则天途驱雷役电，地途担沙负石，水途涟汲溟波。五道则《度人经》中魔王歌曰：其欲转五道，我当复奈何。乃五苦之场，所谓五道也。行移之中用五道，则本仿此。或六道亦可。然而济拔苦爽，或先於五恶道。今临召摄，则圣凡普及，高下同沾，是六道之文，不可除去。行移之中，更自详酌。行之式说，悉是自来有之，非近世续为之说。其余无所经据者，力加删斥，不敢为疑惑矣。
　　谨伸上请天道之众。夫天道者，居三界之中，列诸天之次，宰制遂分於品秩，称呼莫得其后先。盖由生禀奇姿，夙锺灵炁，功全道备，药就丹成。或证品仙阶，或受书洞府，以至升腾霄汉，轩翥空玄，佐理阴阳，赞扶造化，善功愈积，尊位渐登，於是神变之莫穷，威灵之罔测。伏愿暂离天府，略届尘寰，即驭炁以下临，悉浮空而俯降。接引五道之众，开化十类之魂，录此虔诚，证明修奉。天道之众，愿赐降临。谨伸召请神道之众。夫神道者，幽微不测，变现无穷，司祸福於人间，定吉凶於世表，掌握山岳，统辖鬼神，调风雨於四时，理阴阳於九土，随心应感，遇物施恩，居幽理明，安民济众，总权各异，受职散殊。或圣帝名王，或忠臣烈士，或乡邦英俊，或社稷明灵，或立坛场，或崇庙貌，有功立祀，受命为神。镇境域以垂休，护生灵而布祉，功归正道，德赞玄猷。伏愿神化须臾，灵踪顷刻，来朝天阙，悉赴斋坛。鉴清净之筵，领尘凡之供。神道之众，俯赐降临。
　　谨伸召请人道之众。夫人道者，受炁阴阳，赋形天地，得处五行之内，故为万物之灵。分男分女，则有妍蚩。列尊列卑，则殊性识。或贵或贱，或贤或愚，或托荫中华，或投胎外土，或以文华而受邦之爵秩，或运智为谋而爪牙，或尘途有冻馁之虞，或蓬户有沉绵之厄。顾兹等级，实系修为。民庶繁多，品类众杂，均为人道，共禀灵津。其奈寿夭有期，存亡系数，形骸非已有，魂魄属虚无。阳世不得长生，幽府岂宜久滞。伏愿澄清念虑，整具形神，悟道超凡，知虚识幻。来赴精诚之供，仰沾开济之恩。听法闻经，朝真领荐。人道之众，及诸眷属，各请来临。
　　谨伸召请饿鬼道之众。夫饿鬼道者，或拘幽夜，或堕昏迷，或因宿世之所修，或以累生之所作，或罹报对，或因征呼，或习性沉迷，识见执着。是致飘零魂魄，散荡神仪，沉浮於六合之中，困滞於九州之内。荐资之罕及，享祀之不沾，超脱未期，升腾乏路，凄然何托，邈尔无依。若非识性而返真，岂遂出迷而入觉。伏愿上依真荫，肃仗道恩，相携而尽赴道场，招集而同臻法会。恭朝九清之上帝，以离九地之拘缠，听宣三洞之灵章，以减三涂之障难。饿鬼道之众，及诸眷属，各请来临。
　　谨伸召请四生道之众。夫四生道者，胎中受命，壳内分形，穴处巢居，林藏石隐。或产于江海陂池之内，或养于重渊积水之中，或感炁而生，或随物而变。杂名殊类，万状千形，飞走山源，沉浮波浪。虽禀炁之有异，而贪生则本同。或困於钩饵网罗，或伤於锋刃弓矢。固亦趋利而避害，甚则溺肉而强餐。蠢蠢而生，纷纷而逝，虽为异类，俱出至化陶镕之中。既忝贪情，悉在上帝悯怜之数。伏愿俱承净供，同赴善缘，灌濯灵津，永舍禽虫之趣。沾濡法雨，终离毛角之群。悟本知根，还源复性。四生之众，及诸眷属，各请来临。
　　次召孤魂
　　伏以一元运而循环不息，二象凝而变化无穷。禀炁分灵，众形乃肇。殊资杂品，庶类以繁。但成始，必成终。是有生，固有死。今古遥而时迁事异，死生定而情均理同。虽贵贱之不齐，亦贤愚之各致。生兮寿夭之莫测，死也升坠之难知。况厚朴之风渐离，洪荒之世已远。盛衰倚伏，隆替相仍。揖让而君，惟唐虞之莫继。战争而国，自商周则攸同。周末而兵革纷纭，秦初而干戈绕扰，汉魏以降，南北屡分，迭废迭兴，或治或乱，风俗由之而厚薄，人物因之而盛衰。或失正而见奔於明时，或据忠而不容於乱世，或功成而衅起，或贵极而身危。以致握外阃之威，秉出疆之命，或偶然於陷阵，或竟陨於遐荒，或负艺怀材栖迟而不遇，或守常抱道废斥以无聊。居民旅而遭乱离，处军戎而死锋镝。近来
　　非一，昔者尤多。及夫士农工商巫医小祝，千门万类，百家众流。处世之时，荣枯不等。亡身之后，冥寂何殊。有术至於长生，其如得之者鲜。无谋何以这死，未免视之为常。贤愚俱化冢中尘，富贵亦为泉下客。眷言及此，兴悼何穷。恭惟大道之垂慈，特启真科而广度。爰稽教典，严列坛场。式陈无碍之筵，普供有情之众。请降九龙之敕命，昭苏六地之沉魂。欲望幽显真灵，阴阳主宰，逐处灵坛典祀，天下郡邑城隍，黄泉蒿里丈人，地府溟泠主者，水宫曹局，岳府职司，五道大神，九州社令，山林里域，土地众神。咸遵太上之符章，共禀青宫之特命。释拘缠於万狱，罢谪役於三途。疏理囚魂，升迁罪爽，以至浮游郊野，沦滞幽阴，有主无归，含情抱识，九州六极，万类四生，一切孤魂，无穷鬼趣，悉行拘集，尽遣来临，同沾胜妙之缘，即度清宁之境。俱赖至神之力，以宏上帝之休。摄召届时，立祈报应。以今焚香，先伸恭请历代帝王，前朝君主。或揖逊而有天下，或开拓以立基图，或兴利除害而垂万世之功，或拨乱反正而创一时之业，惠加海宇，德被生灵。或今庙食於人间，或以升神於天阙，终启爱民之念，不忘悯物之心。接引迷途，提携后世，曲回睿鉴，俯录凡忱。以至继体之君，守成之主，秉治安之政，享太平之基。累洽重熙，康时保祚。然而数传之后，累叶之余，未免泰极而否生，运奇而变起。或王纲之不振，或太阿之倒持，或权臣肆浚逼之虞，或胡骑有寇攘之祸。小而播迁郡邑，大而倾覆邦家。虽云德之或亏，亦恐数之有定。昔日銮舆归杳漠，如今殿宇已址墟。傥英灵未陟於丹霄，虑清跸尚稽於黄壤。伏望暂迂仗卫，略盻坛筵，鉴兹开度之斋修，密悟希夷之隐奥。当知富贵如梦，成败一空，往事难追，前途可勉。仰祈宸慈，俯赐降临。
　　以今焚香，奉请昔朝禁壶，往古掖庭，尊而后妃，下而嫔御。或望隆后苑，或德重坤仪。外佐圣明，内闲典则。虽古今之既革，必慈爱以如初。仰冀在天之灵，俯察由中之祷。其或德分厚薄，宠有盛衰，虽金屋玉楼，翻成寂寞长门，邃宇徒困悲凉。至如青冢之殡难归，马鬼之变罔测。或谢身於丹禁，或白首於上阳。遗恨未销，清魂无倚。伏祈委鉴，俯赐降临。当知富贵若风华，荣华如石火。俓登前路，毋念旧踪。以今焚香，奉请累朝宰辅，历代庙堂。负栋梁之材，展经纶之手。内而镇安有度，外而绥集四方。或西掖判华，或北门视草，或分郡邑之寄，或列鹤鹭之行。助理化机，共扶国计。若大若小，乃武乃文。消祸乱於未萌，致太平於无象。及至数终寿夭，身委寰尘。或庙食於人间，或职参於仙府。伏愿特迂骑从，俯降旌旄。鉴此凡诚，赐之景福。其间当贵之莫永，荣禄之易终。或降出於无聊，或窜流而不返，甚而倾家失族，或至服药罹辜。幽恨无穷，惊魂何托。当知去踪莫救，覆辙难回。不须怀既往之冤，尚可为将来之计。一听清虚之典，咸除郁结之情。普冀来临，即垂允赴。
　　以今焚香，奉请千古英雄，历代将帅。登坛授钺，拜命策勋。或三箭而定天山，或七擒而伏南虏，或削平於僭乱，或拯复於寰区。嘉续济时，精忠贯日。或尽节而没於王事，或退老而终於天年，或守正而罹害於一时，或深入而丧躯於万里。义之无失，理则何伤。或生不至於封侯，或死于今而庙食。伏愿暂扬麾纛，俯届坛场，享于克诚，诞孚灵佑。其有负可，疑之势，浃不赏之功，或自失於忠诚，或偶生於嫌隙。祸萌不测，变起於形。或放逐而终，或诛锄而逝，或家门之废坠，或嗣息之凋零。杳霭阵云，昔日之壮图已谢。沉昏夜府，今朝之滞识犹迷。愿应召以来临，庶随机而感悟。不缠宿障，咸濯生津。
　　以今焚香，摄召戎门卒众，军阵兵行。历代以来，六合之内，兴废不知其几，战斗莫计其时。或寇盗猖獗於城中，或夷虏腥膻於邦内，不得已而征讨，终未免於残伤。身命殒於弓枪，血肉涂於草野。或围城而败绩，或遇伏而丧功，或失援而悬军，或轻敌而饵毒。胜者未能全璧，败者必将陷师，郡邑为之荒凉，生灵遭於屠戮。虽云天数之或定，其亦人情之至哀。然奋义以效勤，尽忠而死节。若非返生人世，则犹隶役冥司。伏愿略驻札於灵坛，共赞扶於元化。同沾利佑，早遂升腾。其间或缺於忠诚，或失於疑二，或阵未交而自溃，或势非急而就降，或爽律而受诛，或违伍而被罪。恐一念之不正，虑九地之尚留。符命已颁，拘缠必解。所当悔惩昔咎，灌洗前愆，各承大宥之恩，尽脱九沉之苦。即希来赴，同领善功。
　　以今焚香，摄召文场秀士，学海儒生。博通百氏之书，深造六经之奥，声誉高於庠序，行义冠於乡闾。以至身擢巍科，名魁多士，知显达之由分，故出处以随时。以至未沾爵禄之荣，自彻性命之理。初不拘於得失，亦何碍於死生，千古英魂，万方灵爽。伏愿俯临坛席，即迈车舆。华胥国内成名，已知梦觉。白玉楼中作记，即遂仙飞。
　　其有志徒切而天命乖，学虽优而至理昧。浚霄壮气，易以差池。眩世辞华，竟成委靡。场屋屡困，名器愈赊。一息不流，万缘皆断。虑其未悟穷通之分，莫明祸福之机。生而事爽素心，死恐魂稽泉曲。伏愿去离执着，警省神情。当知太上之真科，即是圣人之大道。自宜黜聪明而屏志虑，味道德而达死生。尽届法筵，即超净域。
　　以今焚香，召请真祠羽，琳馆黄冠。委尘俗以出家，悦冲虚而入道。深悟浮生之梦幻，仰探至理之希夷。白简黄坛，交真灵之肸飨。青山绿水，纵杖屦以徜徉。或功高而锡召於玄都，或丹就而受书於洞府。伏愿特矜晚学，曲降飞车。开化沉溺之幽魂，或｀就斋功之善果。其有宿因未厚，美意徒劳，其学罔际於真师，内炼不逢於秘诀，或修存而中辍，或障难之横生，鸾鹤不来，空有青霄之望。虎龙难偶，遂为黑壤之归。承今符命之招，诣此荐资之会，毋牵缠於宿念，早湔濯於灵根。一彻玄机，即升仙籍。
　　以今焚香，摄召山林逸士，岩谷幽人。视富贵若浮云，等功名为外物。奇峰碧蟑，满月烟霞，木履青节，赏心泉右，王公莫友，天子难臣。或遁迹於郊园，或放浪於湖海。高资迈俗，清气逼人。生兮既能超群，死也自应无滞。猿吟夜静，嗟兰佩之难回。鹤怨山空，叹蕙帏之已寂。潇洒神识，幸赐来临。清静斋羞，同垂享鉴。其有身为隐逸，惟切志於功名。或致北山之移文，或为仕途之捷径，不能坚美节，依旧入尘缘。以愿不满於人间，恐恨益保於泉下。当知进退，乃在生之计。眷兹功业，亦处世之谋。冷已无生，是为委世。贵贱俱泯，成败两忘。承兹度化之休，早遂返生之乐。
　　以今焚香，摄召丛林大德，列剎高僧。秉智慧刀，断烦恼障。方袍圆顶，悟不空之空。铁心石肠，修难修之果。打透无生理，保知不死机。一性清灵，虽久而不坠。六根了绝，有召即遥闻。部破藩篱，何用拘於道释。飞驰杖锡，即俯降於坛场。鉴此良因，用歆争供。其有禅心未寂，觉性犹迷，五蕴非空，六贼尚炽，或随时以飘荡，或混俗以浮沉，及其天数之告终，不觉色身之永已。茫茫幽域，杳杳泉台，自恰超脱以何时，适此迁升之有路。昨非今是，咸资旷荡之恩。舍旧从新，即上清虚之岸。
　　以今焚香，摄召宫观女冠，寺院尼众。或悟真而入道，或因事而出家，或归西方寂减之宗，或慕太上冲虚之教。缁袍素质，已祛脂粉之尘凡。羽袂星冠，不受铅华之点污。禅心如止水，还同佛性之圆明。清气薄浮云，终见仙踪之超举。伏愿俯从恳请，不吝慈悲。鉴此精修，纳兹荐献。其有道缘之尚浅，宿庆之未深，虽披出俗之冠裳，莫竟脱尘之念虑。或积功之易倦，或见性之不明。徒知世故之纷纭，不觉大期之至止。念幽都之寂寂，虑飞爽之凄凄，因此修崇，悉祈来赴。重资灵泽，再作生涯。
　　以今焚香，摄召累代富豪之士，积年贵盛之家。承阀阅之余，袭膏梁之旧。府库充溢，箱篚丰盈，广厦崇堂，历暄凉而罔觉。高轩大盖，虽风日以难侵。悦目将厌於珠珍，服御乃贱夫罗绮。能於此检身而育物，庶可乎善始以全终。未免经於太阴，必亦生於贵冑。其或流而不返，盛而愈奢，过嗜声色以无穷，广畜车马而自纵，生兮为意之所欲，死则虑魂之多迷。伏望不耽世上之荣华，毋念身前之玩习，径迂轩驭，并造坛筵。即悟灵机，同臻善境。
　　以今焚香，摄召九流之士，杂艺之伦。或通於易象壬占，或达於天文地理，或考五行而知贵贱，或稽一貌而验吉凶，或习推测而有识气之能，或辩疾患而施活人之手。倘臻一术於至奥，或兼众善以俱亡。故穷通莫得以汩其真，死生不足以累其性。盖术乃察事物之变，理则彻造化之机。生则精明，死亦了悟。存亡不惑，隐显无拘。仰冀昭昭之灵，俯鉴勤勤之祷。其有名同实异，习矣而不精。艺浅识卑，鬻之而苟利，或挟斯而游谒，或因此以飘零，或宿留於异乡，偶成客死，或羁栖於逆旅，因至路亡。惟其见理之不明，深恐身亡而魄滞。伏愿收浮游之识，聚散荡之魂。届此净筵，悟兹道妙，一悛故性，俱陆生乡。
　　以今焚香，摄召云水高人，江湖达友。单瓢只笠，遍游於福地名山。五炁三华，暗聚於昆峰蓬顶。或调金石以精煅炼，或驱草木以救疾伤，或施符以济时，或布炁而愈患，或徉狂而混俗，或托醉以全真，或面壁以无为，或行功而有作。及其丹成而事竟，故能脱壳以升神。伏愿提拔玄门，主张大教，曲全斋荐，同拯迷津，钦伫云舆，即临法席。其有山川徒历，未逢出世之师。功法虽繁，莫有成真之诀。未免苟活於躯体，盖将空度於岁时，生而逐伴随群，死则飘神荡识，请回清虑，早脱昏衢，结兹无碍之缘，再遂有生之乐。
　　以今焚香，摄召街衢游子，市井闲徒。拥盖驱车，遍章台之绮陌。臂鹰挟弹，冲上苑之红尘。笼畜珍禽，醪倾玉斝，银烛呼卢嫌夜促，玉箫催拍怕筵终。情虽适於少年，事恐亏於厚德。及至吴霜点鬓，方惊往景之非。空思楚馆遗踪，已觉衰颜之迫。交游满目，谁为住世之谋。情爱盈怀，乃是丧生之本。惟有殡宫之寂尔，逼知冥路之茫然。伏愿舍旧从新，归根复命，来沾荐拔，前遂升迁。毋着相於空花，不留心於外物。尽捐故态，速进前程。
　　以今焚香，摄召江上渔人，溪头钓叟。挂网垂饵，几翻秋月春风。泛宅浮家，到处云涛雪浪。千尺丝纶，直下五湖，烟水闲游。西塞山前，望白鸥之点点。富春滩上，拥翠岫之层层。惟见物外之踪，多遇个中之友。或潜修於至道。或默悟於真机。卓兮独存，超然不泯。伏愿暂离仙府，略降尘寰，同开导於幽魂，特圆成於斋事。其有勤勤於网罟，役役於钩纶，岂耽山水之清，姑为口体之计。劳亦至矣，时可留乎。两曜相催，百年瞬息。数焉有限，命也必终。短棹长竿，至此时而难顾。风巾雨帽，嗟遗迹之空留。岸边之墓归然，舟上之人去矣。伏愿毋拘昔习，不着前缘，径出幽栖，特临斋次。一闻妙道，咸证生方。
　　以今焚香，摄召耕稼之民，农桑之众。为庶政之先务，居四民之最劳。负来挟扰，冒寒暑而同辍。沾体涂足，浚风日以惟勤。仰输俯育之艰，遇丰禳而祖给。束作西成之望，遭凶歉则罹忧。或衰老而善终，或饥荒而困毙，或遗体骸之零散，或孤冢之尚存。林莽凄凄，魂神何托，岁时寂寂，享祀莫沾。愿招集以来临，请提携而并赴。识破浮生之梦幻，不沦鬼趣之沉迷。承此善缘，陟诸仙界。
　　以今焚香，摄召川陆经商，江湖贩鬻。汨没世缘之累，奔赴贸易之途。驾崇驰车，逐旅程於无际。张帆转舵，泛波面以何穷。多成异里之飘蓬，乃至他乡之寓迹。或幸得资基之丰厚，或终身世网之荒凉，或抱患於遐方，或委躯於孤馆，或已老而未止，或尚少而早亡，或逢盗以倾囊，或覆舟而丧命。念遗骸之莫返，痛远魂以难招。伏愿来听真诠，共登道岸。货财即身外之物，难随泉下之魂。乡曲乃世上之居，莫重生前之恋。猛行弃舍，必遂升腾。
　　以今焚香，摄召伶人乐部，徘客倡流。语尚恢谐，艺精丝竹。曲折於舞群歌板，岂其性之使然。随逐於马迹车尘，亦为势之所逼。将欲图温饱之计，未兔有迎送之劳。然而聚若浮云，散如流水，年华向谢，多非可托之人。数限既终，恐作无归之侣。伏愿尘缘不染，旧念皆忘。即相率以来临，领荐修而度化。
　　以今焚香，摄召路岐市艺，南北杂能。或教习禽虫，或藏压花果，或刻木牵丝而使舞，或腾烟凝焰以从辉，或横索以步驰，或环刃而飞度，或以力角抵而分胜负，或为象影烛以效折旋。等之侪类甚多，近世之技能尤众。但此窥温饱，亦人心之所同。而身久道途，乃其势之不兔。岂皆乐为此计，亦恐他无良谋。因循虚度，年华悠久，难成基业。生则聚散之不定，死虑飘荡之无归。伏愿舍彼妄缘，悟兹真理，闻经闻法，明性明心，既沐玄津，必生乐国。
　　以今焚香，摄召今古有司，系公胥吏。奉行文墨，助郡邑之承流。遵守条章，赞圣朝之宣化。或能随机而立善行，或由隶役而积阴功，家可保而嗣息繁昌，身虽没而魂神不堕。伏愿鉴兹修建，同作证明，濯此灵休，益增善业。或者嗜财黩货，倚势而为奸。纵暴行私，侮文而致毒，或入轻而出重，或害物以伤时，未免祸起於一朝。或致身流於万里，或性命之不保，或家业之败亡。虽阳罚之已锺，虑阴愆之未脱。承兹道泽，普宥宿辜。伏愿悉诣道场，均沾资荐，投诚天阙，悔已往之非。超识地关，求再生之路。
　　以今焚香，摄召割烹之众，宰屠之行。或到羊刺豕以为生，或屠狗解牛而谋息，或炮炙以精滋味，或豢养以供鲜肥。乃由身口之荣，遂为衣食之计。其事虽居世之难兔，而此业则择术之良。非虑杀意之云多，恐慈心之终泯。及其奄谢，或致牵缠。伏愿洗涤旧怀，发生善念，来沾净供，即返人伦。
　　以今焚香，摄召绝荤之众，吃菜之徒。或传二宗经，或称四果教，或云白佛法，或号金刚禅，或归二会子之师，或习五来子之曲，或杂聚男女，或不祀祖宗，或眩左道以为功，或爇乳香以为礼，日散其迹，夜集其徒。或即释氏以为名，或引道教而掩伪，外托幻变，内事邪魔。夫民生而俱禀良心，惟性流而习归邪教。中人之性，可上可下。不根之说，乃惑乃滋。陷其丑而欲脱无门，陨其生而虽悔何及。且断荤而戒酒，本是善基。然叛道以遗亲，遂成恶果。伏愿绝其诳妄，祛彼愚迷，大回迁善之情，毋启好奇之想。天地之内，正理常存。人鬼之中，本真不灭。赴此洁诚之会，濯兹清净之风。何必行其所难。行自合悟，其所当悟。俯仰无愧，超脱可期。
　　以今焚香，摄召产死妇人，孕亡人子。或因结胎而受患，竟以伤生。或由育子以成艰，终於殒命。或子母不分而死，或血液未静而亡。在常情已可惊疑，於死魂必生迷执。伏愿返其本性，悟彼天真。当知结秽浊以成身，由清虚於禀识。一灵越古今而不泯，众秽逐尘垢以俱消。何拘产死孕亡，亦受阴资阳炼，灭诸障难，往遂生成。
　　以今焚香，摄召寇禳之辈，劫掠之徒。或迫於饥寒，或困於荒歉。大则槌牛发冢，小则穴壁踰墙。闾里为之不安，郡邑从而掩缉。或陷诛殛，或遭窜流，或殒於狴讦之中，或没於道途之上，或孤骸之暴露，或遗体之摧残。岂其资性之皆然，亦为习气之所使。生而不幸，死也何归。承兹滂霖之恩，悉悔牵仍之恶。即超苦趣，早出冥乡。
　　以今焚香，摄召犯刑徒众，法死伤魂。或肢解而脔分，或身残而首断，或重杖而毙，或久禁而终，或流窜於要荒，或诛夷於尘市，或以杀人而抵罪，或以不轨而伏辜。陷此极刑，岂非宿分。然既已证结於踢案，盖将原免於阴曹。幸被道恩，必回本性。宜知五体之虽坏，当悟一灵之无伤。悔艾前非，沾濡大宥。改过而不复，求度而可升。旧屋宇不须回头，新根芽却须致念。若得脱於六天九地，宜不忘於三纲五常。为鬼为人，守礼守法，永离恶道，即度慈舟。
　　上来摄召三途之众，万类之魂，有识有情，无依无倚，具述不尽，声说难详，无极无穷，无数无限，无远无近，无姓无名。或以寿终，或以恶死，或因痨瘵，或被瘟，或坠马而覆车，或溺江而赴水，或自刑自害，或自缢自残，或落涧坠崖，或委沟陷井，或中蛊而殒，或服毒而伤，或死於家乡，或终於道路，或已老而逝，或尚少而亡，或虎噬蛇伤，或雷嗔电击，或受刀刃，或被弓枪，或万类人民，或百工技艺，或官或吏，或贤或愚，或富或贵之流，或贫或贱之辈，或孤或寡，或女或男，或无资基，或有家产，或马奴婢，或陷孤寒，或患聋盲，或困暗哑，或腰身中疾，或手足不全，或少也奔驰，或壮而游荡，或久绝嗣息，或尚存子孙，或尸柩已焚，或坟墓犹在，或浮游郊野，或执滞丘墟，或系阴狱地司，或在岳宫水府，或拘城隍社令，或沉蒿里黄泉，或抱冤雠，或怀忿怒，或已经证结，或未尽报傥，或役电驱雷，或担沙负石，或萦闭幽夜，或涟汲溟波，或未得迁升，或不经济度，或往劫沉滞，或近世沦亡，或土石精灵，或山林鬼怪，或魑魅而处潜隐之地，或魍魉而在恍惚之中。一切幽灵，无边鬼爽，想皆祇赴，尽已来临。幸不拘於等伦，召齐同而慈爱。毋以贵而浚贱，无怀恨而挟冤。毋启忿争，毋生喧杂，静其念虑，整其神仪，值此良因，可为善遇。将登斋次，先就浴帏。法众称扬，前行引导。
　　举大圣黄华荡形天尊
　　引至浴室　宣沐浴科
　　高功存变浴室，请降生炁，灌注身中
　　伏以久辞人世，荐处冥乡。或随五浊以飘流，或堕三途而谪役，或浮游而神不返，或散荡而魂未全。方脱昏衢，恐罹阴翳。若非澄神而涤虑，岂能谒帝以朝真。是以广辟清场，严陈浴室，仗高玄之妙荫，资大道之神功，变此凡区，悉成妙域。顷刻而大周六极，恍惚而广并二仪，万类鬼神，悉能灌濯。九州魂爽，尽得清明。众虑俱清，六尘成净，钦承惠泽，并浃玄津，一切阴灵，静心就浴。
　　奉为孤魂，上资往生仙界。念沐浴荡秽咒：
　　天气澄清，五色高明。日月吐辉，濯炼身形。神津内盥，香汤炼精。光景洞耀，焕映上清。炁不受尘，五府纳灵。罪减三涂，祸消九冥。身受开度，升入帝庭。
　　奉为孤魂，上资往生仙界。念沐浴炼真咒：
　　太上高真，九灵之精。使魂飞仙，上登紫庭。沐浴华池，神身澄清。精通太虚，万炁自生。
　　伏闻惟水可湔於根尘，非咒莫消於宿障。更须详缓，悉就荡除。再诵玄文，以资濯炼。
　　奉为孤魂，上资往生仙界。念沐浴炼度咒：
　　龙汉荡荡，无形无名。渺渺亿劫，黄道开清。神灯朗耀，九魂吐精。玉虚澄辉，太霞高明。元始开化，诸天齐灵。三元导养，二象摄生。已度者度，未成者成。已死即化，已枯即荣。蠢动蜎飞，一切冥灵。怀胎含孕，成得受形。亡灵命过，魂归三清。魄受炼度，南宫变形。今日大吉，皆得光明。五帝鉴映，普告万灵。天神地祇，及诸河源。五岳四渎，及诸名山。洞玄洞虚，洞空洞仙。无极大道，至真尊神。无穷无极，普卧度生。地根断绝，玄都记名。众神并映，一切咸听。
　　奉为孤魂，上资往生仙界。念沐浴东井咒：
　　天河灌东井，石景水母精。圆光拂灵曜，玄晖莹高明。元始披重夜，天人逐月生。沐浴兰池上，龙负长庚瓶。金童洒香花，玉女流五星。冠带洒玉津，炼度五仙形。体香万神降，乘景登高清。
　　伏以游魂滞爽，已离幽昧之乡。尘念欲根，复被冲虚之泽。神明整聚，性识昭融。
　　奉为孤魂，上资往生仙界。念录字回生咒：
　　天地同清，五色高明。玄黄施化，沐浴玄精。三晨朗焕，五纬交迎。胞胎结节，洗涤氛营。光鲜万炁，灵浆自生。玉楼金室，祖炁流行。恶对落灭，宝梵云征。
　　伏以冥识无依，或稽留於阴境。真科有格，用济拔於幽途。既召来临，已行就浴，严装冠带，恭诣道前，给化仙衣，再宣灵韵。
　　奉为孤魂，上资往生仙界。念金池冠带咒：
　　金真降灵，炁散玄黄。沐浴丹池，真气芬芳。二景冠带，天为隐藏。左振玉佩，右策金档。浣除诸秽，游行紫房。云霞鲜耀，飞玄羽章。九軿洞焕，流金振芒。
　　伏以形神整复，炁识开聪，羽袂仙裳，遂云风而轻举。神章秘咒，宏道荫以广覃。更祈接引之恩，便遂参朝之乐。
　　奉为孤魂，上资往生仙界。念清水度魂咒：
　　巍巍道德尊，功德已圆齐。降身来接引，师宝自相携。慈悲惠法水，用以洗愚迷。永度三涂岸，长辞五浊泥。
　　伏以诸尘既净，六欲皆空。永辞幽暗之乡，高陟光明之境。所当识真返本，悟过思愆，振肃精神，严存识想。恭赴斋席，虔诣灵坛，瞻望金阙玄都，朝礼玉京上圣。祈天自列，向道力陈。是乃归善之得门，斯为自新之有路。不宜慢易，所合虔恭。道众讽经，同行导引。
　　讽中篇
　　伏以冥府幽都，或未沾於玄泽。沉魂滞魄，恐难值於善缘。今幸有此遭逢，可谓非常庆会。远瞻玉阙，拜手清都，恭对斋坛，驰神紫极。众等虔诚朝礼，以尽归诚。
　　臣等志心稽首，礼
　　太上无极大道。
　　臣等志心稽首，礼
　　三十六部尊经。
　　臣等志心稽首，礼
　　玄中大法师。
　　伏以参朝大道，敬礼高真。已遂投诚，所宜坚志，既知妙本，宜识根源。毋得妄惑异端，毋得辄信邪道。已流者至斯而返，自执者於此而通。念念无邪，心心归正。阳境岂难托化，阴府安得拘留。退就斛筵，相拥受食。
　　引孤魂赴荚廓，次第咒食。
　　如未咒食，则一写孤魂等众，朝真获毕。望阙已终，当退就清场，伺候荐饷。为此良因，念十方灵宝天尊，不可思议功德。
　　咒食文
　　伏以真机妙用，可以潜通。至道神功，端由诚格，况玄科之素着，大法之宏张。玉篆焕如云雷，宝诰昭如日月，变化於顷刻，应感於斯须。今斋官洁备斛筵，严陈供礼，普资五道，以及三途。广设九幽，旁沾万类。然非秘咒，安能化兹凡馔。非道力，何以度彼众生孤魂。既已悉临法食，当为咒施。
　　道众咒食
　　高功执真文五道，望天阙密启上帝。次存想－各方真炁，下灌斛筵。每方烧真文，远立吹灰於空中，存斛筵广大，可以遍迥无穷所是。本法用真文及存变之详，已别出。
　　奉为孤魂，上资往生仙界。念玉清惠命启请咒：
　　稽首冥惠虚无尊，稽首归命重玄主。
　　裁成天地无德称，悉为众生作恃怙。
　　慈济五道转轮魂，哀救三魂地狱苦。
　　皈命金阙天中尊，皈命六度慈悲父。
　　皈命玉清无上真，以离生死长绵绵。
　　出有入虚无所待，能令枯朽变成仙。
　　千劫万劫难一遇，为众广说业因缘。
　　回骸起死永长存，使其形神无变迁。
　　奉为孤魂，上资往生仙界。念净酆都咒：
　　茫茫酆都中，重重金刚山。灵宝无量光，洞照炎池烦。七祖诸幽魂，身随香云旛。定慧青莲花，上生神永安。
　　奉为孤魂，上资往生仙界。念甘露法食咒：
　　功德金色光，微微开幽关。华池流真香，莲盖随云浮。千灵重元和，常居十二楼。急宣灵宝旨，自在天堂游。
　　奉为孤魂，上资往生仙界。念三光法炁法食咒：
　　浩晶生法炁，氤氲凝玄中。两曜共澄彻，五纬交相通。三光焕已明，宝气盈三宫。帝乡会九老，咽服百骸丰。金华照光景，身与日月同。念道上圣前，万劫寿无穷。
　　奉为孤魂，上资往生仙界。念三光流精法食咒：
　　妙道分一炁，炁中分阴阳。凝化日月星，灿然流三光。九华含九道，八色怡八方。焕烂洞真体，流精归太茫。下生渊泉宫，上列无何乡。纵体复飞迹，忽然都相忘。七宝流精洁，混沌杂华芒。咽服九云散，此乐殊未央。
　　奉为孤魂，上资往生仙界。念三光阳玉法食咒：
　　阳玉正真炁，妙真三景分。玄和唱灵
　　音，八会敷琼文。五老宴丹宅，飘飘乘景云。大圣诸天众，驾龙饮玉津。三五定生籍，游戏太上宾。华光朗无际，携手朝帝宸。
　　奉为孤魂，上资往生仙界。念玉清甘露法食咒：
　　回首仰圆罗，合景揖灵芒。拘魂制七魄，思审定中央。行住礼虚无，寝息宴玄房。饥餐黄碧华，渴饮琼林浆。神旌命大魔，合体炼真光。复照观大无，恒在空中游。圆通泯波济，真化靡中期。窅眇无终始，行者当明知。寂寥忘理教，应运阐宏规。降道不自昭，要当先所施。会归无二处，随心自合离。
　　奉为孤魂，上资往生仙界。念玉清云宫梵昌生魂育魄咒：
　　灵芝无根，众化之原。中凝七魄，上结三魂。二十四真，出入无门。杳冥之中，恍惚元精。随劫存亡，逐炁而生。外凝混朴，内养七经。五神植华，三台敷荣。紫素童，返形归婴。腾云而升，骋雾浮空。中有玉真，号曰神公。左挟无英，右卫白元。玄兽遏后，丹禽拥前。上浮翠盖，下涌金莲。香云凝空，甘露无穷。用之无尽，寻源不终。
　　次讽中篇，以多为度。
　　右诸方咒食所用，咒互有不同，此特叙其通用者尔。
　　回向
　　上来施陈法食，宣演灵章，并祀冥途，广资幽爽，谅承道力，必享今筵。兹当端肃於形神，澄清於识想，一心向道，万念皆真。更兹濯炼之功，前进登升之路。为上因缘，念生天得道天尊，不可思议功德。
　　上清灵宝大法卷之三十八竟
　　上清灵宝大法卷之三十九
　　洞玄灵宝法师南曹执法典者权童初府右翊治金允中编
　　散坛设酦品上
　　斋法起於中古。晋宋之间，简寂先生始分三洞之目，别四辅之源，疏列科条，校迁斋法。又唐时张清都经理之余，尚未大备。至广成先生荐加编集，於是黄箓之科仪典格，灿然详密矣。后世遵行，莫敢越也。但其本旨，谓黄箓兼总生死，人天同福，下而兆庶，上自帝王，皆可修崇，其功无际。但以编帙稍多，难以尽行编入法内。行教之士宜自於全部中，录出科书行用。所有散坛设醮，则元科分作两卷。临时恐缮写，兼古科与世所行次序不同，未免校正。编出散坛设醮一节于左，其余科书，略具元来品目，以便寻阅可也。
　　广成杜先生黄箓斋科合用下项
　　叙事，镇信，威仪，坛图，合用。
　　投词，告斋，禁坛，行事，法服品目。
　　建坛宿启科文。
　　第一日清旦，出官，早朝科文。
　　都忏并二十方忏。
　　升坛转经仪。
　　正斋第一日，中分落景，行道朝科
　　正斋第二日，三时行道朝科。
　　正斋第三日，三时行道朝科。
　　言功，散坛，告简，设醮，送师。
　　礼灯，并九幽灯仪。
　　投龙璧仪。
　　此外有迁拔黄箓齐三时行道朝科，三元黄箓斋三朝科，消灾黄录斋三朝科，安宅黄箓斋三朝科。有十方忏，又安宅单朝科，疾病黄箓斋朝科，师友保病黄箓齐三朝科，普度幽魂黄箓斋三朝科，及诸品方忏，五段忏，朝廷为臣下保安黄箓斋，人臣为国消灾黄箓斋，真文仪式等，总计四十卷。黄箓则幽显兼司，存亡允赖。今专以广成斋科全书，随法传行。同志之士，宜详观熟味，然后知广成先生深於古经，致力於教门，不浅浅也。
　　叙醮
　　广成先生曰：醮者，祭之别名也。牲牷血食谓之祭，蔬果精修谓之醮，皆可延真降灵。河图经品，三洞之中也。凡百二十四等，与斋法相类。并诸杂醮法，凡五十六门。皆前哲后贤，随机所感。并能降真祈福，济物利人，辅佐王化，孕育群生。或以太上为主，次以北斗为宗。苟能礼物精丰，心诚志罄，何善不降，何恶不除。但延请乖仪，俯仰失度，不能感降尔。由此言之，则三洞既有二十七品之斋，三洞复有四十二等之醮。庸妄之流，乃为建醮设斋。而正一有醮，或於斋后散坛。却改正一衔，易正一服，然后设醮，尤其谬矣。夫醮则三洞皆有之。况散坛之醮，乃斋事终毕，酬谢真灵，岂宜改衔易服，别作一式行之。其为卤莽好奇，败坏科典，可胜言哉。此实古今之正理，天下之通论，安可以私意乱之耶。是致迩来散坛送师，色色了毕，却再请上真，重行设醮，谓之专醮则可，以为斋后醮之义，则大失本意矣。若从古法，不必请醮状，未送六幕，即行言功，一并设醮，然后送师彻席，事简而理通，不违古来之典格。醮仪辇马之类，聊以寓诚，却专状献之，可也。古者拜章之外，文状尚少。自上帝以至列真，随宜修设，故醮位不多。后世文状关牒干涉既众，凡状牒所至之曹，并当醮谢。谨疏出黄箓斋三百六十分位，谨随文檄，干涉去处而己。傥欲省节，则於状牒，亦行简约，及酌量事体轻重。其次，则减损作一百六十分位。路真官正一科黄箓醮位，亦一百六十分。盖下此则不能尽故也。有如世人，将上真总数位，而作一分，极为碍理。以至九天上帝作一位，三十二天作一位，十一曜作一位，似此之类，大是亵渎。今上真并合专设，诸法中将吏员数难计，未兔以类相从，稍加总括。更能於将吏之前，广排酒果，普行酬谢，则不必计位，尤善也。主行之士，更请详度而行之。
　　黄箓大斋醮谢真灵三百六十位虚无自然元始天尊。
　　太上道君洞玄灵宝天尊。
　　太上老君洞神道德天尊。
　　太上开天执符御历含真体道吴天玉皇上帝。
　　中宫紫微北极大帝。
　　勾陈星宫天皇大帝。
　　承天效法厚德光太后土皇地祇。
　　南极长生大帝。
　　束极青华太乙救苦天尊。
　　东华上相木公青童道君。
　　白玉龟台九灵太真金母元君。
　　东方青灵始老天君。
　　南方丹灵真老天君。
　　西方皓灵皇老天君。
　　北方五灵玄老天君。
　　中央元灵元老天君。
　　郁单无量天帝。
　　上上禅善无量寿天帝。
　　梵监须延天帝。
　　寂然兜术天帝。
　　波罗尼密不骄乐天帝。
　　洞元化应声天帝。
　　灵化梵辅天帝。
　　高虚清明天帝。
　　无想无结无爱天帝。
　　太皇黄曾天帝。
　　太明玉完天帝。
　　清明何童天帝。
　　玄胎平育天帝。
　　元明文举天帝。
　　上明七曜摩夷天帝。
　　虚无越衡天帝。
　　太极蒙翳天帝。
　　赤明和阳天帝。
　　玄明恭华天帝。
　　耀明宗飘天帝。
　　竺落皇笳天帝。
　　虚明堂曜天帝。
　　观明端靖天帝。
　　玄明恭庆天帝。
　　太焕极瑶天帝。
　　元载孔升天帝。
　　太安皇崖天帝。
　　显定极风天帝。
　　始皇孝芒天帝。
　　太皇翁重浮容天帝。
　　无思江由天帝。
　　上蝶阮乐天帝。
　　无极昙誓天帝。
　　皓庭霄度天帝。
　　渊通元洞天帝。
　　太文翰宠妙成天帝。
　　太素秀乐禁上天帝。
　　太虚无上常融天帝。
　　太释玉隆腾胜天帝。
　　龙变梵度天帝。
　　太极平育贾奕天帝。
　　五福太一真君。
　　君基太一真君。
　　大游太一真君。
　　小游太一真君。
　　天一太一真君。
　　地一太一真君。
　　四神太一真君。
　　直符太一真君。
　　臣基太一真君。
　　民基太一真君。
　　紫微垣帝座星君。
　　太微垣帝座星君。
　　天市垣帝座星君。
　　南极长生大君。
　　南上好生韩君丈人。
　　南上度人不死神君。
　　度世司马大神。
　　南上司命司录君。
　　延寿益算度厄尊神。
　　日宫太阳帝君孝道仙王。
　　月宫太阴皇君孝道明王。
　　木德岁星君。
　　火德荧惑星君。
　　土德镇星君。
　　金德太白星君。
　　水德伺辰星君。
　　神首罗喉星君。
　　神尾计都星君。
　　天一紫炁星君。
　　太一月孛星君。
　　上台一黄星君。
　　中台二白星君。
　　下台三青星君。
　　北斗阳明贪狼星君。
　　北斗阴精巨门星君。
　　北斗真人禄存星君。
　　北斗玄冥文曲星君。
　　北斗丹元廉贞星君。
　　北斗北极武曲星君。
　　北斗天关破军星君。
　　北斗洞明左辅星君。
　　北斗隐元右弼星君。
　　北斗魁精玄上真皇夫人。
　　北斗灵精上妃玄黄夫人。
　　北斗灵妃元皇九极夫人。
　　北斗上灵神妃华皇夫人。
　　北斗北上金盖中皇夫人。
　　北斗安上晨华元皇夫人。
　　北斗玉华灵皇夫人。
　　北斗太帝左皇夫人。
　　北斗变灵右皇夫人。
　　南斗天府司命上相星君。
　　南斗天相司录上相星君。
　　南斗天梁延寿保命星君。
　　南斗天同益算保生星君。
　　南斗天枢度厄文昌星君。
　　南斗天机上生大理星君。
　　角宿星君。
　　亢宿星君。
　　氏宿星君。
　　房宿星君。
　　心宿星君。
　　尾宿星君。
　　箕宿星君。
　　斗宿星君。
　　牛宿星君。
　　女宿星君。
　　虚宿星君。
　　危宿星君。
　　室宿星君。
　　壁宿星君。
　　奎宿星君。
　　娄宿星君。
　　胃宿星君。
　　昴宿星君。
　　毕宿星君。
　　觜宿星君。
　　参宿星君。
　　井宿星君。
　　鬼宿星君。
　　柳宿星君。
　　星宿星君。
　　张宿星君。
　　翼宿星君。
　　轸宿星君。
　　东方青帝。
　　南方赤帝。
　　西方白帝。
　　北方黑帝。
　　中央黄帝。
　　上元天官帝君。
　　中元地官帝君。
　　下元水官帝君。
　　九天丈人储福定命真君。
　　九天司命保生真君。
　　九天采访使者应元保运真君。
　　天蓬大元帅真君。
　　天猷副元帅真君。
　　翊圣保德储庆真君。
　　真武灵应佑圣真君。
　　玄中大法师。
　　三天扶教辅元大法师。
　　灵宝经师真君。
　　灵宝籍师真君。
　　灵宝度师真君。
　　太极左仙翁冲应真君。
　　九州都仙太史高明大使神功妙济真君。
　　灵宝监斋大法师真君。
　　天曹司命君。
　　天曹司录君。
　　天曹司非君。
　　天曹司危君。
　　天中上相君。
　　天中上傅君。
　　天中上宰君。
　　天中上保君。
　　泰玄都省主宰真君。．
　　天枢院主宰真君。
　　无色界大魔王。
　　色界大魔王。
　　欲界大魔王。
　　东方青天魔王。
　　南方赤天魔王。
　　西方白天魔王。
　　北方黑天魔王。
　　中央黄天魔王。
　　北魁玄范府大魁王。
　　东方无极飞天神王。
　　南方无极飞天神王。
　　西方无极飞天神王。
　　北方无极飞天神王。
　　东北方无极飞天神王。
　　东南方无极飞天神王。
　　西南方无极飞天神王。
　　西北方无极飞天神王。
　　上方无极飞天神王。
　　下方无极飞天神王。
　　九天生神司马。
　　九天监生大神。
　　上元道化唐真君。
　　中元护正葛真君。
　　下元定志周真君。
　　三洞四辅法箓中神仙。
　　上清灵宝法箓中神仙。
　　正一诸阶法箓中神仙。
　　三天门下上章词表仙官。
　　三天门下引进仙官。
　　北阴酆都大帝。
　　东霞榑桑大帝。
　　东岳上卿司命真君。
　　东岳天齐仁圣帝。
　　南岳司天昭圣帝。
　　西岳金天顺圣帝。
　　北岳安天元圣帝。
　　中岳中天崇圣帝。
　　东岳泰山府君。
　　水府旸谷神王。
　　纣绝阴天宫主宰真灵。
　　明神耐犯武成天宫主宰真灵。
　　泰煞谅事宗天宫主宰真灵。
　　敢司连宛屡天宫主宰真灵。
　　恬照罪气天宫主宰真灵。
　　宗灵七非天宫主宰真灵。
　　地府泰素妙广真君。
　　地府阴德定休真君。
　　地府洞明普静真君。
　　地府玄德五灵真君。
　　地府最胜耀明真君。
　　地府宝宿昭成真君。
　　地府神变万灵真君。
　　地府无上正度真君。
　　地府飞魔演庆真君。
　　地府五化威灵真君。
　　酆都南明真公。
　　酆都东明真公。
　　酆都北明真公。
　　酆都西明真公。
　　酆都大禁晨。
　　鬼官北斗君。
　　酆都侍帝晨。
　　酆都中禁晨。
　　酆都西明郎。
　　某洞天主录仙真。
　　建斋在此，其或近所洞天。
　　某福地主录仙真。
　　建斋在其地，则用本属者，无则不必。
　　第一垒色润地土皇君。
　　第二垒刚色地土皇君。
　　第三垒石脂色泽地土皇君。
　　第四垒润色泽地土皇君。
　　第五垒金栗泽地土皇君。
　　第六垒金刚铁色地土皇君。
　　第七垒水制泽地土皇君。
　　第八垒大风泽地土皇君。
　　第九垒洞渊无纲维色地土皇君。
　　酆都司命宫主宰真灵。
　　酆都丈人宫主宰真灵。
　　酆都北都宫主宰真灵。
　　酆都五道府主者。
　　酆都变生府主者。
　　酆都泉曲府主者。
　　北天修门郎。
　　酆都北弹方侯。
　　汉江水帝。
　　楚江水帝。
　　湘江水帝。
　　吴江水帝。
　　杨子江水帝。
　　淅江水帝。
　　松江水帝。
　　荆江水帝。
　　五川江水帝。
　　东海渊圣广德王。
　　南海洪圣广利王。
　　西海通圣广润王。
　　北海冲圣广泽王。
　　顺济龙王。
　　江渎广源王。
　　河渎灵源王。
　　淮读长源王。
　　济渎清源王。
　　马当山上水府福．善安江王。
　　采石山中水府顺圣平江王。
　　金山下水府昭信泰江王。
　　青草湖大神。
　　彭蠡湖大神。
　　丹阳湖大神。
　　谢阳湖大神。
　　太湖大神。
　　五蕾买溪真。
　　武陵溪真。
　　苎罗溪真。
　　桐栢溪真。
　　昆仑溪真。
　　岷山溪真。
　　蟠( )溪真。
　　沔池溪真。
　　清远溪真。
　　中条溪真。
　　浣沙溪真。
　　巫峡溪真。
　　溟泠大神。
　　童初府一炁都统大将军。
　　童初府直月五将。
　　欻火律令大神。
　　五方五雷使者。
　　雷公电母大神。
　　风伯雨师大神。
　　蓬莱都水监使者。
　　社令雷神五雷直符张使者。
　　阴境飞雷电吏。
　　五雷诸司官将召龙上灵神吏。
　　神虎何乔二主吏。
　　神虎主魂七司玉女。
　　三部追魂使者。
　　追摄合干将吏。
　　丹天炼度诸大神。
　　炼度玉童玉女。
　　火府五方都伯吏。
　　玄都金龙驿吏荚龙骑吏。
　　降真召灵符吏。
　　赍章进章诸从事。
　　飞章从事促炁功曹。
　　收邪食炁诸君吏。
　　刚风骑置吏驿马上章吏。
　　三元四始诸官君。
　　三五功曹左右官使者。
　　五帝直符直日香官。
　　侍香金童传言玉女金官龙虎君。
　　领仙监斋直符直事飞龙驿吏。
　　北极驱邪院官将吏兵。
　　六甲神将六丁玉女十干大神。
　　诸法符图印诀中官将吏兵。
　　今年太岁神君六十甲子灵官。
　　天丁力士天驺甲卒。
　　扬州社令神君。
　　兖州社令神君。
　　青州社令神君。
　　徐州社令神君。
　　豫州社令神君。
　　刻州社令神君。
　　冀州社令神君。
　　雍州社令神君。
　　梁州社令神君。
　　某郡城隍主者。
　　某县城隍主者。
　　年月日时四直功曹使者。
　　三界直符使者六道功曹。
　　十二时直主者。
　　监坛某神。
　　监醮某神。
　　黄泉薨里丈人。
　　典祀某庙某神。
　　建斋所属管内正神，若神位崇高，移向上。
　　天仙兵马神众。
　　地仙兵马神众。
　　飞仙兵马神众。
　　神仙兵马神众。
　　真人兵马神众。
　　神人兵马神众。
　　日月星宿兵马神众。
　　五方五帝兵马神众。
　　三元五帝兵马神众。
　　二十四治兵马神众。
　　三十六靖兵马神众。
　　五岳兵马神众。
　　洞天福地兵马神众。
　　三河九江兵马神众。
　　五湖四海兵马神众。
　　城隍祀典兵马神众。
　　当境土地正神。
　　某宫某观土地正神。
　　已上共三百六十分。
　　如事体从简，则不得已，约损作一百六十分位。所有申奏关牒，并照应位申发，不可醮位之外行移也。
　　黄箓一百六十分位圣号
　　虚无自然元始天尊。
　　太上道君洞玄灵宝天尊。
　　太上老君洞神道德天尊。
　　太上吴天玉皇上帝。
　　中宫紫微北极大帝。
　　勾陈星宫天皇大帝。
　　后土皇地祇。
　　南极长生大帝。
　　太一救苦天尊。
　　东华上相木公青童道君。
　　白玉龟台九灵太真金母元君。
　　五灵五老天君。各列专位。
　　九天生神上帝。各列专位。
　　三十二天帝。各列专位。
　　日宫太阳帝君孝道仙王。
　　月宫太阴皇君孝道明王。
　　北斗七元辅弼星君。列九位。
　　五方五帝。各列专位。
　　三官帝君。列三位。
　　四圣真君。列四位。
　　玄中大法师。
　　三天扶教辅玄大法师。
　　灵宝三师。各列专位。
　　太极左仙翁冲应真君。
　　九州都仙太史高明大使真君。
　　灵宝监斋大法师。
　　三天门下泰玄都省主宰高真。
　　天枢院主宰真君。
　　三界大魔王。列三位。
　　五帝大魔王。列五位。
　　十方无极飞天神王。列十位。
　　三元真君。列三位。
　　北阴酆都大帝。
　　水府扶桑大帝。
　　东岳天齐仁圣帝。
　　水府旸谷神王。
　　六天宫主宰真灵。各列专位。
　　十王真君。各列专位。
　　溟泠大神。
　　某郡城隍主者。
　　某县城隍主者。
　　黄泉蒿里丈人。
　　九州社令神君。
　　或止设本处社令，却看行移如何。
　　灵宝大法司符吏玉童玉女。
　　童初府都统将军官君将吏。
　　雷霆律令大神雷部官将吏兵。
　　领仙监斋直符直事飞龙骑吏。
　　社令雷神阴境飞雷电吏。
　　驱邪院将吏考召官君。
　　神虎二主吏七司玉女摄召将吏。
　　朱陵火府炼度官将大神玉童玉女。
　　三五功曹左右官使者左右龙虎君。
　　侍香金童传言玉女五帝直符直日香官。
　　降真召灵符吏飞天神人金龙菱龙驿吏。
　　飞章促炁上章诸官君刚风上吏。
　　赍章进章诸从事章中真灵。
　　六甲神将六丁玉女十干大神。
　　今年太岁神君六十甲子灵官。
　　三界四直功曹十二时直主者六道功曹。
　　监斋某神
　　天仙地仙飞仙神仙真人神人兵马。
　　五岳五帝靖庐治化洞天福地兵马。
　　三河九江五湖四海城隍里域社令兵马。
　　当境里域土地正神。
　　某宫观土地正神。
　　上清灵宝大法卷之三十九竟
　　上清灵宝大法卷之四十
　　洞玄灵宝法师南曹执法典者权童初府右翊治金允中编
　　散坛设醮品下
　　黄箓大斋醮谢真灵三百六十分位，并略叙在上卷矣。其班次高下，并以罗天醮图，及宣和间颁下醮位，参考排列。非以世俗私意撰集。如上真名号，亦随元来出处，及有前后朝廷册上尊号，方敢收用。如三界五帝大魔王，十方飞天神王，皆系灵宝中最关涉之司，故当专位设之。如五老天君，见於道典。又有五方五帝，古今之论不一。盖道经中注释，多总谓之五帝，不加分别，愈重疑惑。《度人经》中五老启途，群仙翼辕。李少微注中引《本行经》谓：东方安宝华林青灵始老，号曰青帝，姓阎，讳开，字灵威仰。南方梵宝昌阳丹灵真老，号曰赤帝，姓洞浮，讳炎，字赤熛怒。西方七宝金门皓灵皇老，号曰白帝，姓上金，讳昌开，字耀魄宝。北方洞阴朔单郁绝五灵玄老，号曰黑帝，姓节，讳灵会，字隐侯局。中央玉宝元灵元老，号曰黄帝，姓通班元氏，字含枢纽。其后青帝护魂，白帝侍魄，赤帝养气，黑帝通血，黄帝中主，万神无越。严东注云：东方青帝灵威仰，南方赤帝赤熛怒，西方白帝白招矩，北方黑帝吋光纪，中央黄帝含枢纽。李少微於此又注云：此名五老上帝，各领受赤书符命，在天中则主镇五方神仙，在地则主领五岳，在人则主领五脏。此说虽近之，而未能析其理也。今按天文，太微垣中有五星，乃一星居中，四星挟之，名曰五帝座，即太微之帝也。《晋天文志》云：是东方苍帝灵威仰，南方赤帝赤熛怒，西方白帝白招矩，北方黑帝吁光纪，中央黄帝含枢纽。而紫微垣中又有五星，曰五帝内座。《天文志》云：帝所居也五星。则东岁星，於时主春。於物属木，於人为貌，於五常为仁，南方荧惑，於时主夏，於物属火，於人为视，於五常为礼。西方太白，於时主秋，於物为金，於人为言，於五常为义。北方辰星，於时主冬，於物为水，於人为听，於五常为智。中央镇星，於时主四时，於物为土，於人为思，於五常为信。儒书止於天文所见者言之，道典则有五老上帝，又益之姓讳。然五老上帝，道典既以为灵威仰等五神。而帝座天文中，又以为灵威仰等五神。此皆以名号纷纭，而未臻於理也，若儒书道典，而通定於理。则五老上帝者，五炁之根宗，五行之本始也。及其见於天文者，则为五星，或为五帝座。天地既分，则凝质具体，遂为五岳。既成山岳，必有神司，是为五岳之帝。成岁而建，四时有神，以司其令者为五帝。下至於物，为金木水火土，於事为五帝，於人为五脏，皆此五炁也。而所属不同，不可拘於名号，而混为一也。林侍宸玉格中，谓五岳帝则天帝也。令人上奏，称臣与天地一体，其意亦以五炁同源。欲以五岳为五天帝，一等也。林侍宸高达之士，所见偶适偏尔。五老则五炁之根，在天中乃妙有妙无之门，与天尊同体。及其为山岳之主宰，谓之岳神而已。使同此五神，则在天颁称五老，在山称五岳可也。且如生民以至万物，莫不同禀元始祖炁。分此一炁，以升性受灵而已。直以人为元始天尊，则不可也。盖五帝之肇，其源者无二。致五炁之见，於用者互不同。故斋科中临坛，存五岳五帝兵马，又存五方五帝兵马。若五老上帝，岂是统率兵马之神，所以斋坛只称五帝幕。古不称五老幕者，盖以纪录功过，考校罪福，恐非天中五老之职。从其简而无碍，则斋坛只称东方青帝，南方赤帝，西方白帝，北方黑帝，中央黄帝，有何不可。使此五帝，则是五老。今只称为五帝，又何害乎。使五帝与五老不同，则只称五帝，又其当也，何必执泥一说哉。以理言之，莫若随五炁之所寓而称。在天中则称五老上帝，在天文则称五帝座，及五方五星，在神灵则称五方五帝，在山岳则称五岳圣帝，在人身则称五脏神君，岂不通理而易行。若欲总归一源，则五脏神君称五老上帝，三尺之童亦知其不可也。已於六幕启谢品，略言之矣。而此醮位中，既列五方五帝，又列五方五帝，恐后人不知其说，故详陈之。此事先儒通论之甚众，亦少有定说。同学之士，更加详考。傥有所见，则为一定之论，以解后世之惑，尤其幸也。此外上真称呼迩来，亦有以天师改正一天君，许旌阳改天枢使相，此类甚多，诬罔亵渎，无所不至。此徒不足责，博洽之士宜共斥之。
　　古法黄箓大斋散坛设醮仪
　　古者未有排列道场之仪，止於坛上行事。故设醮则於坛外，用青绡绛座，备时果醮撰，拜表投龙之后，便降神设醮。后世虽於坛上行事，而复设像立位，铺置道场，坛以设醮，竟就道场内，排列供馔。若行古法，则於坛上行事拜表之后，便降神设醮坛上，行科道场内，三献行礼亦可。或於拜表投龙之后，复炉出户。退靖所，少息。然后再入户升坛，上香宣科，降神设醮，还戒纳职，三途五苦颂，旋坛出户，送神，焚燎毕事，亦可。然后解坛散席。今於三途五苦颂，旋坛之际，扰扰以下门榜，大非仪也。备置坛场，法天象地，立门列榜，以示仪式。斋中醮毕，并坛撤之，何独急急於下榜哉。混乱威仪，交杂进止，实为非便。况三途五苦颂中之辞，无非陈罪福以崇经教而已。又非下门榜之仪，幸深详之。
　　师前立班，高功上香。唱道赞。入地户，升天门，上十方香，御案香，本位香。　各礼师存念如法。宣五星咒鸣法鼓，发炉，各称法位。
　　称法位臣姓某等，今故烧香，愿以是功德，上为宗庙先灵，今朝皇帝，文武官属，卿辅庶僚，及修斋弟子某，七世九玄，见存眷属，臣等三师九祖，天下人民，一切众生，幽途暗爽。归身归神归命，十方无极太上灵宝天尊。乞赐原赦，前代及今生死重罪，兔罹三恶之道，十苦八难，九厄之中。身得道真，飞行虚空，白日升天，侍卫道君，逍遥无上金阙七宝自然宫殿，永与道合。所启玄感，上御至真无极道前。
　　礼十方忏悔
　　臣法众等，志心归身归神归命，十方无极大道太上灵宝天尊。忏悔宗庙先灵，今朝皇帝，诸王卿辅，文武百僚，及修斋弟子，与臣等三师九祖，内族外亲，存亡两途，姻缘眷属，幽曹主宰，地府苦魂，飞爽幽灵，沉魂滞魄，有情含识，一切生灵。自从旷劫以来，至于今日，或身业所犯，四肢举措，动违戒律，不依经典。或心业所犯，注念不专，情浮意动，驰骋不息。或口业所犯，善恶交论，绮语饰非，华词惑众，三业大罪，积若丘山，十恶之愆，深盈巨海。因今忏谢，并乞荡除。伏冀宗庙尊灵，逍遥紫极。圣图延永，国祚安宁，皇帝寿等五山，明齐二景。王侯卿佐，文武职僚，允赞帝猷，敷扬道化。斋官某家，及臣等九玄七祖，四友三师，蜕质南宫，濯魂丹霍。三途六道，尽出幽沉，成登福岸。臣等身入至仙，会道合真，神归冥寂，洞入自然，性命合道，玄会无为。稽首礼谢，无上至真三宝。
　　礼经，三启，三礼。
　　旋行，收真文，众官随声诵和。高功执真文，熏香上，叩齿十二通，咒。
　　如专荐亡灵，书中篇安镇，则宣此咒。
　　无上至真，大圣高尊。布化运炁，三十二天。八会九光，自然成文。安镇天地，保制劫年。元始符命，普告三元。下敕九地，上关三天。中告海岳，名山大川。今日上告，万神咸闻。修斋行道，拔度亡魂。三官九府，削灭罪根。永度三魂，五苦之源。世世受福，记名丹篇。神生天堂，炼化自然。生死开度，亿劫长存。九天告命，风火驿传。
　　众官再拜，随真文表，焚之
　　如为国为民，康时保世，禳灾度厄，兼济死生，用赤书安镇，则宣此咒。
　　元始上天，三光高明。四景照耀，四方朗清。运度所冲，激扬流星。五分错越，三统失宁。五斗总神，七星明灵。真君大魁，厥讳玉精。夫人皇妃，字曰育婴。总御玄关，回转诸天。今有某灾，玄告不祥。请以真文，亦书上呈。散发谢过，披露丹诚。乞垂玄鉴，回复天经。气不横越，灾不横生。焚烧真文，散烟玉庭。上景监度，普告万灵。气清三关，灾灭九冥。阴阳调和，国土太平。请以金龙，风火驿传。
　　众官再拜，真文随表焚之
　　再称法位
　　称法位臣某，与合坛官众等，谨重诚，上启太上无极大道元始天尊，太上道君，太上老君，无上玄老十方灵宝天尊，已得道大圣众，至真诸君丈人，三十六部尊经，玄中大法师，天师真君，上相上宰，四司五帝，五岳灵宫，名山洞府，三界官属，一切真灵。臣等夙以道缘，躬逢正化。天尊演教，三洞宣行。宝诀灵图，济家康国。获参真妙，许以禀修。惟在立功，普及幽显。宜弘圣训，广度天人。凡有投诚，不容寝绝。今奉词旨，敢不上闻，散坛青词，
　　谨当宣奏。
　　宣词
　　按如词言，实惟虔切，理宜关奏。冀获感通。臣等同运丹诚，辄相携率。考灵仙典格，披黄箓简文。奉为斋官某人，於某州县某处，设玄科之式，法象二仪，以所宝灯烛香华，金龙缯彩，本命之信，证质丹诚。以某日某时，启斋为首，烧香行道，忏悔玄冥，然灯续明，照耀三界。下通九地，上及诸天，济存拔亡，普为家国。三日五夜，行道转经，以某日亥时，功成事竟。莲灯息焰，玉磬收声，仙驭返於上玄，法流分於下界。金龙腾影，上奏斋功。圣泽宣慈，开度幽爽，酬功行赏，徧及灵司。臣身中所佩，内外真官，三洞兵吏，及日月星宿，五帝五岳，三河四海，兵马骑乘，侍香金童，散华玉女，五帝直符，传言奏事，飞龙骑吏等，并有功劳。今当别拜，黄缯朱表，言功举迁。臣等学法未备，俯仰失格。进止犯科，不合仪式。恐为四司所紏，五帝所执，千愆万过，乞蒙原赦，哀贷未悟，不见罪罚。臣等建斋之始，奉请智慧上品十戒。法事既竟，谒还天宫。臣所修斋，功成事竟，重明功德，进拜黄缯朱表一通，在臣玉案之上，请省表文。
　　露表御前，以龙头刀镇圣位之左，朱笔镇圣位之右。宣表。高功就本位跪，封表。封毕，遣官。
　　谨遣臣身中五体真官，官一小吏，十二书佐，重敕功曹使者，飞龙骑吏，严装显服，冠带垂缨，磨砚点笔，簪剑理录。为臣及时，操黄素朱表，上诣天曹，随表进奏。若有谬误之字，脱漏言词，到错不相比次者。传言书佐习事小吏，操龙头书刀，长毫利笔，随误正定。无令上官典者，有所遣却。闭炁升表俓上三天无极大道太上御前，慎勿稽停。左官历关，右官次启，诸官君以次分别。当令所请者下，所拔者达，所召者到，所理者愈，所诛者灭，所宣者通，所迁者进，所愿者应，所求者得。若有下官故炁，邀截臣表文，不使上达者，收付所在近狱，依律定罪，以明天宪。臣伏待玄恩报应。
　　高功以表授道众，以所收真文，置章几上，同焚之。监斋送表文，法事引至天门上，焚，举焚词颂。高功伏表，存念如章式。起，称以闻。
　　宣山简。
　　高功捧简，香上熏，叩齿九通，宣山简咒。
　　玄上开明，元始监真。上帝五老，赤书丹文。天地本始，总领三元。摄炁召会，催促举仙。高上符命，普告十方。日月星宿，五岳灵山。天上地下，冥灵大神。监生主录，南上三门。开领玉简，勒名丹篇。削落罪目，上补帝臣。斋主某人，归凭至道。建斋立功，拔赎九祖。一切苦魂，行道事竟。谨依灵山，请投玉简。乞削罪名，皆蒙解脱。无有冤亲，去离三恶。魂升九天，生死开度，亿劫长存。今日上告，万神咸闻。谨以龙简，关盟真官，乞如所告，金龙驿传。
　　次宣水简。高功熏简，如前，宣水简咒。
　　元始五老，上帝高尊。十方至真，太华灵仙。赤文告命，无幽不闻。上御九天，请下玉文。日月五星，北斗七元。中告五岳，四方灵山。下告河海，十二泉源。九府水帝，冥灵大神。今日上告，万愿开陈。斋主某人，建斋行道。普为存亡，请赎七祖。宿对罪根，谨投玉简。乞得上闻，记名水府。过去升天，生死开度，万神咸闻。谨以龙简，告明水官，请如所陈，金龙驿传。
　　次宣土简。高功黑简，如前，宣土简咒。
　　天地开张，万炁分灵。三元洞府，十方朗清。五老上帝，主领死生。丹书赤文，元始上精。普告天下，九土皇灵。今日上告，万仙定生。斋主某人，建斋行道。普为存亡，我愿我仙。请投玉名，土府太皇。勒除罪刑，奏简上宫。刊簿华清，身得飞腾。天地同灵，九祖种亲。腐骸更荣，魂升南宫，受化仙庭，今日告命，万神咸听。谨以白简，表明至诚，请如所告，金龙驿传。
　　举投龙颂。
　　祈真登紫府
　　高功入科，设醮。
　　臣等谨重诚，上启太上无极大道元始天尊，太上道君，太上老君，无上玄老十方灵宝天尊，已得道大圣众，至真诸君丈人，三十六部尊经，玄中大法师，三界应感，一切真灵。臣等伏闻黄箓简文，玄都品格，灵章秘重，威禁崇严。上消天灾，下禳地祸，惠安家国，保镇帝王，无外之功，有生被福。臣等钦承斋款，虔露祷祈，列象陈仪，舒坛蒇事。关行已毕，蒙佑诚多，邦国同休，寰区共庆。幽途苦趣，承斋福以昭苏。夜府寒庭，沐慈恩而开泰。今斋官某，怀恩至渥，效报无从。敢因坛席之终，辄奉醮修之敬。仰谢真灵之垂悯，少酬将吏之宣勤。瞻望灵光，重伸请降。臣与斋主等，无任瞻天，望圣之至，谨当奏请。
　　谨圣，朝谒，进茶，初献法事。
　　臣谨重诚，上启大道高尊，万霄上帝，十方大圣，天地灵仙，日月帝君，四司五帝，三台北斗，岳读神祇，灵宝众真，三界官属，醮筵列位，一切真灵。臣等夙承余庆，得诞今生。叨佩灵文，禀修玄教。功轻尘露，过重丘山。诚宜束身，以自修检。而法许开度，佐国立功。凡有归投，理难抑绝。今斋官投诚，沥悃结愿。修斋拔度亡灵，昭苏幽夜，祈恩请宥，谢过消愆，上福邦家，普资动植。兹以斋功成就，魔障不生，悉赖应感真灵，斋坛圣众，内外官属，法箓吏兵，成此洪休，副其丹祷。然而朝修之戾格，崇建之失仪，斋物有亏，坛规未备，动静越度，俯仰不经，干冒真灵，犯违科禁，因斯醮谢，悉用首陈。乞下有司，告行合属，削其罪目，释此过愆。敢凭孚佑之恩，请降将来之福。幸众真之在御，进二酌以陈诚。轻渎威灵，不胜危惧。臣与斋官等无任战兢，稽首再拜。
　　亚献法事
　　臣谨重诚，上启无极大道，上圣高真，岳渎冥曹，阴阳主执，三界官属，一切威灵。臣闻三清上圣，五帝尊神，天地真灵，玄司上宰，裁成造化，孕育生灵，体洽无为，功先覆载，神机不测，德被幽明，潜佑邦家，幽赞群品，无灾不解，无厄不禳，凡有启祈，必蒙监佑。伏愿证明修奉，纪录斋功。庶使斋官某人，七祖九玄，五姻六族，先亡往逝，系荐亡魂，升入朱宫，逍遥碧落，不经苦恼，衣食自然。臣等四友三师，俗姻法眷，往者登真度品，存者证果成仙。次冀斋官某，举族亲缘，见存眷属，凶灾荡散，罪累消除，真炁内滋，灵官外护，年龄延远，福寿增新，出入游行，神明保卫，北宫落化，南斗上生，所在地司，常加警佑。上愿帝王万寿，社稷兴昌，天下太平，兵戈戢息。九幽长夜，成得生天。率土含灵，同跻寿域。臣学法未备，修真未成，恐犯玄科，奏陈难彻。伏愿青请未表，速御九天。真文灵章，遍济幽壤。玄风普畅，惠泽下临，幽显沾荣，存亡开泰。启谢已毕，应感斯须，醮礼有终。敢陈三献。臣与斋官无任怀恩，激切之至，稽首再拜。
　　终献法事，宣疏状。
　　臣等谨重诚，上启三界高真，十方众圣，醮筵列位，一切真灵。臣等斋直事成，醮修礼毕。请陈失次，荐献菲仪，冀垂宽佑之恩，曲赦狂愚之罚。福流群品，泽被万方。尘世凡微，难稽仙仗。至真杳邈，高迈瑶宫。上境天真，俾升宫阙。岳渎主宰，各返灵司。法箓真灵，三界兵马，谒言天府，进职叙勋。里域地祇，城隍典祀，承兹斋福，悉被玄休。拜首天阶，同诚恭送。臣等无任攀恋，皈依激切之至。
　　送神颂
　　渺渺空无象。
　　次还戒颂，旋行，都讲位。天尊大慈悲，说戒度众生。
　　次唱还戒，三礼，纳职，依次於御案前，投职简，三礼，
　　退位，纳官。
　　臣建斋之始，以及拜进章词，所出臣身中功曹使者，三五真官，百节神吏，并还臣身中。从众妙门而入，在左还左，在右还右，直使功曹，主领检押，各复本位，毋令差互。后召复到，如故事。
　　复炉，各三礼。
　　旋行，
　　咏三途五苦颂八首，旋坛三周，如步虚。
　　三才及万物云云，大贤慎兹戒云云。
　　罪福不由他云云，淫嫉为祸首云云。
　　宿命有信然云云，人命已消尽云云。
　　学仙行为急云云，大贤乐经戒云云。
　　次解坛颂
　　大空包有象。
　　降天门，出地户。
　　出坛，法事，至师幕前，致谢，宣笺。
　　旧仪送师，未立白文於科书内。今恐临时言语无序，今撰六幕监斋前致辞等文，于左。盖欲全一宗之用。或其文未尽善，请自改易。
　　先至西三幕首，诣监斋前，上香，高功与斋官各拜，长跪致辞。
　　具法位臣某，谨拜手投诚，上启灵宝监斋大法师真君。臣济度天人，莫先於斋福。恢宏教法，实藉於师恩。幸兹修建之诚，皆出包容之赐。私忱获遂，灵贶无涯。但以臣等鲁昧之资，迷谬之学，列款誊词之粗毕，背科爽格之诚多。辄奉笺文，自陈过目，不惭累渎，谨用披宣。仰冀慈怜，特垂省录。
　　读笺
　　上来笺文，冒干真听。愿矜后学，俯涣宽恩。越五日而终九朝，累千愆而成万过。悉祈湔涤，尽赐原除。纪勒善功，布流灵佑。科终事竟，敛席散坛。仙仗莫停，已整霓旌於层汉。灵骖既驾，难随鹤驭於长空。法众称扬，同诚拜送。
　　举修斋，送师颂，云举。
　　次诣天师前，致词。
　　具法位臣某，谨拜手投诚，上启三天扶教辅玄大法师真。臣伏以斋忱普格，适坛席之圆成。道泽遐沾，实师尊之芘佑。自念狂愚之僭，仰蒙悯济之深。惟是臣等，退钝之资，孤陋之学，敢不临坛而勉力，终虞失格以成愆。乃负愧而莫逃，辄陈词而自讼。具有笺牍，敬用披宣。恭望师慈，曲垂省录。
　　宣笺
　　上来笺文，已行陈启，愿矜末学，曲贷深愆。颁行紏察之司，消除过籍。关告校量之所，纪勒斋功。载德由中，酬恩无地。缅想灵光之如对，已瞻法从之飞空。坛众称扬，同诚拜送。
　　举修斋同前。
　　次诣五帝幕，致辞。
　　具法位臣某，谨拜手投诚，上启
　　东方青帝，南方赤帝，西方白帝，北方黑帝，中央黄帝。臣伏以祈天告地，爰祇按於科条，蒇事修斋，实仰关於校录。奉九朝之成礼，普万汇以蒙休。曲济善缘，实由宸眷。强颜有愧，俯首知归。但以臣等血肉之资，口耳之学，践斋坛而行教，昧真典以违科。虽崇建之已终，虑罪愆之难逭。敢陈丹愫，敬贡笺文。干冒圣聪，仰祈省录。
　　宣笺
　　披读笺文，已尘睿监。愿贷谬违之罚，俯停考察之威，紏非录事之曹，乞行削籍纪善勒功之府，庶可标名。法席既终，乘舆将驾。从属车而莫及，想清跸以徒遥。法众称扬，同诚拜送。
　　举修斋同前。
　　次至东三幕，先诣三师前，致辞。
　　具法位臣某，谨拜手投诚，上启上
　　古灵宝经师君，灵宝籍师君，灵宝度师君。臣伏以科教之宏敷，本由明授，斋修之成就，实出保全。诚格干天，恩归有地，束骸知幸，刻骨无穷。但以臣等朴野之资，迂疏之学，冒列宣誊之职，获终济度之仪。事虽圆成，过则保重。辄凭笺牍，以谢愆非。谨用宣陈，仰祈省录。
　　宣笺
　　上来笺文，敬据哀悃。愿扶科教，曲宥罪瑕。落过籍於三元，勒斋功於九极。仙科彻奏，梵响收音。云舆难驻於人寰，羽盖将升於天路。凡躯莫举，真驭以遥。法众称扬，同诚拜送。
　　举修斋同前。
　　次诣三官幕，致辞。
　　具法位臣某，谨拜手投诚，上启上元天官帝君，中元地官帝君，下元水官帝君。臣伏以纪善录功，允属三元之府。修斋设醮，幸终五日之规。凡兹善果之圆成，实藉恩休之普博。自非大造，岂遂凡私。但以臣等萎萃之资，荒无之学，惟闻见之不广，故行用之多非。粗毕善因，恐罹冥谴。欲祈原贷，专用首陈。披露笺文，恭祈省录。
　　宣笺
　　上来笺文，幸陈真听。乞少宽於玄宪，愿咸削於罪书。敕彼仙曹，勒兹斋福。宏道恩而广覆，覃冲荫以无穷。既彻瑶坛，难稽玉辇。计将升於霄汉，徒瞻望於瑶穹。法众称扬，同诚拜送。
　　次诣玄师前，致辞。
　　具法位臣某，谨拜手投诚，上启玄中大法师。臣伏以玄纲肇举，幸斋直之告成。灵荫诞孚，普幽明而均庆。靖惟侥冒，实藉生成。但以臣等么么之资，浅近之学，虽扶持而毕事，必谬戾以违科。俯首怀惭，束身请宥。辄具笺牍，僭以陈闻。仰冀真慈，曲垂省录。
　　宣笺
　　上来凡愫，已彻渊聪。愿恢大宥之恩，普贷无穷之罚。勒善功於三界，流斋福於十方。尘浊之途难稽，仙仗穹玄之境。将迈灵骖，虽依恋之诚深，念攀从之莫及，叨恩至渥，陈悃莫穷。法众称扬，同诚拜送。
　　次至监临神，祝白
　　具法位某，谨焚香，上白监坛某神。伏以翊赞教纲，籍典祀有神之力。肃严坛界，资地祇列职之勤。适大斋之告成，幸仙仪之礼毕。周旋卫获，召命宣通，皆出维持，重劳驻札。除已言功於天阙，上祈进种於仙阶。已竟冲科，难稽神驭。各还所属，悉复灵司。后有修斋，更祈临贲。
　　法事至焚燎所，化钱马疏状。
　　焚词颂　向来　表白回向
　　伏以赤书演妙，济世莫穷。黄箓玄科，度人无量。以今斋官某，刻心济度，励志修斋，启建无上灵宝黄箓大斋五昼夜。祈天告地，拜表上章，烧香然灯，转经行道，保安家国，利佑存亡，设醮谢恩，解坛散席。巍巍善果，荡荡良因，幸遂圆成，并已周毕。伏愿邦国宁谧，寰宇安平，九祖先灵，登升善域。六亲家眷，被沐垂休。庶俾系荐亡魂某，承此斋功，自知宿命，永脱沉迷之境，径登清净之乡。以至三途罢谪役之劳，九地释拘缠之苦。含亲抱识，咸遂昭苏。赋性植形，悉臻利济。为上因缘，念大圣元始天尊，太上道君，太上老君，十方灵宝天尊，不可思议功德。
　　高功回靖，上香，交贺庆斋圆成。
　　退位，满散。
　　恭闻道不可得而名，因经而立教。经不可得而备，随运而开祥。元始一炁分三，是为玄元始三炁。玄炁为清微天，曰玉清境，元始以龙汉之劫，说《洞真经》一十二部，於此天中出书，是名天宝也。元炁为禹余天，曰上清境，元始以延康之劫，说《洞玄经》一十二部，道君於此天中出书，是名灵宝也。始炁为太赤天，曰太清境，元始以赤明之劫，说《洞神经》一十二部，老君於此天中出书，是名神宝也。及至开皇之余，敷扬三洞，下化人间。上皇以后，群经众典，流布无穷。三洞之经，乍隐乍显，或存或亡，自非玄都玉京之上，不得备足。三十六部之全，总计一百八十四万四千二百余卷。凡世有此而阙彼，后降而前隐。天地开辟，教法兴行之后，人间未尝三洞周足。秦末，三茅真君修存上道，洞真之教已萌其端。至东晋哀帝兴宁年间，南岳魏夫人，以大洞众经付杨司命，以次流传。东吴葛仙翁受经於徐来勒，而洞玄之典大布。正一天师遇老君於鹤鸣，而洞神之教宏敷，是其大源也。此外或见於他书，或付於史册，或因人而特降，或应运而荐传，出没不常，隐显无定。宋齐之间，陆简寂以灵秀之姿，振虚皇之教，大敷道典，广辟真源。分九清三洞之殊，列五法四辅之异。区别真伪，研究精粗，而经诰之存者，才一万八千卷。后世称三十六部万八千篇者，乃陆简寂校之目也。其后南北纷扰，典籍散亡。后周武帝立通玄观，收聚道典，尚及万卷。隋室之末，四方兵戈，中原板荡，或焚或毁，经教浚夷。暨唐开元天宝之间，天下无事，玄宗稍加收葺，止得七千余卷，唐有琼经纲首，是此时也。未几大盗侵逼，天子蒙尘，道馆琳宫，所至凋弊。厥后广成先生。又值艰难之际，极力搜寻，收亡补遗。校开元之目，不及其半。既按三洞之经，遂参以陆简寂、张清都所编斋科，酌量今古，审订事宜，重编《黄箓斋科》四十卷，备极允当，不爽古规。盖见时经籍虽已多亡，不若今日之甚也。当时书成之后，露刺告天，特昭玄应。迨今将四百载，罔敢拟议前后。按仪修奉，莫不感格，显得报应者，不可胜计。自唐以后，五代乱离，道格之亡尝七八。四方割据之地，亦有崇广经诰之地。或起琳宫，或见《道藏》，多随偏方所有之经，编排而入，讹杂尤多。宋朝统一之后，天下平安。真宗命宰臣王钦若，校正道典。其中精粗莫别，真伪混淆，已不能兔。宣和之际，徽宗主张科法，教门大兴於一时。而经籍正典，终不能一淳正。靖康以后，驻毕钱塘，南北间关，道家经籍尤甚不备。若广成先生编集斋科之时，身居翰苑，任兼执正，朝廷典籍，省府图书，两街道官，二京秘藏，悉可指索，皆得搜扬。所以着书立言，各有经据，天下后世，无不遵行。今之诸方《道藏》，可以数计，而经籍不讹者甚少。况於私家相传，里闾集写，实难据依。然世人或得数卷之经自尚，真伪莫辩，谓人莫已若，凭压同辈，攻讦古人。至於出言立论，亦将广成先生斋科，辄行去取。虽未能明言其非，乃多暗起议论，擅作更改。意谓自己传得秘经，便可高出广成之上。殊不知广成编校之时，藉朝廷之力以搜访，岂不胜於区区一家之所有哉。陆简寂编科书，乃在宋齐之际，张清都亦在广成之前，而广成书中，未尝遗二君之说，自执一己之见。故其多叙某处张清都已述，某处财依据陆简寂之科，可谓洪纤悉举，具细兼收矣，至於今日后学之士，乃欲议之，恐其说未必可以久行也。私家所收之经，未必如当时也。今所编灵宝，则一遵古法。黄箓，则悉从广成之科。固未能随顺於世俗，实可以不愧於鬼神。所是散坛设醮一节，与浙间俗仪小异。以至蒋氏《黄箓立成仪》，多主古科，亦引经典出处。其间又或参以近世之式，如先行散坛撒席之后，再发请醮状牒，别行设醮，乃近世之规尔。蒋氏仪中，从浙东风俗而用之，却不言此格出於某经。中古来科法，拜言功宣表、告山水土三简，即降神设醮，一并送师彻席。惟路真官以正一科品，奉行黄箓，却是设醮之后，方拜表散坛，一并送师彻席。正一之宗，所主不同，而路君之意，亦以古仪而定式也。江东西行之不以异，用古法於浙束，与世俗相违。而蒋氏《立成仪》刊行已出，且其说与浙俗相符，人必是彼者众，此书为天下之公器，不敢用此变古。异时他日，岂无高古博洽之士，公议未易泯也。醮后送师谢过等语，乃高功口启之辞，古科不载此等琐细，却是临坛之不可阙者。允中谨已撰定在前，随法备用，兔致临时言语，失次而已。此又非用近世仪，而杂古典也。宿启建坛，正斋九朝，一应科文，并见广成先生斋科，此不再录。
　　上清灵宝大法卷之四十竟
　　上清灵宝大法卷之四十一
　　洞玄灵宝法师南曹执法典者权童初府右翊治金允中编
　　投龙送简品
　　下元黄箓简文灵仙品曰：拔度罪根威仪修斋都毕，依赤书玉诀，以丹书玉札，金龙一枚，金纽九只，青丝缠之，以关灵仙五岳，升度之信，封於绝岩之中。又曰：关五帝威仪毕，当以丹书玉札，金龙一枚，金纽九只，青丝缠石，投之三江，以关水帝，升度之信，一依玉诀真文。又曰：关水帝威仪毕，即以丹书玉札，金龙一枚，金纽九只，青丝缠之，埋於坛所，以告盟地官，一如科文。玉匮明真科云：修灵宝黄箓，当以上金三两，铸三龙，龙各一两。国家用上金，公侯大臣用次金，士庶以银涂金。副以简文，题修斋所为，及太岁年月日法师姓名。投奠方所名山大洞，灵泉龙允，及斋坛中。以告盟天地水府，使鉴证斋功。阙者考属地官。九都曹科曰：龙者乘云炁，御阴阳，合则成体，散则成章，变化不测，入地升天。故三十六天极阳之境，可以驿传信命，通达玄灵者，其由龙乎。龙者阳魂，故天用龙。是以天上以龙为驿骑，往来人间矣。金者，五金之最，坚刚不渝，天地所宝，通灵合神。故以上金铸之，取法龙形，投之洞府，告盟二元也。洞府真官，所司僚属，传告龙信简文，录其善功，以奏言於上圣。感应之报，犹影之随形。修斋之士，不可阙也。简者，告也。札者，纪也。纪世之善，告於上真。法长一尺二寸，象十二辰；广二寸四分，法二十四炁；厚二分，法二仪；上下方正，法日之方景，正直通达，无所避让。国家以玉为之，玉有九德，可以为礼天神地只之信，故用玉焉。公侯臣庶通用槿木，以其洁白纤致，可以比玉矣，明尊卑之殊也。璧者，礼天地山川之宝也，以玉为之，投山简用苍璧，圆形，径二寸，虚其中。山简为九天之信，故用苍璧，以法天地也。投水简用六出之璧，其色黑，径三寸，虚其中。水简为九江水官之信，故用玄璧，水之色也，六出，水之数也。投土简用黄璧，正方，径二寸，虚其中。土简为九地之信，黄者，土之色也，方者，地之形也。璧与龙副於简封之外，以青丝缠之。科曰：投三简之法，当用金纽九只，以副於简，三简用二十七纽也。金纽代歃血，青丝代割发，通盟达诚，最为重也。故以青丝缠纽璧，以附於简及龙，而后投之也。纽，国家用金，臣用银，涂以金。径九分，圆其外如环之形也。科曰：修斋毕，别卜良日，或斋洁之辰，备醮馔，法师众官及斋主某，或泛舟以诣水洞，或梯陆以登山间，於洞府之外，杂草扫洒洁净，敷列醮席，酒果馔骰当鹿脯汤茶等。国家六十分，臣庶二十四分，一如醮仪。乃盛服澡漱，朝谒法事，备遵科式。所在地司灵官，监察将史，当为关启洞中仙曹，通达告斋之简，如此则福善立应。却不得都无关启，直尔投於洞中，不达真灵，反获罪考矣。若山水之洞稍远，师众不可俱行，难於澄泛者。当选坛内法职一二人，与弟子斋简，以诣洞所，设醮关告投奠，一如本仪。若国家投龙五岳诸山，具有金箓科式，与此常礼，繁简不同。不得藏匿简文，因循持久，所在地司录奏，获罪不细。切宜谨之。
　　简三片，槿木为之，长一尺二寸，阔二寸四分，厚二分。
　　金龙三枚。每龙用银一两，涂之以金。璧三片，玉为之，苍璧圆形，黑璧六出形，黄璧方形，各虚其中，径三寸，金钮二十七只，银为之，涂以金，径九分，如环形，虚其中。
　　山简告文并年月日作五行
　　具位臣某，今谨有某州县某，上为家国，下及存亡，或入意亦可。於某处修建黄箓大斋五昼夜。行道事讫，投简灵山，愿仙长生，度世飞行。上清五岳真人，至神至灵，乞削罪籍，上名九天。请诣灵山，金龙驿传。
　　太岁年月朔日具位臣姓某於某处告文。
　　山简符
　　水简告文并年月日共五行
　　具位臣某，今谨有某州某县某人，上为家国，下及存亡，请福祈恩，首愆谢过，於某处修建黄箓大斋五昼夜。行道事讫，投简水府。愿神愿仙，九江水帝，十二河源，江河淮济，溟泠大神。乞削罪籍，上名九天，请诣水府，金龙驿传。
　　太岁年月朔日具位臣姓某於某处告文。
　　水简符
　　土简告文并年月日共五行
　　具位臣某，今谨有某州某县某人，上
　　为家国，普及存亡。入意添亦可。於某处奉修黄箓大斋五昼夜。行道事讫，投简灵坛，中黄九地，戊己黄神，土府五帝。乞削罪名，请诣中宫，勒简太玄，金纽白信，金龙驿传。
　　太岁年月朔日具位臣姓某於某处告文。
　　土简符
　　投简醮位
　　某洞府神仙列位
　　三十六部尊经　　　　都讲
　　太上无极大道　　酒果香烛　斋主拜位
　　玄中大法师　　　　　高功
　　日直功曹土地等
　　洞门外选平地，扫洒洁冷，以醮位。或潭泽，就岸上平处。或舟上，以净席数领，铺地缝布为座，席须新者。五果茶酒等，二十四分，或三十六分。香烛献之，并如醮法陈列。皆毕，命道士一员，敕水净醮，高功行科、请圣。不恭其事，考罚尤深。
　　投山简醮仪
　　救坛，上香，启堂颂。
　　各礼师存念如法思存如斋法。
　　宣五方咒
　　五星列照，焕明五方。水星却灾，木德致昌、荧惑消祸，太白辟兵。镇星四据，家国利亨。名刊玉简，字录帝房。乘飙散景，飞腾太空。出入冥无，游宴十方。五云浮盖，招神摄风。役使万灵，上卫仙翁。和：与道合真。
　　鸣法鼓二十四通
　　无上三天玄元始三炁太上道君，太上老君，召出臣身中三五功曹，左右官使者，左右捧香，驿龙骑吏，侍香金童，传言散华玉女，五帝直符，直日香官，合三十六人出。出者严装显服，冠带垂缨。关启此间土地山川正神，臣今正尔烧香，奉为投简意其诸诚款，具载简文。愿得太上十方至真道炁，灵宝瑞光，下降流入臣身中，令臣所启，速达俓御太上无极大道，昆仑上宫，五岳灵山洞府神前。
　　请称法位
　　具位臣某，与合坛官众等，谨同诚，上启无极大道元始天尊，太上道君，太上老君，三十六部尊经，玄中大法师，天曹主宰，洞府真仙，昆仑上宫，名山福地，五岳真君，青城丈人，庐山使者，北部幽阴，冥灵神众，某处灵山主录仙圣，虚空鉴察，灵司三界官属，一切威灵。臣等伏闻宝诀灵图，出济世康时之典。赤书玉字，示安天镇地之文。笼万法以为宗，统三元而纪善。况於灵坛告罢，斋福已成。冀勒善以消愆，敢祈真而降圣。伏愿灵光下烛，仙仗遥临。臣等俯伏投诚，谨伸奏请。
　　请圣
　　太上三尊，五师五帝，日月星辰，某处洞府仙真，当境正神香官，日直功曹，土地等。先列牌位，依次请上。
　　初献茶酒
　　具位臣某，重诚上启无极大道，太上三尊，至真诸君丈人，三十六部尊经，玄中大法师，九极高真，日月星宿，昆仑上宫，名山洞府，得道仙真，五岳真君，潜霍真君，青城丈人，庐山使者，锺山郁结，西玄塘台，三官北部，六洞幽司，天下地上，冥灵众神，监生注籍，南上三门，至神至灵，一切神仙。臣胎诞尘浊，瞽暗无知，万劫善缘，依承道化。奉宣慈训，佐国立功，济物度人，弘道赞法。自投简修仙，则可去下一段。以今斋主，上为家国，善及存亡。於某油就某处，修建黄箓大斋五昼夜。行道事竟，投简灵山，乞削罪录，愿神愿仙。仰扣神真，用伸关告。臣与斋主无任祈恩，激切之至，谨稽首再拜。
　　亚献
　　具位臣某，谨重诚，上启三境天尊，十方上圣，三官九府，五帝灵司，洞府真仙，名山圣众，醮筵列位，一切威灵。臣等恭诣灵山，奉修醮礼，为黄箓斋主某人，修建事毕，投简关盟，所冀勒善书勋，除愆宥过。解释斋主九玄七祖，六族种亲，先亡后化，拔赎恶根，免脱酆都岱宗，二十四狱，五岳之府，九幽之中，魂睹光明，永蒙开度，更生受化，逍逼福门，安稳坟墓，注讼不兴，举家蒙福，一切荷恩。妖精殄灭，善瑞日生，修道参真，永谐仙品。臣与斋主无任，依归之至，再拜。
　　终献
　　宣简告文
　　封简，以玉文、金龙、金纽，青丝缠於简上。仍入匣内，香熏，叩齿九通。念：
　　玄上开明，元始监真咒。
　　以简投洞中
　　投龙颂
　　祈真登紫岳，告命诣灵山。玉女摇梵响，金童奏香烟。书名通九地，列字上三天。永享无期寿，克成高上仙。
　　再入科
　　臣谨重诚，上启高真上圣，山岳神仙，五帝尊神，三界主宰，醮筵列位，一切威灵。臣等告简礼终，投龙事毕，仰蒙成就，曲荷鉴观。高真已返於上玄，列圣各还於仙府，功曹将吏，悉复灵司，土地众神，咸安所部。功书三界，泽被十方。臣与斋主无任，依归之至，稽首拜送。
　　举送神颂
　　复炉
　　香官使者，左右龙虎君，侍香诸灵官。当令臣向来建坛行事之所，自然生金液丹碧芝英。百灵众真交会，在此香火炉前。当愿十方仙童玉女，接侍兰烟，传臣向来所启之诚，速达俓御太上无极大道昆仑上宫五岳灵山洞府神前。
　　学仙颂
　　焚燎，向来回向。
　　投水简醮式
　　排列醮位法事，如山简式。
　　无上三天玄元始三炁。至当召此间江海潭泽，正神土地真官，速出关启，臣今正尔烧香，奉为宣简意至俓御太上无极大道旸谷神王水府水帝神前。
　　各称法位
　　具位臣某，合坛官众等，谨同诚，上启无极大道，太上三尊，十方已得道大圣众，至真诸君丈人，三十六部尊经，玄中大法师，日月星宿，北斗七元，日窟常晹，洞阴神仙，扶桑大帝，旸谷神王，三河四海，九江淮泽，九府水帝，十二河源，溟泠大神，灵漱泉泽，下元水界，一切威灵。臣等伏闻泛地浮天，浩浩之源莫测。聚流积势，沉沉之际难穷。隐神龙於洞府之渊，司罪福於幽明之境。况以仰依玄典，幸终黄箓之斋修。纪录善功，恭按赤书之品格。敬趣潭泽，或云江海敷启灵真。伏愿仙谛临轩，云舆按辔，鉴瞻坛席，省录醮修。臣与斋主，无任祈恩，望圣之至，谨当拜请。
　　降圣，初献茶酒。
　　重称法位。
　　具位臣某，与合坛官众等，谨重诚，上启无极大道，太上高尊，日月星真，十方上圣，水宫主宰，江海神祇，冥灵大神，河源圣众，醮筵列位，一切威灵。臣等诞身下土，禀职凡微。宿以道因，遭逢圣运。灵宝垂化，大法度人。佐国立功，奉弘慈训。以今斋主某，上为家国，普及存亡，祇按仙科，奉修黄箓，九时行道，五日修斋，解席散坛，功成事毕。谨赍龙简，恭诣灵泉，愿神愿仙，消愆消罪。仰扣灵真，以伸关告。谨陈亚献，用寓丹衷。臣与斋主，无任祈恩，激切之至，稽首再拜。
　　亚献
　　臣谨重诚，上启三境高尊，十方上圣，河源主宰，江海真灵，旸谷扶桑，水宫仙众，醮筵列位威灵。臣等恭诣灵泉，奉修醮礼，为黄箓斋主某。修斋事竟，投简关盟，所冀纪善录功，除愆宥过。为斋主某，解释冤仇，增延寿录，脱落死籍，注上生名，蠲除愆过，赐以自新。九玄七祖，解拔苦根，出离旸谷，幽夜寒乡，沐浴炼度，超升天堂。冢墓安吉，殃注不兴，举家受福，神炁清宁，学识聪朗，志慧圆明。阐扬正法，消伏奸凶，三界证度，功满行充，帝王安镇，国祚兴隆。谨以启闻。乞如所陈。臣与斋主，无任祷祈之至，谨稽首再拜。
　　终献
　　宣简告文
　　封简，以龙、璧、纽，丝缠袋，入匣，香熏。叩齿九通，念元始上真咒，以简投水中。
　　投龙颂
　　天尊留戒律，太上演真经。奉法须勤志，功德贵精神。虔心启三宝，焚香告百灵。书名投水府，功勋达上清。
　　再入科
　　具位臣某，谨重诚，上启高真上圣，江海神仙，水国职司，下界主宰，醮筵列位，一切威灵。臣等告简礼终，投龙事毕，仰蒙成就，曲荷监观。上境高真已还天阙，水宫仙圣各返灵司，将吏功曹悉归所治，土地主者咸就元班，三界纪勋，万方被泽。臣与斋主，无任依归之至，稽首拜送。
　　送神。
　　复炉。
　　学仙颂，焚燎回向。
　　投土简醮仪
　　土简埋之坛前地中。若能预办，则先於地户中，开坎，深三尺。候言功拜表后，宣告三简毕，先以土简入袋封之，青丝缠附金龙金纽，即埋之，则不必再醮告矣。或散坛之夜办不及，则别行关盟，可也。然醮不可阙。故并录出备用。
　　醮位排列节次并同山水简用式。
　　无上三天，至当召此间土地，里域社稷等神。至俓御太上无极大道九土
　　皇灵地府大帝神前。
　　各称法位
　　具位臣某，与合坛官众等，谨同诚，上启元极大道，太上三尊，十方已得道大圣众，至真诸君丈人，五老上帝，三十六部尊经，玄中大法师，日月星真，天曹主宰，酆都大帝，九府三宫，泉曲主司，无极世界，九土皇灵，中皇戊己黄神，土府五帝，三界官属，土地里域真官，一切威灵。臣等伏闻九地九乡，渊深难极，六天阴境，博厚无垠。上列五岳之神真，下有万灵之冶职，以至洞天福地，仙域名山，开校量罪福之司，分主录生灵之府。况以奉修斋直，理合关盟。恭就灵坛，上干冲鉴。伏愿天辉下映，神驭遐临，勒此斋功，录兹丹祷。臣与斋主，无任祈恩，望圣激切之至。稽首再拜，谨当奉请。
　　请圣。
　　初献茶酒。
　　重称法位。
　　具位臣某，与合坛官众等，谨重诚，上启无极大道，太上高尊，日月星真，十方上圣，上司主宰，地府冥官，九上高皇神仙，治职醮筵列位，一切威灵。臣等禀炁凡愚，叨因宿运。得遇真法，与善因缘。值灵宝开光，赤书宣化，许以庸秽，恭奉正真。佐国为时，立功行教。今为黄线斋主某，修建黄箓大斋。上资邦国，普济存亡，请福祈恩，消殃谢罪。斋终五日，礼毕九朝，解席散坛，功成事讫。谨赍龙简，恭就灵坛，辄露精衷，仰祈灵鉴。敢陈亚献，以荐克诚。臣与斋主，无任祈恩，激切之至，稽首再拜。
　　亚献
　　具位臣某，谨重诚，上启三境高真，十方上圣，地司主宰，九土高皇，醮筵列位，一切真灵。臣等恭就灵坛，奉修醮礼，为黄录斋主某。修斋事毕，投简告盟。伏愿纪善缘功，除愆宥过。为斋主解消灾咎，蠲免冤雠。乞削地简，除其罪书。愿度愿生，保济形身。九老仙都，玉历记名。九祖父母，胞元种亲，先亡后逝，咸享福缘，出离九幽之下，八门之乡，殃注消释，冢宅清宁，恶根断绝，上生福堂。臣等学业圆就，功行盛明，生死同福，永保无倾。帝王受福，天下和平。乞如所愿，谨以告盟。臣与斋主，无任惶惧之至，稽首再拜。
　　终献
　　宣简告文
　　封简，以龙、璧、纽，丝缠於简袋，入匣，香熏。叩齿九通，念天地开张咒。以简投土，埋之坛中。取月建上，开坎埋简。
　　投龙颂
　　斋功已成就，符命告灵坛。玉璧书诚悃，金龙信驿传。虔心仰中府，归命拱黄圆。生死皆快乐，会当礼天颜。
　　再入科
　　具位臣某，谨重诚，上启高真上圣，九地神仙，土府职司，山岳主宰，醮筵列位，一切威灵。臣等告简礼终，投龙事毕。仰蒙成就，曲荷鉴观。万真已举於瑶空，众圣各还於中界，将吏复位，里域回班，恩被有情，泽覃无外。臣与斋主，无任依恋，怀恩之至，谨当奉送。
　　送神颂。
　　复炉。
　　学仙颂，焚燎，回向。
　　右投三简之法，本为佩受中盟，及学士求仙，削罪投简，以告三元也。如受箓自用之，则三简之科，除去奉为齐主某修建黄箓等一段。却续云：臣某年月，谨诣三洞法师某，受灵宝五老真文赤书灵篇，三部八景诸天内音，神仙二箓八威策文，五帝符杖中盟众经。传受事毕，投简灵山，水简云投龙清泉，土简云投简中宫，金龙驿传，乞削罪籍。余并同科。修道之士，三元八节，谢罪祈真，投五老赤书简文，出真文玉诀，亦於简上具位，及某年月日时生，命属某帝，名系某岳，愿神愿仙，长生度世，飞行上清。五岳真人，至神至灵。乞削罪
　　籍，上名九天。请诣灵山，金龙驿传。
　　太岁年月朔日於某处告文。
　　外土简水简，一如黄箓简文，只於前具位及生、命，其封题、龙、璧、纽、
　　丝，并如前法，於其所醮告投之。
　　第一次投简，则每简用金纽九。
　　第二次、第三次投，只用龙简而无纽。
　　道士投简之详，依经编出，已见玉文真篆品，此不再叙。
　　广成先生科中，叙黄箓斋主土简言功之后，吉一读已讫，至明旦便可埋於坛中，不俟别更关告。今以张承先法师仪内三简启奏，真位不同，故再箓於此。三简科文在前若修斋坛内，只以言功醮时咒告文，便投可也。此乃宣读之后，即时埋也。其山水二简，虽言功之时宣读已毕，若至洞所设醮，当依此次第，再读封咒，然后投之，庶为周备。不可以坛中告了，至山洞处，直尔便投。所在真灵，恐不关领。善功不达，所失太多。又曰：
　　欲度诸天民善男善女，咸得离三恶五道八难之中，得过三恶，世世与道相值。当八节甲子之日，投三玉简，除宿罪之簿，言功上天事，事三过诸天三官九府，更相关告上天右别。万神敬护，五帝侍卫，三界司迎，门户清肃。天地神只，日月来朝，千魔万精，不敢妄干。至愿坚固，触向咸成。七祖父母，即得解脱，三涂五苦，升上天堂。生死福善，影响相酬。三官九府，书人功过，其理甚明，世世因缘，毫分无遗。若有至士，为国主帝王，土地官长，一切人民，九祖父母，长夜三涂，修黄箓大斋，三日三夜。告盟九天，投简三元，福利广大，不可胜言。谛听奉行，勿为懈怠，魔壤尔身。道士张承先曰：登坛，受灵宝中盟讫。依自然经科，投金纽十口，投龙清泉，为求仙之道。重登坛，受五老赤书二箓策杖、恩微定志等，依盟真科文，即投三龙二十七纽，以山水宅三处，为求仙之信。然后依玉诀，别以九龙二十七纽，以八节日，投山水宅，求除黑簿，言名上天、又黄箓斋竟，亦投龙简，只依三元简文。故撰此三处关告文，各指告其仙司，必蒙削罪，记名九玄，即拔家门荷荣。又曰：大道以一炁化生三才，陶钧万有。故分三元之曹，以主张罪福，即天地水三官，实司於三元也。人之生死寿夭，罪福善恶吉凶，莫不系焉。三箓文，亦三元之典功也。修斋之法，当投三简，以告三元。故山一投诸天洞府，奏天官上元也。水简投灵白水府，告水官下元也。土简投於坛宅，告地官中元也。详简文之中，真灵位号，事显理明矣。
　　切以元始安镇，敷落五篇。故五老上帝，受赤书真文，安天之根，镇地之源，下镇五岳，以奠五方。斯实灵宝之根宗，度人之枢纽。上学之士，希道求仙，传中盟之经，佩灵宝之箓。皆以赤书真文，朱篆於槿木之简，面书告文，投之山川及住宅，关盟三界，削落罪根。及於五岳，投简送龙，灭过消愆，乃其本旨也。事见真文玉诀诸经中。若修斋建黄箓坛，解坛事讫，则告山土水三简，金龙、金纽、玉璧附所，以纪勒斋功，关告三元也。其法实本诸赤书而用之。自唐张承先法师编叙斋科，已详言之矣。至广成先生编集黄箓斋科，则备述赤书之本末，投简之典格，可谓昭然明白，无可疑者。近世多於三简之后，各篆一符。且各人所传法书不同，符形亦异。岂知投简之本意，舍赤书其可行之。故山简咒曰：玄上开明，元始监真。上帝五老，赤书丹文。天地本始，总领三元。水简咒曰：元始五老，上帝高尊。十方至真，太华灵仙。赤文告命，无幽不关。土简咒曰：天地开张，九炁分灵。三元洞府，十方朗清。五老上帝，开真领生。丹书赤文，元始上清。三咒之首，皆明指五老赤书也。今投简而易以他符，则与本旨异矣，况咒文全不相合。故今一依经旨，告文则从古式，简后真文并用五老赤书。以义取文，用为投简之信。此乃出於正经，而非后世私师经籍之比。倘法书各有师传，而凡格决不可易。投简正涉三官之府，罪福甚重，尤当谨审。所有投简关启科书，悉本广成先生斋科。但其书流布日久，传写之间，多行减节。故於首尾略具节目，只存启祝之辞而已。其本法一如醮仪。似此写未成科。使高功随口致白，增益首尾，则临事必是谬误。今未免详录次序，及宣咒发炉，上启降神，三献复炉，并从醮礼，可以俓行。写作科书，易於宣读，不致失礼而已。其言辞则并遵广成先生之文也。
　　上清灵宝大法卷之四十一竟
　　上清灵宝大法卷之四十二
　　洞玄灵宝法师南曹执法典者权童初府右翊治金允中编
　　传度对斋品
　　灵宝之道，正属洞玄。然而贯三洞之枢机，涵诸经之奥妙。自徐来勒真人付葛仙翁，而经教渐彰。孝道明王授许旌阳，而科法大备。可以安镇天地，保国宁家，度死济生，除邪辅正，内炼形气，外集万神，坐致自然，与道冥合。是以得人乃授，非才不传。经曰：至士斋金宝效心，盟天而传。又曰：若有至人斋金宝质心，依旧格告盟十天，然后而付焉。盖赍信所以寓诚，盟天所以坚誓。师与弟子，则饮丹以代歃血，分环以示共盟。夫以金宝可拾，心亦随之，质信不可阙也。富贵而吝财，不当传付。寒栖而乐道，岂在赍金。但中古以降，三洞宣行，授受之规，合分次第，学则有序，不可僭升。须先佩洞神部诸阶秘箓，奉行正一诸法，心志无惰，利济有功。方诣宗坛，受仲盟之秘箓，进洞玄之上品。然后请保举监度，投师录奏上穹，关申三界，开坛传授，迁职奉行。所谓告盟十天，即启告十方灵宝天尊，对天自誓也。分券破环，则与弟子对誓之条，非与天尊分券也。故有三皇版策，思微定志之券。既系宗坛总教，此等仪物，并合随箓出给。今更不编叙入法，恐越传法之科。从灵宝经格，分真券五灵策杖，合随本法行用。本法印剑给帖补职，不轻於授受之礼，以崇乎经法之宗也，故法以传度终之。
　　嗣法弟子，先谓保举、监度师已定，然后赍香信，诣师前投词：
　　具法位姓某，
　　右某本命年月日时生，本贯州县坊郭居。念某夙藉善因，获陶真化。身膺符箓，职列班行。先曾投度师某人，传受某法。奉行已久，曲荷保全。深愧无功，罔敢退惰。谨赍法信，恭沥丹衷，仰叩师垣，愿行嗣受上清灵宝大法一宗符图印诀，归身修奉，益励素心，共赞玄猷，力扬大教。得法之后，倘有轻泄漏慢，妄传非人，及不守正真，混杂邪伪，违盟负誓，咎道怨师，则一身受风刀之诛，九祖同酆山之罚。谨具状，申保举师某君先生，监度师某君先生，度师某君先生。伏望师慈，特与录奏天关，申牒三界合属真司，开坛传度施行。谨状。
　　太岁年月日具法位姓某状。
　　度师受词，即启告上帝高真，录状奏闻，申牒三界。
　　申奏大略格式
　　玉清圣境洞真元始天尊。
　　上清真境洞玄灵宝天尊。
　　太清仙境洞神道德天尊。
　　太上吴天玉皇上帝。
　　勾陈星宫天皇大帝。
　　中天紫北极大帝。
　　后土皇地祇。
　　已上七状同式，并诣天枢院。
　　奏牍式
　　具法位臣姓某，诚惶诚恐，稽首顿首，再拜上言。臣待罪灵班，久无善行。所宜省己，岂应接人。盖以教在敷扬，事难寝抑。敢誊凡愫，上冒高穹。臣谨据乡贯参受某箓弟子法职姓某投词，伏为自己本命年月日时生，行年几岁。昨曾投师，传受正法。经今几时，幸沐生成，时获通感，兹愿进传上清灵宝大法，归身修奉，誓济显幽。倘或泄於非人，以正混诸邪伪，酆山甘罪，重罚无词。据此坚诚，理宜付授。臣拟迁补某人，充灵宝中盟弟子，南曹执法典者为职。须至昧死，录状上奏。
　　圣位玉陛下，恭望
　　天道睿慈，允臣所奏。容臣补授，传度施行。臣干冒天宸威，下情无任战栗，待罪激切，屏营之至。谨奏。
　　太岁年月日具法位臣姓某状奏。
　　右七状内，可漏各弃圣位，方函，并诣天枢院，请进
　　南极长生大帝　方函诣　南极帝阙，
　　东极青宫太乙救苦天尊东极青宫。
　　十方灵宝天尊。十状。
　　九天帝。九状。
　　三十二天，三十二状。
　　木公，一状。
　　金母，一状。
　　奏状式
　　具法位臣姓某。
　　右臣谨据乡贯云云同前状至，须至录状，上奏
　　圣位陛下。恭望
　　道天睿慈，允臣奏请。容臣补授，传度施行。臣干冒道天宸威，下情无任战栗，待罪之至。谨奏。
　　太岁年月日具法位臣姓某状奏。
　　右诸天尊天帝奏状，并同。惟天尊作道慈，天帝作天慈，金母睿慈，十方九天，若不能专状具奏，则不可连作一状，大为不便。木公金母圣号，奏申文檄品内具载。
　　申上界状
　　具法位姓某。
　　右某谨据乡贯云云同奏状意，所有本法合用印篆，谨枯连式样在前，须至录状申闻者。
　　右谨具，申
　　三天门下泰玄都省主宰高真圣前。恭望真慈，允今申请。特与敷奏天阙，取旨先次。原赦臣与嗣法弟子某人，九玄七祖，前世今生，一切罪恶，许容传度，仍乞颁告诸天诸地，日月星辰，三界三元，十方世界，应干合属去处。依法照应施行。某干冒真威，不胜惶惧之至。谨状。
　　太岁年月日具法位姓某状。
　　中天大圣北斗九皇星君。一状。
　　上元天官帝君，中元地官帝君，下元水官帝君。三状。
　　天蓬、天猷、翊圣、真武四圣。一状。
　　玄师、天师、经籍度师五师。一状。
　　日宫孝道仙王。专状。
　　月宫孝道明王。专状。
　　九州都仙太史。专状。
　　太极左仙翁。专状。
　　三界大魔王。一状。
　　五帝魔王。一状。
　　右十二状，并同式。若专状与连状，非有轻重。益上真所治，各有其局。使其曹局共一所，始可共状。如日月异宫，三官分府，是不得不专状也。外有十方飞天神王，合用十牒专行，一如状意。更不具式。
　　申状式
　　具位姓某。
　　右某谨据乡贯云云并同奏状意至，须至录状申闻者。
　　右谨具，申
　　中天大圣北斗九皇星君圣前。恭望真慈，允令申请。特与敷奏
　　上玄，颁行三界，各令依法，照应施行。仍乞恩矜，许容传度。某干冒真威，不胜惶惧之至。谨状。
　　太岁年月日时具位姓某状。
　　申中界下界状
　　地府北阴酆都大帝。
　　水府东霞扶桑大帝。
　　东岳天齐仁圣帝。
　　灵宝大法司。
　　当司据云云同前至须至申闻者。
　　右谨具，申
　　北阴酆都大帝圣前。伏望
　　圣慈，允从申请。特与行下九垒重阴，六天十洞，泉曲冥关，应干合属去处，依法照应施行。
　　水府状后改云：行下三河九江，五湖四海，川源溪洞，下元水界，应干合属去处。
　　东岳状后改云：行下四岳有司，洞天福地，灵域名山，天下祀典正神，城隍社令，应干合属。
　　牒式
　　蒿里丈人。一牒。州县城隍。二牒。
　　九州社令。九牒。并请行下所属分野，应干典祀正神，祠庙郡邑，城隍社令，应干合属去处，依法照应施行。
　　其余欲加详更，自随事增益。或兼传别法，事属他司者，各自申牒可也。
　　发放功曹关应干帖式例，见奏申文檄品。兹不再录。
　　发奏已毕，则择日开坛传度，修设谢恩，清醮至期，按科奉行。
　　上帝请醮状式
　　具法位臣姓某。
　　右臣先据嗣法弟子某人投词，乞传上清灵宝大法。己於某日录状闻奏讫，谨取某月某日，就某处开坛传度，修设清醮，上谢天恩，须至录状，上奏
　　上清灵宝天尊玉陛下。恭望
　　道慈，流光鉴映。臣干冒
　　道威，下情无任惶惧，待罪之至。谨状。
　　太岁年月日时具法位姓某状。
　　上界高真请醮状式
　　具位臣姓某。
　　右臣先据云云同前至天恩。除已再行具奏外，须至申闻者。
　　右谨具，申
　　三天门下泰玄都省主宰圣前。恭望
　　真慈，俯赐下临，证明传度。臣干冒
　　真威，下情无任惶惧，待罪之至。谨状。
　　太岁年月日具法位臣姓某状。
　　中下界请醮状式
　　灵宝大法司。
　　当司先据云云同前至设醮谢恩，须至申闻者。
　　右谨具，申
　　东岳天齐仁圣帝圣前。伏望
　　圣慈，特赐降临，证明传度。谨状。
　　城隍社令等神合用者，并用牒请醮。
　　牒请照会，幸垂临贲，故纳醮诚，谨牒。
　　醮中进状
　　具嗣法弟子全函臣姓某。
　　龙车一乘，
　　右谨上进以闻。谨进。
　　太岁年月日嗣法弟子全衔臣姓某状进。
　　具　度　师法衔臣姓某。
　　上界列真献状
　　具嗣法弟子衔臣姓某。
　　金钱一分，云马一骑。
　　右谨贡献以闻。谨状。
　　太岁年月日具嗣法弟子衔臣姓某状。
　　度师衔位臣姓某。
　　中下界列圣献状
　　具嗣法弟子衔姓某。
　　金钱一分，云马一骑，
　　右谨上献，伏惟
　　圣慈，俯赐鉴纳。谨状。
　　太岁年月同前结。
　　右式之外，或列位神只，及诸司官将曹局，同所者连状，有遗发关引等，并见奏申文檄品。
　　传度合用法物
　　银环二，径二寸四分。别无字，只凿度师花押在上。
　　银龙头书刀一。钢铁为，刃长六寸，银作龙头。
　　黄绢券文。高九寸，长七尺二寸。
　　镇彩三丈六尺。青九，赤三，白七，皂五，黄丈二。
　　镇坛米。三斗六升。
　　镇坛钱。三千六伯文。
　　命彩一缣。嗣法弟子本命所属之色。全缣则不论数，或随年。
　　灵书真券式#l
　　具度师衔位姓名押
　　太岁年月　日
　　玄科律令
　　会一如
　　洞玄补职受事讫存留本司照
　　右分券合同系某人嗣行灵宝大法进品
　　朱篆灵书中篇真文#2
　　向右反书，篆文，见玉文篆品。
　　须至给券者。
　　诸天送迎，已补某人充具嗣法弟子新补职衔为职。
　　永勤孝忠，九祖蒙福。灵章下处，
　　准格嗣行灵宝大法。进品洞玄，升秩仙官
　　三天门下南曹。
　　三天门下南曹，
　　准格嗣行灵宝大法。进品洞玄，升秩仙官，
　　永勤孝忠，九祖蒙福。灵章下处，
　　诸天送迎，已补某人充具嗣法弟子新补职衔为职。
　　须至给券者。
　　朱篆中篇真文
　　右合同真券，付给弟子某人，收执佩带。已后五苦咸解，三恶并原，永灭罪籍，度上生名，劫劫长存，与天齐年。急急如太上勑令。
　　太岁年月日。
　　保举师姓　名押。
　　监度师姓　名押。
　　度师姓　名押。
　　此乃灵宝本法券文，对天分之。将右券度师收之，左券入袋，付度嗣法弟子。或度师不必留存，俓将右券，用状缴申上清天枢院照应，以为弟子修仙学道之证。落罪籍，上生名。则易右券后语曰：
　　右分灵书真券，系法箓弟子某人，嗣行上清灵宝大法，进品洞玄，补职受事。传度礼毕，画券示约，为弟子落灭恶根，消除过籍，修仙学道，所向圆成，乞依玄科施行。
　　年月，余同前式。
　　环式
　　环者，所以昭信誓，如古人投璧为盟之义。环上本圆，无字。今宗坛则銮师押字於上，传法亦然。古人舍淳抱朴，不事外饰，凡事尚质素而已。至路真官编《天心正法》，则环上有字。其文云：天心正法，万神所宗，盟天而传，循环无终。此亦用环之义，然皆非古式。若灵宝乃洞玄之上品，不宜随俗行事。环以示信誓。路君临坛分券，而不剖环，其意益谓既分券合约矣，不剖环亦可也。环则弟子佩之，不渝盟而已。高识之士，更宜详酌而行。
　　书刀式
　　右书刀，并以钢铁为利刃，却以银为龙头，包其末之太半。拜章亦同此式，惟其有刃可用，故备仪以俟削治差误，况分券尤须刃也。今人银叶为之，非也。
　　补职帖式
　　灵宝大法司。
　　当司契勘乡贯居嗣法箓弟子某人投词，伏为自身本命，年月日时生，夙藉善因，获陶真化。叨行正法，滥缀
　　灵班，敢坚素诚，荐据丹悃。先已具
　　申宗坛，迁受中盟秘箓。今愿进傅
　　上清灵宝大法一宗符图印诀，皈身
　　崇奉。期济幽显，馘毒除妖，辅道赞
　　化。如敢参杂邪伪，混乱神文，或妄
　　传非人，轻泄天宝。甘以身谢天地
　　水府三官。昭一得本人，誓辞坚笃，诚
　　心不回，格许宣宏，理宜接引。除已
　　录奏三天帝阙，申牒三界合属真司，
　　依式开坛，对天传度，合行补职，受
　　事给付上清灵宝本法秘文，合用印
　　剑策杖，须至逐一开具给帖者。
　　一其人已佩中盟秘箓，今来进传灵宝大法。依准
　　科格，合行迁补灵宝中盟弟子南曹执法典者为职。
　　一给付
　　上清灵宝大法一部。
　　一给付
　　灵宝大法司印一颗，
　　通章印一颗，越章印一颗，
　　黄神印一颗，神虎印三颗。
　　一给付
　　八景辉灵之剑。长三尺六寸。
　　一给付
　　五灵策杖，随身受持，一如科法。
　　一准
　　格洞玄弟子芙蓉冠，紫帔，三十二条黄裳黄褐，明光玉珪，玉佩，赤舄。
　　一灵宝大法，品属洞玄。总三洞之枢机，乃中乘之上法。尊贵崇重，不同常科。应有申告收治，并合申三界五常大魔王，依法牒所属飞天神王。每遇给符咒水，并关遣神王，下使者吏兵，施行给降，灵宝受事，如意大将军，随行司领职。
　　一进拜章书，入室修存，谒帝朝真，飞神启事，焚诵祷请，召役神灵。并合关召三五功曹，左右官使者，侍香金童，传言散华玉女，五帝真符，直日香官，依法奉行，随印受事。事毕复位，应召即临。
　　一追取幽魂，摄召魂爽，并准科移牒神虎何乔二大圣，三部追魂使者，七司玉女，赍持符札，照应施行。
　　一修斋设醮，宣令传符，并随事请降十方飞天神王，降真召灵符使，玄都金龙荚龙驿吏，禀符受事，宣传事毕，俓复元班。
　　一灵宝官属，玉童玉女，天将仙兵，隶属上玄，不同常职。准依经格，随事请降，辅佐行持，法师毋得叱吃指呼，其神不系凡世驻箓。须当澄心定息，诵咒焚符，临目存思，密行召用。行令已毕，各复元班。其余经格外，妄称将吏名目，擅置仙曹有司，并不许随俗混行，违经杂用。故爽誓盟天不尔私。帖伏以皇人按笔真毋戒经，观四译而成书，为三洞之要典。和天安地，福国宁家。千圣攸遵，岂独显幽之俱利。万方取则，实同今古以蒙休。嗣法弟子某人，职品洞玄，法迁灵宝，誓盟私着，传度已终。事体非轻，职位甚重，所宜永坚一志，密练百神，检己修身，毋违科而犯戒。济人利物，当立德而建功。五帝大魔察其勤惰，三官都禁紏其愆非。谨秘专精，万炁全而三天锡召。轻泄漏慢，一身落而九祖罹弃。守而有常，戒之无忽。故帖。
　　太岁年月　日帖。
　　保　举　师　具　位　姓　名押。
　　监　度　师　具　位　姓　名押。
　　度　师　具　位　姓　名押。
　　籍　师　具　位　姓　名已羽化不押。
　　经　师　具　位　姓　名。
　　传度开坛建醮，或有力之家，宿启则预行申发，晚下敕水禁坛，宿启行科如斋法。次日昧爽，登坛开启，三时行道，朝真忏悔谢恩，有灵宝道场三朝科文可用。晚下设醮传度，尤为尽善。往往世人传度，多止於设醮而已。故今具叔传度醮式，即系受法传度。乃本法之事，非黄箓之仪。今列于左。
　　铺设醮筵，中列上帝，两麻设从圣，或六十分，或一百二十分。中设三宝位，置御按，如斋坛式。设五师幕於坛左。
　　神功妙济真君太极冲应真人於坛右，或以五师与二位共幕，亦可。
　　排列请醮状牒於师前，次发牒。
　　道众师前立班，
　　知磬举法事，
　　高功与弟子，各上香致拜。
　　高功长跪请牒。道众捧状牒，华夏至发牒所，道职一员，吟咒洒净。
　　知磬举法事。
　　高功焚降真召灵符，变神召将。
　　次宣白初献法事。
　　次再白亚献法事。
　　次三白终献法事。
　　宣关帖。
　　高功遣发。
　　弟子灌酹。
　　焚燎　　向来。
　　回向念善。晚下设醮如常式。
　　上清灵宝大法卷之四十二竟
　　#1此券式文句应从左向右书写、诵读。
　　#2此真文句应从中央向左右书写、诵读。
　　上清灵宝大法卷四十三
　　洞玄灵宝法师南曹执法典者权童初府右翊治金允中编
　　传度对斋品
　　对斋设醮传度科仪
　　道士有威者一员，禁坛敕水。次醮筵内，关斗灯，华夏引，高功出靖，诣师前立班。高功与弟子，上香致拜。次修斋，请师，
　　玄师，天师，经籍度许葛。
　　举云舆。
　　高功长跪，启白。
　　唱道赞。华夏引，高功诣醮坛，入地户，升天门，上十方香，上御案香，焚降召符，密咒。长跪，上本位香。表白开启。
　　臣闻潜融一炁，肇形於混沌之初。判立三才，资始於洪蒙之劫。玄恩普被，道荫成包，橐钥阴阳，钧陶人物。故无幽而不烛，是有祷以皆通。恭焚道香，德香，无为清静自然香。奏启虚无自然元始天尊，太上大道君洞玄灵宝天尊，太上老君洞神道德天尊，吴天玉皇上帝，紫微北极大帝，句陈星宫天皇大帝，十方灵宝天尊，后土皇地祇，东极青宫太一救苦天尊，东华上相木公青童道君，南极长生大帝，白玉龟台九灵太真金母元君，九天上帝，五老天君，三十二天上帝，五福十神太一真君，上清十一曜星君，日宫孝道仙王，月宫孝道明王，中天北斗九皇星君，天地水三元帝君，北极四圣真君，玄中大法师，三天扶教辅元大法师，正一静应真君，灵宝经籍度三师真君，太极左仙翁冲应真人，九州都仙太史高明大使神功妙济真君，泰玄都省主宰高真，天枢院主宰上圣，周天三百六十五度列宿星真，三界五帝大魔王，十方无极飞天神王，某人本命元辰真官，北阴酆都大帝，水府东霞扶桑大帝，五岳真君，五岳五天圣帝，靖庐治化仙官，江海河源圣众，三洞经法箓中灵官将吏，太岁官君，城隍典祀，三界官属，一切威灵。仗此香云，普伸供养，玉音摄炁，灵风聚烟，紫虚郁秀，辅翼万仙，执箓把籍，同到帝前。令臣关启，咸赐如言。奏为乡贯嗣法箓弟子某人，投度师某人，进传上清灵宝大法。已行录奏天阙，申牒三界合属真司。涓此刚辰，恭就某处，开坛传度。修设清醮一座，延奉三天上帝，九极高真。召三界以齐临，异万仙而俯降。容其传度，许以告盟，证录祷祈，鉴瞻修奉，醮筵已肃，坛墠粗严，恭对高真，关行法事。
　　知磬举启堂颂。
　　都讲举各礼师。
　　高功宣五方咒。
　　举鸣法鼓。
　　发炉　众官等各长跪。
　　高功出官。
　　谨出臣身中五体真官，功曹将吏，开化定道，阴阳功曹，消灾散祸，解厄君吏，各十二人出。某建节监功大将军，直使功曹，阴阳神诀吏，各二人出。出者严装，住立营卫匝绕。臣身中郎吏虎贲，察奸勾骑吏，都官仆射，天丁力士，治正执正吏，收神食神吏，收毒食毒吏，收精食精吏，收邪食邪吏，诛符破庙吏，刚风骑置吏，驿马上章吏，飞龙骑吏等官。并皆屯驻臣左右前后，受臣词语，关启此间土地，里域正神，治化靖庐名山，洞天福地，海岳太岁官君，治中将吏。谨同诚，上启太上无形无名虚无自然至真大道无上元尊金阙七宝玉陛下。臣受法之日，约以流通济物，是先接人为切。今谨有某人，谨为进拜词文，上祈玄感。当令臣所启者达，所告者应，所禳者却，所济者度。功曹使者，飞龙骑吏，分别关告，以时上达。列启事竟，各还臣身中，复於宫室。须召复到，一如故事。
　　各称法位
　　具位臣某，与合坛官众等，谨同诚，上奏启虚无自然元始天尊，无极大道太上道君，太上老君，吴天玉皇上帝，紫微北极大帝，十方。灵宝天尊，后土皇地祇，南极长生大帝，青华大帝，九天上帝，五老天君，三十二天上帝，十极天君，玉虚上帝，玉帝大帝，东华南极，西灵北真，玄都玉京，金阙七宝，琼台紫微上宫，灵宝至真明皇道君，上相上宰，上保上辅，四司五帝，长生大君，好生韩君丈人，度世司马大神，日宫帝君，月宫皇君，五方五德星君，四炁四曜星君，北斗七元真君，斗中帝座，辅弼星君，南上可命司录，延寿益算，度厄尊神，三十六部尊经，玄中大法师，灵宝经籍度三师真君，天地水三元帝君，北极四圣真君，太极仙翁冲应真君，九州都仙神功妙济真君，泰玄都省高真，历代传经演法真仙，三界五帝大魔王，十方无极飞天神王，天枢院主宰高真，二十八宿周天列曜星君，本命元辰，太岁尊神，北阴酆都大帝，东霞扶桑大帝，五岳正副真君，五岳五天圣帝，靖庐治化仙官，江海河源圣众，三洞四辅法箓中灵官将吏，城隍典祀，三界官属，一切威灵。臣伏闻无形无名，即玄真之妙赜。有光有象，乃圣化之灵机。混成宇宙之前，肇造乾坤之本。分兹一炁，育破三才，宰制万灵，陶成庶类。於是元纲启蕴，立万劫之根宗。大梵发辉，漏九清之秘奥。三洞流布，九品宣行。本惟佐天化机，亦以彰於道要。因师尊之开度，跨古今以钦承。臣猥以庸鄙之资，叨缀班行之末。滥师至化，叨眄灵文。所宜随力以宏科，不敢因人而废事。既承洁己之进，当开勤道之途。授受不穷，所以副大教作成之意。继成有格，须祈求高真鉴度之恩。是用瞻碧霄界以投诚，想白玉楼而稽首，不惭尘陋之礼，冒闻玄极之高。伏愿五色卿云，拥掷火流铃之仗。三华黄道，降飞龙唱凤之车。众圣临轩，万真就列。臣等百神震惕，一念精纯，拜首瑶坛，敢伸降重。
　　初献茶酒
　　臣谨重诚，上启虚无自然三境至尊，吴天玉皇上帝，紫微帝座，九极高尊，三天主宰，三十六部尊经，玄中大法师，三天大法师，灵宝经籍度三师真君，三洞四辅法中主执圣众，灵官将吏，三界官属，一切威灵。臣闻道本无言，因经科而立。教化垂有，作出法箓以度人。九品三乘，递相通贯。六书八体，互以发明。传於天中，为万品指归之路。降乎人世，开群生修进之门。自非历劫之良因，安得一窥於正典。故教刚精练，始可为师。志虑清高，乃容受法。立功建事，上以赞於玄猷。励行饰躬二内以检於凡质。科条至重，付度不轻。如臣本匪良资，实无达识。五芽三素，岂知练习之源。六欲七情，徒逐沉迷之浪。所当省己，安可接人。盖以立誓盟心，登坛受质。虽戒张皇而妄泄，不许缄秘而失传。况承勤恳之词，愿被正真之化。岂以臣之不才，终加抑绝。幸其人之有志，僭为申誊。臣虽昧通真达妙之机，然不敢传叛道罔人之法。爰从彝典，用箴灵坛。奉高圣之回光，仰至真之在御。辄披凡愫，上渎宸严。设醮青词，谨当宣奏。
　　宣词，焚词。
　　按如词言，情诚坚切，义当接引，不敢逊辞。伏以灵宝神章，洞玄上品，延康之始，莫测其端。龙汉之初，渐彰其妙。结飞玄之正炁，成隐秘之灵音。发五镇之根宗，经四译而昭布。宁家国而赞帝王之治，调阴阳以辅造化之功。上圣高真，莫不因兹而证道。沉灵幽爽，岂非假此以迁升。实万品之津梁，乃千灵之规范。虽巍巍之典，传度不轻。然浩浩之功，包容无外。有若臣庸愚末学，谬居师匠之阶。嗣法某人，尘碌凡资。僭受仙灵之职。事俱越分，理实愧心。尚祈天造之慈怜，更冀师恩之覆育。许容传度，俾遂进迁。赦原臣等九祖宿愆，万生重过。罪籍先除於黑简，真阶早纪於玄都。臣等惊冒渎之渐繁，第醮仪之有式。敢陈亚献，以荐克诚。臣与嗣法弟子，无任战兢之至，稽首再拜。
　　亚献法事。
　　献毕，举十方灵宝天尊。
　　嗣法弟子再拜，启白。
　　此作掌记写，或领赞引代念。
　　嗣行灵宝大法具位臣某，诚惶诚恐，稽首顿首再拜，上启三境高真，万天上帝，东方无极太上灵宝天尊，南方，西方，北方，东南方，东北方，西南方，西北方，上方，下方无极太上灵宝天尊。愿赐矜怜，俯垂鉴录。臣千生庆幸，一日一遭逢，嗣法传真，迁阶进职。永坚素志，不敢负心，傥渝誓盟，甘从谴罚。今与师分环剖券，立誓饮丹。伏望证明，容臣受度。臣无任望恩，激切之至。
　　举天尊号。
　　师与弟子，回班对立。
　　高功启白，宣戒。
　　恭闻灵宝之道，洞玄之宗，独步玉京，度人无量。受之者功迁九祖，修之者形陆九霄。乃万法之灵枢，总十方之正教。巍巍大范，德难可胜。受其法者，固所当修，戒其所必戒，修为不替，神仙可期。对天发扬，先明十戒。
　　第一戒者，无忘八极。忠者钦之极，孝者顺之极，斋者戒之极，敬者礼之极，宽者广之极，裕者乐之极，容者和之极，忍者智之极。天以北辰为极，地以五岳为极，屋以楝为极。天以有极则能聚众炁，地以有极则能聚众形，屋以有极则能聚众木，人有八极亦如是也。故能聚众善，善立则道备，道备则所见自然开涣，所应自然调适，此得灵宝度人之基也。
　　第二戒者，无忘鉴水。鉴者，喻心。水者，喻性。心清则万法皆照，性静则五浊不归。道之在人圆通，非蒙蔽可了，亦非躁动可达。托鉴水而悟心性，此得灵宝度人之体也。
　　第三戒者，无忘日录。日录者，所修检善恶。人之处世，患不自知，患不闻过，患不听言。不自知则无所悟，不闻过则无所改，不听言则无益。今以日录，日录所为不可下笔处，皆己之非也。改之为贵，则日录者不教之师，不说之友，不诏之君父，不约之法度也。不可忘之，此得灵宝度人之想也。
　　第四戒者，无忘追度安镇。人之所亲，不过父祖，所尊不过君上。君上父祖之德，必报之者，追度安镇是也。追者，谓诵经行符，上为父祖六亲之过去者，以资冥路。度者，谓谓经行符，上为父祖六亲之见存者，以资福算。安镇者，谓诵经行符，上祝国王帝主圣寿，安镇四方，召龙行雨，驱妖馘毒，保护民物，禳度星躔，皆其一也。其或在家行祖父之志，或居官分君上之职，种种利益，有可报称，皆即为之。凡木之叶落，尚粪其本根，则归根复命之义也。人之根本反始，不可不勉，此得灵宝度人之宜也。
　　第五戒者，无忘治救之术，慈悯所先。凡有病者，为其行符诵经，至诚禳却，如己至爱男女父母。凡有方便，种种惠泽，皆尽其心。如莅官行法，务布阴功，宽平设法，三省而行，再思而动。其或修治桥梁，当道种植，有益於世者，皆力行之。夫人之有慈，念木有根。人而不仁，逮於禽兽。故猩猩活象，义鹘搏蛇拔难，有始此者可思之，此得灵宝度人之由也。
　　第六戒者，无忘服炼之术。参同天地，效法阴阳，念念正真，存存不缺，划然超脱，变化无方。今之虫豸，有外舍陆走，而至飞翔。地脉川游，而遂奔逸。在物既尔，於人当然，此得灵宝度人之方也。
　　第七戒者，无忘刚洁。刚则有正，不行非淫。洁则戒行，不慕非食。不非淫则不损身之精神，不非食则不杀物之性命。见人妻女，如己尊亲。见物性命，如己所生。自然精神全而冤对少，此得灵宝度人之实也。
　　第八戒者，无忘俭约。凡所求物，当知皆是元始祖炁化生。灰水荡秽，不用修饰。粟菽充饥，不用珍庖，此得灵宝度人之福也。
　　第九戒者，无忘愿约，愿者，从初入道，时发善心。约者，既入道后，设誓天地，神明司之，无辄中变。科戒不可不守，此得灵宝度人之念也。
　　第十戒者，无忘师友。师者，所以教。友者，所以劝。教者，似父。劝者，如兄。既为父兄，可不钦重而委弃之乎？此得灵宝度人之宗也。
　　上来十戒，乃师尊付授，发明古经。夫经蕴道之机，法乃经之用。欲遵正教，修谨为先。守之行之，毋得中怠。亿曾万祖，幽魂苦爽，皆即受度，上升朱宫。修之益勤，学之不已，功满得就，皆得神仙，飞升金阙，游宴玉京，子其勉之。
　　次分环剖券
　　夫环券者，所以结誓三官，告盟十天，承永坚信。度师不敢隐真出伪，弟子不敢叛道背师。分环永不渝盟，裂券永不负誓。始勤终怠，五帝录愆敬佩精修，九天同福。对圣披受，终身宝持。
　　次弟子与度师，共执朱笔。章表以环券各入袋。
　　度师云：回笔指天。
　　弟子云：上不负天。我若负天，七祖受刑，天若负我，日月不明。
　　度师云：回笔指地。
　　弟子云：我不负地。我若负地，身受刀兵。地若负我，草木不生。
　　度师云：回笔指心。
　　弟子云：我不负心。我若负心，合门不生。心若负我，道化不行。
　　次度师捧水盂，执笔，白云：付度已讫，歃血重盟，以丹代血，各坚其心，饮此丹华，通真达冥，中理五炁，混合百神，十转回灵，万炁齐仙。
　　师与弟子及道众，各回班，还本位。高功再白，对圣补受公帖，宣行表白，对圣宣补职帖。弟子长跪，章表以环券并帖，付弟子。
　　弟子执券，白云
　　臣赋性昏愚，植资凡下。误蒙天泽，叨进仙阶。裂券分环，立盟结誓，对天领职，被宠实探。臣敢不益励素心，永栖正教。傥有违负，一从玄科。臣无任怀恩，激切之至，谨稽首礼谢。
　　高功宣科
　　臣谨重诚，上启三清上帝，九极高真，三界灵司，十方众圣，醮筵列位，一切威灵。臣闻道在人宏，法因师度。继承不绝，乃能敷畅於真风。流布无穷，可以恢彰於大教。引后世於背暗向明之域，跻生民於迁善远罪之途。将成辅正之功，实以度人为切。但臣禀资退钝，赋性愚蒙。学未际於至人，道不逢於真授。僭当传度，大失典仪。岂谓万圣流慈，众真孚佑。不遗么贱，曲赐包涵。乃容勉强以行科，俾遂扶持而毕事。分环破券，立誓结盟，露刺对斋，饮丹受职，威仪粗备，实荷垂恩。所愧荐献之诚不全丰洁，醮修之礼罔极精严。坛墠不崇，请陈失格。傥怜其愚则可赦，若录其过则难逃。愿祈旷荡之恩，普宥狂愚之罚。庶使臣与嗣法弟子，早逢妙旨，获悟灵机。进修无障难之侵，符法契神灵之助。呼吸有应，关奏咸通。身得道真，名题丹简。下同驽累，俱赖恩私。上愿道法兴行，真科阐布，天清地静，日丽月明，社稷宗祧先圣，腾驾於常旸之馆，游神於大漠之庭。福及皇图，庆流神嗣。今朝皇帝，乾坤荐祉，嵩华齐龄。亿万斯年，永迪无疆之庆。百千其叶，终符过历之祥。海宇丕平，边陲宁谧，五兵不试，六炁均调，禾稼滋丰，人民康乐。隐谷栖岩之士，修真进道之人，行就功成，早拜九天之召。升神炼质，克为三境之臣。次冀臣等宗祖先灵，师资往识，自知宿命，长超冥昧之乡。早悟真宗，俓陟逍遥之境。以至六天十地，三途九幽，悉被宸辉，尽沾冲癊。罢停拷掠，解释冤缠，游灵飞爽之无归，沉魄迷魂之未度，成令警省，普遂消闲，赋性立形，含情受命。羽毛鳞介，草木昆虫，不逢横伤，并臻生理。臣等深惭累渎，难驻群真。敢伸终献之私，少醉酬恩之至。臣与弟子，无任战栗，稽首再拜。
　　终献法事
　　臣谨重诚，上启大道高真，瑶空上圣，临坛监度，一切威灵。臣闻道虚善应，天高听卑。故兹传度之坛，特沐临观之泽。惟是冒干天听，轻渎灵威。惶惧实深，惊危失措。尚祈宽宥，曲赐矜原。补受事终，醮修礼毕，仙凡有间，仗卫难停。清跸收音，已返琼舆之驾。紫云敛彩，难随玉辇之踪。将吏还司，真灵复位，徒深恋慕，陪切依归。注想天阶，百拜奉送。
　　送神颂，纳官，复炉。
　　出堂，诣师幕。
　　高功长跪，致谢师词。
　　修斋，云舆，焚燎。
　　向来，酹酒。
　　念善，谢师，交贺退。
　　允中尝闻，道之难闻也久矣。中古以后，科教兴行，而大道隐晦。世降愈下，法术盛行，流之多岐，日以驳杂。三洞之品，自汉天师宏正一之宗，而天心正法出焉。当其受印剑於玉局，荡妖异於寰区，法之济时，厥勋盛矣。天心春牍，历魏晋之变迁，经南北之分治，散失沦坠，几不可考。五季之后，有谭先生、饶先生，相继祖述而成书。虽曰三符二印为宗，而其名称职位、体格言词，悉非汉制。及其天条鬼律，遂有徒三年杖一百之刑。按徒杖之名，乃定於后周显德之间，亦非汉天师本文。汉之刑曰笞三百、笞二百之类，与今不同也。闻饶君颇通达幽冥之事，恐其欲以俗格，而警励世人，或他有所见。又於传度之时，给仙诰以补职幽冥，世法为之，元妙宗遂因其式而编叙。绍兴之初，路真官再编天心法。则用世法，以定之者尤众。路君高才博达之士，撰传度科文，又於其法十卷之首，各作一叙，极为精确，超越古今。惜其所见有偏，升天师与上帝同列，奏告尊崇之比僭。天尊独跻万真之上，失於碍理，良可恨耳。惟出给仙诰之事，路君却不从旧例，止给补帖而已，大为允当。夫人世官爵受命於君，故出给告身。若大臣便宜，补人以官，亦不过给帖僭补。非得君命，不给告也。蚓传法之规，乃以科教，有此典式，依按而行。初非面觌上帝，显奉天旨，止於备录奏告，依仪传度，皆补职帖而可，虽宗坛亦止於给帖。幽阴之事，安可全用世俗格式，擅作告命，诚不可行。此事独於天心见之。若灵宝大法，自葛仙翁而经典宏敷，至许旌阳而法法大备。虽混元法，亦以许君为宗。而净法秘法，与灵宝分派，终未尝有诸诡怪之状。绍兴之后，天台灵宝之法，行於浙东，於是混杂伪妄，甚於天心矣。如经中依格告盟十天，盖奉金宝以诣师，启十方而结誓。言出诸口，天不我欺，欲重其事而不致轻慢，乃经中之意。金宝本无数目，盟天立仪传法，则师与弟子对斋结盟，分环破券。俾师不得隐真，弟子不得背师，此其义也。天台灵宝法中印券品，乃以黄缯十片，朱篆弟子某稽首东方玉宝皇上天尊。十方皆依《救苦经》天尊圣号，逐一朱篆。於传法之际，以十方天尊之号，当中分剖，名曰告盟十天，且如世间文字，有干涉、乘兴、宫禁、笔跸之类，皆平阙，谓其近於君也。岂有正篆天尊圣号，而当心剖之乎。又立券式，以经籍度师，排书而顺列於上，以父母三代，逆书而倒列於下，名曰三天文券。古者引九祖以告盟，言祷之天。臣若有达，九祖同罚。亦重其约也。书券而倒安於下，可乎。不知何人为此怪证。彼不知天尊初非剖破之文，父祖岂是颠倒之物。是可忍也，孰不可忍也。其余典格可以类见，恐吉人善士不探源流，陷身於逆，故复深辩之。分券，乃师弟子恐其相负也。天尊何尝负汝。天尊不与世人分券也。券上略为合同之诚，有一符在剖开处而已。灵宝临坛，并启十方天尊尔。允中所编，一遵古式，给帖补职，亦从旧仪，帖尾之辞，允中以法中之义，撰述欲知文饰，从便更易可也，格例则非自立也。法中将史，皆属上玄，非天心正法用岳下将兵，乃考召诸法，可以交拨，此乃临事请降者也。天台法中破坏经句，以为将吏司局之名，尽出附会臆说，已详论於三界宫曹品次，不可袭非蹈妄而用之。帖中略具本法，合召将史，以备典仪，非交拨之例，皆旧例也。仿效朝廷，私作告敕，决不可行。识者所当深戒。天心正法久已混淆，灵宝神文岂宜随俗。至如传受，近来多增十天盟告，杂仪颇众，诸方互有不同，悉非本经旧典，难以轻用。及其传度行科，或用天心法传度之文，或以他醮之语参杂宣启，却与传灵宝大法事体大不相侔。古法中虽有其辞，而科文未备。允中今从旧典，校正编撰，并从本法之义，免致於上帝前，事属此而口言彼也。宗派源流，各有所主。傥非传度此宗之法，而用允中科文之语，尤其不切事情。非此宗派者，自别为之乃善。
　　上清灵宝大法卷之四十三竟
　　上清灵宝大法卷之四十四
　　洞玄灵宝法师南曹执法典者权童初府右翊治金允中编
　　炼度
　　高功先就上帝前，密启事。次退身，就道场侧东南，敷座如法。
　　祝香夫香者，禀资灵秀，植质芬熏。盖将以寓诚敬之心，故得上彻冲虚之境。瑞霭腾而九清可格，祥烟布而三界逼闻。以今初捻上香，供养无极大道，上帝高真。以兹功德，上资宗庙尊灵，社稷先圣。升神紫极，流庆皇图，继圣无疆，卜年有永。今朝皇帝寿均天地，福等沧溟，万类昭苏，十方宁泰。以今二捻上香，供养日月星辰，天曹主宰，三洞经箓，法中圣众。以兹功德，奉为斋官某等，各家九玄七祖，五族六亲，近逝神仪，先亡灵识，及系荐某魂，以至万类幽灵，五道孤爽。伏愿悟本知根，出迷入觉，冥关幽路，成遂昭明，天上人间，长居快乐。以今三捻上香，供养地水真灵，岳渎主宰，十方列圣，三界职司。以兹功德，归流斋官某等，见在宗姻，各家眷属，伏愿福祥臻萃，寿禄维新。悉承涵育之恩，俱被冲虚之化。傍均动植，普遂生成。
　　次启闻上帝
　　具法位臣姓某，以今再拜，奏启虚无自然元始天尊，太上道君，太上老君，吴天玉皇上帝，紫微北极大帝，紫微天皇上帝，后土皇地柢，太乙救苦天尊，东华上相木公青童道君，白玉龟台九灵太真金母元君，九天上帝，五老天君，三十二天上帝，日月星君，北极四圣真君，灵宝五师真君，九州都仙太史高明大使真君，太极左宫仙翕冲应孚佑真君，三洞四辅法箓中高真上圣。恭祈宸鉴，俯录愚衷。臣闻造化分形，乾坤定位。明则生人物，幽则有鬼神。死生不免於轮回，报对遂分於升坠。是以谪役列三途之异，幽沉有六道之分。或历劫之不原，或积年之未脱。长夜冥冥之莫日不幽乡杳杳之无穷。傥非上帝之宽恩，岂得阴灵而曲济。臣不量浅质，叨缀灵班。冒领斋修，滥司典教。以今斋官某等，按科蒇事，沥志输诚。愿夜壑之均休，祈幽魂之俱度。臣已尝录奏，侥幸矜从。是以整肃坛场，辄欲普行炼化。然而肇育庶汇，陶冶万生，惟天之功，岂人之力。但以科教之设，要当济拔为先。傥非玄造之哀矜，岂得幽魂之超脱。伏愿道恩广覆，天造普矜，特与告下东华上相宫，西灵龟阙，及南方丹天世界，朱陵火府，南昌上宫，日月二宫，炼度合属去处。亟令照应，即赐施行。．降金木之神辉，锡乾坤之正黑。荡除阴翳，整复魂神，万类四生，悉被生成之泽。三途六道，咸离幽暗之乡。臣谨按科奉行拱，俟天恩报应。臣诚惶诚恐，稽首顿首。谨言。
　　焚降真召灵符。就座，召将吏。
　　灵宝本章，追拔亡魂。上品妙首，十回度人。中有度人不死之神，中有南极长生之君，中有度世司马大神，中有好生韩君丈人，中有南上司命司录，延寿益算度厄尊神，回骸起死，无量度人。今日炼度，诸天临轩，倾光回驾，监真度生，诸天丞相，南昌上宫，韩司主录，监生大神，执箓把籍，齐到帝前。随所应度，严校诸天。上帝有命，万神咸听。谨召南方丹天世界，朱陵火府，南昌上宫，炼度众真，炼度大神，木宫真阳生炁主执灵真，日宫炎光童子丹霞玉女，日宫神仙，火府玉童玉女，火铃童子，火炼官君将吏，金宫真阴正炁立执灵真，月宫圆光童子，散辉玉女，月宫神仙，水炼玉童玉女，水炼官君将吏，炼魂度魄圣众，灵宝官属，一切威灵，速降坛所，禀符奉行。
　　存将吏降临，次念五帝真讳。
　　功都成午，切角镇酉，兴生转子，可韩明卯，独隶迁中指中，功都聚魂摄。
　　南方炁，剔诀，吹受炼亡魂。再念：焚真文。
　　红杏持到卯，嘿黑捷同子文，磨针计刀酉文，袜腊收成午，灵宝万物中指中文，息利合通。正一成法，智益可真。取驿令下摄。
　　右取五方五色炁，见存诸局功曹，乘五色真炁浮空而来，各为系炼亡魂，收召魂神，澄其性识，使之受炼。自此至五芽真文止，皆同正荐行持式。此不重述。
　　举旛出池，至坛之中正立，高功白云：
　　到坛应受度三途十类，五道四生等众。早缠世网，夙昧真修，九炁无归，五行荡失，三魂受谴，万劫飘流，不假良因，难回生理。当职既依典格，启告真灵，体乾坤造化之功，法阴阳和合之数，匹配水火，濯炼形神，降两曜之精华，结五行之冲秀，立根受祖，溟津生精，杳冥聚真，恍惚有象。盖物有终而必有始，理以变而乃通，鬼复为人，身当仙化。除已表闻九天上帝，乞为流祥颁庆，录本生神。锡正炁於九关，合胎圆於十月。再资混沌，重睹光明。谨上请帝真胞命元元一黄演之炁，元缠其胞，使胞源宣通以生成。
　　焚第一章符，讽章。
　　此九章，高功行持，道众讽诵，与正荐同。此不再述。
　　说戒
　　於炼度后，诵咒，至逍遥，上清诀，毕。即读白文。
　　伏闻大道昭然，无往而不在。以至事物，皆有正理，不可素也。天地鬼神，亦不能离大道，越正理也。夫日月焕耀，星辰昭回，寒暑之有常，推移之有候，润之以雨露，鼓之以风雷。育万物而不以为功，调二气而无爽。其节运旋不息，此天之道也，天之正理也，此其所以为天也。山岳之崇厚，河海之宏深，草木之芳荣，谷粟之播殖，载万物而至静，奠六极以无垠，此地之道也，地之正理也，此其所以为地也。舒惨阴阳，赞夫造化，祸淫而福善，嫉恶而害盈，正直以不私，听明而晦迹，神化罔测，变通无穷，此神之道也，神之正理也，此其所以为神也。禀天地之炁，乃阴阳之和。虽结幻妄以成身，实以清明而赋识。为人主则代天之功，保民而王，泽被生灵，恩流万世，尽君之道，茂厥丕基。以至为臣则忠，为子则孝，在民庶勋守常而行信义，立德而怀慈仁，富贵贫贱，归之分定，死生荣达，不易其本心，此人之道也，人之正理也，此其所以为人也。道者，不可须臾离也。惟天地则法道而成，故天地长存，而不知其终穷。若鬼神则有邪正之分，升沉之别矣。至於人之修为，习尚祸福报对，莫非以类而形，不可槩论。然天地尚不能离大道，越正理，况於人乎，又况於鬼神乎。至於万物禀炁之不纯，界质之或异。或为畜兽，或为禽虫，或能鸣而无知，多有性而少慧，此则不可责之以道，正之以理也。人为万物之最灵，所以天地之性，人为贵也。於是生则为人，而生不可以无终，未兔死而为鬼。傥一性不灭，阴极则阳生，故鬼复为人，至此则轮回之说兴焉。所谓大道之昭然，正理之不昧，何间於天地，何幽乎人物，何拘乎鬼神。天上地下，无极无穷，皆不外此乎。若夫修斋行道，烧香然灯，祈告真灵，忏谢愆过，摄召鬼爽，度化魂仪，乃上帝高真，圣师前哲，垂科立教，利济幽显，训导将来，开悟迷执者也。今斋官归真向道，备礼陈仪，愿济存亡，请修斋直。本职受词关告，不敢昧其心，不敢违其格，关宣将罄，功德告成。所是普召六合内外，万国之中，六道三途，四生万类，若凡若圣，一切幽魂。沐浴朝真，闻经享供，整聚神识，忏涤愆瑕，种种善缘，皆已周毕。拘缠已释，罪恶已消，所有度脱之阶，超腾之路，却在己而不在人，在内而不在外。一性悟彻，万虑驱除，神自不沦，何须他计。更冀到坛众等，以贤者而训昏愚，以觉者而救迷着，互相劝化，深切省循。上而神祇亦幸垂听，毋背大道，毋越正理，毋肆行威福，毋侵暴生灵，毋混杂邪魔，毋擅作妖怪，毋希求血食，毋交通生人，毋示现形仪，毋障固王土。翊天赞化，康时保民，将见渐陆崇阶，进登尊位。人而为鬼者，生前贵盛，至此不必耽恋荣华。生前富足，至此不必执着财货。生前贫贱，至此不必怨惧穷苦。生前嫌隙，至此不必隐蓄冤忿。或修真而不就，或学释而未成，至此当为后图，毋蹈旧迹。百工九流，士农商贾，五姓之众，万类之民，贵贱不同，贤愚异致，莫不身已坏灭，世事皆空，所当尽舍情缘，不须迷执。惟有失德而累过，越理而积愆，则当痛切悔惩，深自警省。非谓前事皆舍，於此犹存，盖欲念过思愆，不蹈覆辙，以为将来之戒，而作返生之计也。岂应失德越理，於生世之时。乃复蹈过乘非归阴之后哉。故不当延注生人，不可缠害亲属，不必图报冤隙，不须留恋故居，不得作为影响，不宜希求祭祀，凡此皆无益於鬼魂，乃所以为超生累尔。所有恶殒横终，孕亡产死，或零落肢体，或断首残身，或耳聋目盲，或疮痍溃烂，应是被伤染秽，形质不全而死者。当知人以精血立形，五谷养体，一灵之性，本自虚无。及其命终，血腐肉败，有质之物，复归于土。所谓一性，何缘有伤，亦未尝染秽。故不必记将终之想，不宜着垂死之形。若鬼若人，能悟此机，亦正理也。向之衔刀带索今已不存。昔日染秽受腥，今已清争。人间天上，所至超然，是果在我，而不在人矣。万类之众，凡圣之灵，既知大道不远，正理坦然，财天不弃我，地不拘我，为神则能变化，为鬼则不沉沦，返生为人，亦必高达。冤集执对，不使之消而自消。魂魄精神，不使之复而自复。由此言之，天堂有必可升，地狱终不复见。傥得返生人世，则正理根於本心，忠孝出於天性。在幽在显，永与道俱。是以归依三宝，洞彻根宗，凡圣鬼神，各各谛听。
　　按人各恭敬
　　第一皈依，无上道宝。夫道宝者，无形无名，先天先地，孕育离坎，肇造乾坤，渺漠长存，希夷罔测。或因时而出教，或御运以开光。群生日用而不知，万劫恩流而无极，人间天上，处处皈依。
　　道宝赞
　　第二皈依，无上经宝。夫经宝者，九清真典，三洞灵文，八角垂芒，五篇郁秀。或妙炁飞空而结篆，或皇人按笔以成章。亿万劫中，宏敷众化，三十六部，训育群生。今古承休，显幽蒙惠。人间天上，处处皈依。
　　经宝赞
　　第三皈依，无上师宝。夫师宝者，玄中教主，三洞宗师。传箓授经，流科演法，分身而行道，拯世以垂文。为万代之科模，作十方之矜式。提携后学，接引迷途，或返景於逼空，或留形於象外。人间天上，处处皈依。
　　师宝赞
　　向来归依三宝，已彻根宗，何拘圣凡，初无二理。其间迁升有格，返生待时，未免暂驻阴冥，亦须常循正理，鬼神十戒，先当受持。及其再涉人伦，结形阳世，则以忠孝为本，廉谨自将，九真戒文，次宜谨守。圣凡有众，只听戒言。
　　智慧生戒根，真道戒为主。三宝由是兴，高仙所崇授，泛此不死舟，倏欻济大有。当此说戒时，诸天皆稽首。
　　鬼神十戒
　　第一戒者，不得非时出入，冲突生人，妄入人间，通连作怪，令人梦想颠倒。众和：惟愿阴灵，第心受度。
　　第二戒者，不得辄同外魔客鬼，乱索饮食，抛沙掷瓦，恐吓生人。
　　第三戒者，不得辄引瘟疫入界，侵暴良民，令人疾病，延累亲属。
　　第四戒者，不得禁护王土，妨人种植，强占林木花果，隐蔽天租。
　　第五戒者，不得辄动四方火精，烧人宅舍，损害赀财，败人家业。
　　第六戒者，不得邀求血食，罪障转深，报对轮回，无有休息。
　　第七戒者，不得使诸妖怪，鸦鹊狐狸犬鼠，惊怕生人。
　　第八戒者，不得伤人六畜，后生报身，永堕幽阴。
　　第九戒者，不得纵逸车马，妨碍生人行往，兴祸害人，自求私便。
　　第十戒者，不得为人作祸，取受情嘱，令人疾病，追人生魂，使人迷妄。众和：惟愿阴灵，齐心受度。
　　九真妙戒
　　第一戒者，敬让，孝养父母，是名初真戒。众和：惟愿阴灵，齐心听受。
　　第二戒者，克勤，忠於君主，是名念真戒。
　　第三戒者，不杀，慈救众生，是名持真戒。
　　第四戒者，不淫，正身处物，是名守真戒。
　　第五戒者，不盗，推义损己，是名保真戒。
　　第六戒者，不嗔，凶怒波人，是名修真戒。
　　第七戒者，不诈，谄贼害善，是名成真戒。
　　第八戒者，不骄，傲忽至真，是名得真戒。
　　第九戒者，不二，奉戒专一，是名登真戒。
　　举奉戒颂
　　上来戒法，想已钦承。天上人间，幽乡人世，心心不乱，念念无违。然而本来一性，元自清明，良心善意，自然而然。又何惧於升沉，又何假於戒律。惟其习而陷诸恶趣，流而入於他岐，戒律亦不得而施也。尚悟本之根，及证真之性，为鬼则不沉不惑，为人则无祸无愆。一动一为，无非大道。一思一虑，不背正理。到此地位，可不戒而自戒矣。然在阴之日，不宜恋着。以至世间功名富贵，华屋危楼，锦诱绮罗，金珠璧玉，珍羞异味，大盖高轩，声色之娱，车马之乐，奉养之物，受用之资，眷属之情，妻子之爱。至於饥而欲食，寒而欲衣，得之则生，失之则死，是真不可阙者，第无非有身之累，在世之事尔其如此。身既不得长生，凡此等亦不可长有。宜知此身留不住，万有尽成空，生死异途，贪爱无益，是岂非天地间之正理，合当若是耶。况人一死之后，茫无形体，阳间之食不可得而餐，人世之衣不可得而服，若餐若寒，安能相累。故《道德经》云：吾所以有大患者，为吾有身。及吾无身，复有何患。理甚昭然。正缘情爱不忘，事物在念，贪求祭祀，牵恋眷姻，自离迷执之途，遂生饥渴之想。上来严陈净供，虔置斛筵，亦何是以浼诸鬼神，盖欲其间未能彻悟者，遂其想念，解其执迷，而今而后，洞察此理，既无身矣，何资饮食。而世有奉先之礼，祭祈之诚，示人情不忘本也。一性明矣，岂待於享祀哉。为鬼为人，在幽在显，万缘不着，所至逍遥，岂复有六道之分，三途之役，以至羽毛鳞甲，鸟兽虫鱼，悉反故根，尽辞异趣，永遂生生之乐，咸沾荡荡之休。命有太上长生灵符，生天宝箓，仙经宝诰，功德牒文，以为升迁之据，谨用宣示。
　　读符告简关牒
　　上来给牒传符，领荐受度，善功已毕，各各离坛，悉登解脱之途，尽陟清虚之界。前程进步，更莫迟延。一切圣凡，各惟珍重。
　　存孤魂阴灵，皆端洁成人，飞腾散去。起身白云：
　　人身世累本难除，去世无身事已非。
　　到此既能知此理，湛然真性见天机。
　　高功下座，表白送魂度桥。
　　伏以巍巍至道，荡荡神功，开方便之门，启迁升之路。大恩广覆，被幽昧之乡。玄泽普沾，遍穷阴之府。三途以兹而罢役，六道由此以更生。以今恭启玄科，修崇斋福，悉资幽爽，用荐冥途。万类鬼神，九州魂识，既已朝真告道，听法闻经，咒施摩筵，宣传妙戒，阐扬妙典，演诵灵文，所建善功，普皆圆备。莫不沉魂释衅，冥籍消除，万罪咸原，一灵不昧。各领斋功而善去，咸登净域以超生。
　　法桥大度天尊。焚燎。
　　举三清乐，向来，回向。
　　伏以诚可动天，斋悃已腾於三境。教能济物，道恩下彻於九原。遐迩蒙休，显幽同庆。以今斋官备陈仪式，崇建斋修，上福君亲，普资存殁，凡诸善果，普遂圆成。伏愿系荐亡灵，九先神识，十方滞爽，万国幽魂，六道三途，四生万类，咸承利济，尽出幽阴。濯质荡形，逍遥於三界。明心见性，朝谒於十天。有识群生，同沾惠泽，含情杂类，尽沐灵休。齐官蒙恩，眷缘俱庆。为上良缘，念大圣元始天尊，太上道君，太上老君，十方灵宝天尊，不可思议功德。
　　切详黄箓诸斋，济度为本。显则祝君康时，普福群生。幽则拔鬼度魂，广资万类。庶几遍及，以成善功。或超荐先灵，亡者受福。或禳解灾厄，则生人蒙休。傥切切於一己，而旁无济度之心，则不足以为斋矣。故施食普度，不可不尽其心也。古齐科中，宿启建坛，朝真忏谢，礼灯投简，设醮散坛，古来所行之事，科书并见广成先生《黄箓斋科》内，非后人所可增损。至於普召六道三途孤魂全类，则近世有广召之文，沐浴有科书，咒食有白语。惜乎撰述者不加考究，多致碍理。且如所传六道仪，至地狱道则云：镕铜灌口，利锯解形，及皮肤焦烂等语，猥陋甚矣。此等事有无不可必，何须如此形容。外有传用二十五类孤魂文，亦有两三本，往往碍理极多。如召娼优，则有酒入香腮，莲脸长新等语，其可挚其可显宣於鬼神之前耶。如杂类之魂，皆力陈其恶，深讦其短，但欲一时成文，近乎以资戏笑。且呼尔而与之，行道之人不屑也，况於鬼神乎。普度之筵，斋中之大事，当明指大义，开其良心，使鬼神启迁善远罪之情。岂无觉悟者，岂召之使来，乃恣加毁骂，极口诋辱，诚非可行。近时有吕云编《黄箓立成仪》，只为一昼夜之式。昨来临安府天庆观，即行所有杂科，多取俗用之本。如送孤魂一段，其中有云：荡荡爱河之上，雪浪浮空。沉沉欲海之中，银波溢目。夫经中所谓流吹欲海，飘浪爱河，盖人之爱与欲，无有纪极，如河海之深长，随欲而流，逐爱而飘，若河海不知其止，理甚分明。今乃言爱河之上，则是河有其地，而复有岸矣。至如雪浪银波之语，尤其过矣。说经如此，岂不有误幽冥。迩来杂科，类多如此。况普召鬼神，不拘高下，其中岂无高达之魂，辞旨谬妄，必取笑於鬼神矣。今重撰六道之文，召孤魂二十五类文，沐浴科及诸白文等，非敢自以为当。且使言语平易，章句可读，常不越於大义，俾略切於事情，免致讦持毁骂，狎侮幽阴，至於传符度戒，则世传科文，少有正当者。宋朝建中靖国年间，有士人辛泽，为道士陈诚刊古本《教戒鬼神仪》，大为淳正，而其文颇多。而三归依之后，又讽《救苦经》与《清静经》，至末段则全以二经之意，告戒发遣。盖古来不行炼度，繁文简节，是以可行。今炼度之后，已是夜深，难以久远宣白，兼其中戒士夫并僧道之类，其辞切直。古人朴厚，不以为过行之，今则发怒者多矣。而古人之文，不敢易其势，只得别撰传戒一科，续於炼度之后，庶成一宗。区区陋见，勉强而成，无文采之可观，无华丽之可喜，然所可知者，未至叛道而乱科，必不越常而昧理，岂敢追古人之万一，较之俗用鄙俚之言，则颇为平整，辞语不致怪僻，庶几临坛易读。今自古斋科之外，应干杂用科书，自始及终，尽行重撰，并无阙事。惟有童子科、十王仪，不可思议功德之类，自古无之。兼其典格乖疏，言辞浅陋，於理不当收用，亦不应编入法内用。并是遵古典所以，措辞立意，重迷科书，不敢背违师旨。若行此古法，用此文移，读此科书，则始终一理，对越上帝，感通鬼神，此心无愧。若不行此法，移诸他所，隐其来历，而用其言辞，既不切事情，亦失此本意。此外只送魂度桥，旧以水养鱼於亭子下，取其鱼龙变化，传达符命之意，仍於亭子四门，各吟偈一首，方送魂度桥。缘道家古来科法中，未有吟偈之格。而近来所用偈子，太涉浅近。既有草龙，以备传符之仪式，则鱼不必用，是以并不编入法内。天下后世高人上士睹此书，岂无兴念者，必能删其冗琐，补其疏阙，实至愿也。
　　上清灵宝大法卷之四十四竟
　　
