
　　集注太玄经
　　经名：集注太玄经。西汉扬雄撰，北宋司马光集注，六卷。补襄陵许翰注，四卷。底本出处：《正统道藏》太清部。参校版本：一、百子全书影写宋抄本，（简称全书本）；二、四部备要，上海中华书局据明刻本校刊，（简称备要本）；三、明万玉堂翻宋本，晋范望注，（简称范本）。
　　目录
　　读玄（司马光）
　　说玄（司马光）
　　集注扬子太玄经序（司马光）
　　集注太玄经卷之一（司马光注）
　　太玄
　　玄首
　　玄测
　　中
　　周
　　礥
　　闲
　　少
　　戾
　　上
　　干
　　　　 
　　羡
　　差
　　集注太玄经卷之二
　　童
　　增
　　锐
　　达
　　交
　　徯
　　从
　　进
　　释
　　格
　　夷
　　乐
　　争
　　务
　　事
　　集注太玄经卷之三
　　更
　　断
　　毅
　　装
　　众
　　密
　　亲
　　敛
　　疆
　　睟
　　盛
　　居
　　法
　　应
　　集注太玄经卷之四
　　迎
　　遇
　　灶
　　大
　　廓
　　文
　　礼
　　逃
　　唐
　　常
　　度
　　永
　　昆
　　集注太玄经卷之五
　　减
　　唫
　　守
　　翕
　　聚
　　积
　　饰
　　疑
　　视
　　沈
　　内
　　去
　　晦
　　瞢
　　穷
　　集注太玄经卷之六
　　割
　　止
　　坚
　　成
　　失
　　剧
　　驯
　　将
　　难
　　勤
　　养
　　踦赞一
　　赢赞二
　　太玄首测冲错摛莹注卷第七（襄陵许翰注）
　　玄首都序
　　玄首
　　玄测都序
　　玄测
　　玄冲
　　玄错
　　玄摛
　　玄莹
　　太玄数卷第八
　　玄数
　　太玄文掜卷第九
　　玄文
　　玄掜
　　太玄图告卷第十
　　玄图
　　玄告
　　太玄历附
　　读玄
　　余少之时，闻《玄》之名而不获见，独观扬子之《自序》称《玄》盛矣。及班固为《传》，则曰：刘歆尝观《玄》谓雄曰：空自苦。今学者有禄利，然尚不能明《易》，又如《玄》何？吾恐后人用覆酱瓿也。雄笑而不应。诸儒或讥，以为雄非圣人而作经，犹春秋吴楚之君僭号称王，盖诛绝之罪也。固存此言，则固之意虽愈於歆，亦未谓《玄》之善如扬子所云也。余亦私怪扬子不赞《易》而别为《玄》。《易》之道，其於天人之缊备矣。扬子岂有以加之，乃更为一书？且不知其焉所用之，故亦不谓扬子宜为《玄》也。及长学《易》，苦其幽奥难知，以为《玄》者贤人之书，校於《易》，其义必浅，其文必易。夫登乔山者，必践於坱埤#1；适辽海者，必沿於江汉。故愿先从事於《玄》，以渐而进於《易》，庶几乎其可跂而望也。於是求之积年，乃得观之。初则溟涬漫漶，略不可入。乃研精易虑，屏人事，而读之数十过，参以首尾#2，稍得窥其梗概。然后喟然置书叹曰：呜呼！扬子直大儒者邪#3。孔子既没，知圣人之道者，非扬子而谁？孟与荀殆不足拟#4，况其余乎？观《玄》之书，昭则极於人，幽则尽於神；大则包宇宙，细则入毛发。合天地人之道以为一#5，刮其根本#6，示人所出#7，胎育万物而兼为之母#8。若地履之而不陷也，若海挹之而不可竭也。天下之道，虽有善者，其蔑以易此矣。考之於浑元之初，而玄已生。察之於当今，而玄非不行。穷之於天地之末，而玄不可亡。叩之以万物之情而不漏，测之以鬼神之状而不违，概之以六经之言而不悖。藉使圣人复生，视《玄》必怿然而笑，以为得己之心矣。乃知《玄》者所以赞《易》也，非别为书以与《易》竞也。何歆、固知之之浅而过之之深也？或曰：《易》之法与《玄》异，扬子不遵《易》而自为之制，安在其赞《易》乎？且如与《易》同道，则既有《易》矣，何以《玄》为？曰：夫畋者所以为禽也，网而得之与弋而得之，何以异哉？书者所以为道也，《易》，网也，《玄》，弋也，何害？不既网而使弋者为之助乎，子之求道亦胶矣。且扬子作《法言》，所以准《论语》；作《玄》，所以准《易》。子不废《法言》而欲废《玄》，不亦惑乎？夫《法言》与《论语》之道，庸有异乎？《玄》之於《易》，亦然。大厦将倾，一木扶之，不若众木扶之之为固也。大道将晦，一书辨之，不若众书辨之之为明也。学者能专精於《易》，诚足矣。然《易》，天也，《玄》者所以为之阶也。子将升天，而废其阶乎？先儒为《玄》，解者多矣。然扬子为文既多训诂，指趣幽邃，而《玄》又其难知者也。故余疑先儒之解未能尽契扬子之志，世必有能通之者，比老终且学焉。
　　#1『埤』原作『理』，据四部备要本（以下简称备要）、百子全书本（以下简称全书）改。
　　#2『参以』原作『盖以』，据备要、全书本改。
　　#3『扬子」原作『扬人』，『直』原作『善』，据备要、全书本改。
　　#4『孟』原脱，据备要、全书本补。
　　#5『为一』原作『为之』，据备要、全书本改。
　　#6『刮其』原作『 刮兵』，据备要、全书本改。
　　#7『 所出』 原作『下出』，据备要、全书本改。
　　#8『母』原作『毋』，据备要、全书本改。
　　说玄
　　《易》与《太玄》，大抵道同而法异。《易》画有二：曰阳，曰阴。《玄》画有三：曰一，曰二，曰三。《易》有六位，《玄》有四重。
　　最上曰方，次曰州，次曰部，次曰家。《本传》所谓叁摹而四分之，极於八十一者也。
　　《易》以八卦相重，为六十四卦。《玄》以一、二、三错於方、州、部、家，为八十一首。
　　凡家，每首辄变，三首而复初，如中、周、礥之类是也、部，三首一变，九首而复初，如中、闲、上之类是也。州，九首一变，二十七首而复初，如中、羡、从之类是也。方，二十七首一变，八十一首而复初，如中、更、减之类是也。八十一首以上，不可复加，故曰自然之道也。
　　《易》每卦六爻，合为三百八十四爻。《玄》每首九赞，合为七百二十九赞。
　　《图》曰：《玄》有二道，一以三起，一以三生。以三起者，方、州、部、家也。以三生者，叁分阳气，以为三重，极为九营。是为同本离生，天地之经也。《本传》曰雄潭思浑天，叁摹而四分之，极於八十一者，谓《玄》首也。又曰旁则三摹九据，极於七百二十九赞者，谓《玄》赞也。首犹卦也，赞犹爻也。又曰：观《易》者，见其卦而名之；观《玄》者，数其画而定之。《玄》首四重者，非卦也，数也。故《易》卦六爻，爻皆有辞；《玄》首四重，而别为九赞，以系其下。然则首与赞分道而行，不相因者也。皆当期以日。
　　《易》卦气起中孚，除震、离、兑、坎四正卦二十四支爻主二十四气外#9，其余六十卦，每卦六日七分，凡得三百六十五日四分日之一。中孚初九，冬至之初也。颐上九，大雪之末也。周而也届复始。《玄》八十一首，每首九赞，凡七百二十九赞。每二赞合为一日，一赞为昼，一赞为夜，凡得三百六十四日半。益以踦羸二赞，成三百六十五日四分日之一。中初一，冬至之初也。踦羸二赞，大雪之末也。亦周而复始。凡《玄》首皆以《易》卦气为次序，而变其名称。始者，中孚也；周者，复也；礥、闲者，屯也；少者，谦也；戾者，睽也。余皆仿此。故《玄》首曰：八十一首，岁事咸贞。测曰巡乘六甲，与斗相逢。历以纪岁，而百谷时雍。皆谓是也。
　　《易》有元、亨、利、贞，《玄》有罔、直、蒙、酋、冥。
　　五者，《太玄》之德。罔，北方也，於《易》为贞。直，东方也，於《易》为元。蒙，南方也，於《易》为亨。酋，西方也，於《易》为利#10。冥者，未有形也。故《玄》文曰：罔蒙相极，直酋相敕，出冥入冥，新故更代。《玄》首起冬至，故分贞以为罔冥。罔者，冬至以后；冥者，大雪以前也。
　　《易》大衍之数五十，其用四十有九。《玄》天地之策，各十有八，合为三十六策。地则虚三，用三十三策。《易》揲之以四，《玄》揲之以三。
　　《太玄》揲法：卦一而中分其余，以三揲一作搜，一作换。之，并余於苕，一苕之后，而数其余，七为一，八为二，九为三。
　　《易》有七、九、八、六，谓之四象。《玄》有一、二、三，谓之三摹。皆画卦首之数也。
　　《易》有彖，《玄》有首。彖者，卦辞也。首者，亦统论一首之义也。
　　《易》有爻，《玄》有赞。《易》有象，《玄》有测。测所以解赞也。
　　《易》有文言，《玄》有文。文解五德，并中首九赞，文言之类也。
　　《易》有系辞，《玄》有摛、莹、掜、图、告。五者皆推赞《太玄》，系辞之类也。
　　《易》有说卦，《玄》有数。数者论九赞所象，说卦之类也。
　　《易》有序卦，《玄》有冲。
　　冲者序八十一首，阴阳相对而解之，序卦之类也。
　　《易》有杂卦，《玄》有错。错者，杂八十一首而说之。
　　殊涂而同归，百虑而一致，皆本於太极、两仪、三才、四时、五行，而归於道德仁义礼也。
　　#9『坎』原作『招』，『爻』原作『支』，『主』原作『於』，据备要、全书本改。
　　#10『利』原作『和』，据备要、全书本和『《易》 有元、亨、利、贞』改。
　　集注扬子太玄经序
　　汉五业主事宋衷始为《玄》作《解诂》，吴郁林太守陆绩作《释正》#11晋尚书郎范望作《解赞》，唐门下侍郎平章事王涯注《经》及首、测，宋兴都官郎中直昭文馆宋惟干通为之注，秦州天水尉陈渐作《演玄》，司封员外郎吴秘作《音义》。庆历中，光始得《太玄》而读之，作《读玄》。自是求访此数书，皆得之，又作《说玄》。疲精劳神，三十余年，讫不能造其藩篱。以其用心之久，弃之似可惜，乃依《法言》，为之《集注》。诚不知量，庶几来者或有取焉。其直云宋者，仲子也；云小宋者，昭文郎中也。元丰五年六月丁丑序。
　　#11『释正』原作『释失』，据备要、全书本改和晋范望注《太玄经》（明万玉堂翻宋本，以下简称范本），陆续述玄：『其失者，因释而正之』改。
　　集注太玄经卷一？？
　　集注太玄经卷之二
　　一方二州一部三家童
　　阴家木，准蒙。阳气始窥，物僮然成未有知。范曰：立春之节，万物孚甲始出，枝叶未舒，故谓之童。光谓：阳气微见地上，故曰始窥。初一，颛童不寤，会我蒙昏。测曰：颛童不寤，恐终晦也。一为思始，而当夜，颛童之人，不寤於学，终亦归於蒙昏而已。次二，错于灵蓍，焯于龟资，出泥入脂。测曰：错蓍焯龟，比光道也。王本龟资作元龟，而注云：灼于元龟，资取吉凶之兆。盖经误也。焯，与灼同。比，频寐切。泥，滞泥之象。脂，所以为明也。二为思中，而当昼，能以暗求明，如错蓍焯龟以决其疑，出於滞泥而入於光明，故曰比光道也。比，近也。错者，错综蓍数以筮也。次三，东辰以明，不能以行。测曰：东辰以明，奚不逝也？小宋本奚不逝作奚不可逝，今从诸家。三为成意，如东方已明，可以行矣，而不能以行，失时不学者也。次四，或后前夫，先锡之光#1。测曰：或后前夫，先光大也#2。次五，蒙柴求兕，其得不美。测曰：蒙柴求兕，得不庆也。次六，大开帷幕，以引方客。测曰：大开帷幕，览众明也。帷幕，蔽明之物也。六为上福，又为盛多#3，如人君延纳四方之士，无有雍蔽也。舜宾于四门，明四目，达四聪。次七，修侏侏，比于朱儒#4。测曰：侏侏之修，无可为也。侏，音株。修，长也。侏侏，长大貌。七为七十，年已长矣，而当曰之夜，虽侏侏然长大，於其智识乃比侏儒，不免童蒙也。以象居君子之位，行小人之道也。次八，或击之，或刺之，修其玄鉴，渝。测曰：击之刺之，过以衰也。刺，七亦切。不学而愚，以至衰老，陷於祸中，故曰或击之，或刺之。然当曰之昼，若尚能从学，修其玄鉴，犹足以变祸为福也。晋平公问於师旷曰：吾年七十，欲学恐已暮矣。师旷曰：少而好学，如日出之阳；壮而好学，如曰中之光；老而好学，如炳烛之明。炳烛之明，孰与昧行？上九，童麋触犀，灰其首。测曰：童麋触犀，还自累也。诸家累作景，今从小宋本，力遂切。王曰：处童之极，当夜之位，昏昧之甚，不能自反者也。童麋，无角之麋。光谓：犹糜碎也#5。九居童之极，逢祸之穷。如童麋触，縻碎其首#6，不量其力，愚之甚也。
　　一方二州二部一家增
　　阳家金，准益。阳气蕃息，物则增益，日宣而殖。宋、陆本阳气蕃息作阳气兹蕃息，王、小宋本作阳兹蕃息，今从范本。陆、范、王本增被作益增，今从二宋本。二宋、陆、王本而作如#7，今从范本。初一，闻贞增默，外人不得。测：曰闻贞增墨，识内也。王本闻作间，今从诸家。墨，当作默。一为思始，而当画，君子多闻正道，以益其德，默而识之，不见於外也。次二，不增其方，而增其光，冥。测曰：不增其方，徒饰外也。范曰：方，道也。冥，晦也。王曰：不增益其道，而外自夸耀，欲增其光，反自冥也。光谓：君子增修其道，而荣名从之。小人舍内而饰外，求光而愈晦也。次三，木以止，渐增。测曰：木止渐增，不可盖也。范本盖作益，今从宋、陆、王本。王曰：盖，掩也。光谓：君子之学，如木根止於所生之土，而枝叶浸长。君子止於所守之道，而德行曰新。《法言》：请问：木渐。曰：止於下而渐於上者，其木也哉！亦犹水而已矣。次四，要不克，或增之戴。测曰：要不克，可败也。四为下禄，而当夜，无德而享其禄，如要弱而增戴，必不胜任矣。次五，泽庳其容，众润攸同。测曰：泽庳其容，谦虚大也。王曰：如泽之庳下，众润所归。光谓：五，增之盛也。众共益之，非谦虚何以摊哉？次六，朱车烛分，一曰增我三千。君子庆，小人伤。测曰：朱车之增，小人不当也。次七，增其高，刃其峭，丘贞。测曰：增高刃峭，与损皆行也。七居上体，而为祸基，可惧之地也。家性为增，增而不已，必受其殃。七，当曰之画，君子之道也，故能每自栽损，以保其安。夫丘之所以倾者，峭也。若能每增其高，辄刃其峭，使之陂陀，则终无倾矣。此丘之正道也。正考父三命，兹益恭。一命而偻，再命而伛，三命而俯。次八，兼贝以役，往益来 。测曰：兼贝以役，前庆后亡也。 ，他历切，削也。贝，富资也。役，贱事也。以富资而为贱事，贪求不已。往虽得益，来必被削，故曰前庆后亡也。,上九，崔嵬不崩，赖彼坱埤。测曰：崔嵬不崩，群士 也。宋、陆本坱埤作岟崥，今从范、王、小宋本。崔，徂回切。坱，於两切。埤，必弭切。 ，渠良切。范曰：坱埤，山足也。王曰： 者，扶助之貌。光谓：九处增之极，逢祸之穷，然而免咎者，以群士为之助。如高山之不崩，以坱埤为之足也。
　　一方二州二部二家锐
　　阴家土，准渐。入锐次五，三十一分一十三秒；雨水气应。阳气岑以锐，物之生也，咸专一而不二。岑，鉏簪切。岑然，锐貌。锐道尚专。初一，蟹之郭索，后蚓黄泉。测曰：蟹之郭索，心不一也。范曰：郭索，多足貌。王曰：郭索，匡穰也。吴曰：匡穰，躁动貌。光谓：《荀子》曰：蚓无爪牙之利，筋骨之强，上食埃土，下饮黄泉，用心一也。蟹六跪而二敖，非蛇蟺之穴无所寄托者，用心躁也。一为思始，而当夜，家性为锐，故有是象。跪，去委切，足也。次二，锐一，无不达。测曰：锐一之达，执道必也。二为思中，而当昼，故曰锐一，无不达。咸有一德，曰德惟一，动罔不吉；德二三，动罔不凶。《荀子》曰：行衢道者不至，事两君者不容。目不两视而明，耳不两听而聪。螣蛇无足而飞，梧鼠五技而穷。《诗》曰：鸤鸠在桑，其子七兮。淑人君子，其仪一兮。其仪一兮，心如结兮。故君子结於一也。次三，狂锐，荡。测曰：狂锐之荡，不能处一也。三为思终，而当夜。狂者，进不一之谓也。荡然无所守，则不见成功也。《易》曰：晋如鼫鼠，贞厉。次四，锐于时，无不利。测曰：锐于时，得其适也。四为福始，而当画，锐得其时者也，故无不利。次五，锐其东，忘其西；见其背，不见其心。测曰：锐东忘西，不能回避也。背，外也。心，内也。五为盛福，而当夜，小人知得而不知丧，见利不顾其害，贪前忘后，弃内逐外者也。次六，锐于丑，含于五轨万锺，贞。测曰：锐于丑，福禄不量也。丑，众也。六为上福，又为盛多，当曰之画，锐之盛美者也。君子之进取，务合众心而已矣，故能含容五轨万锺，而不失其正也。古者度徐以轨。轨者，两辙之间，其广八尺。釜十曰锺。锺，六斛四斗也。五轨，谕广；万锺，论多。次七，锐于利，忝恶至。测曰：锐于利，辱在一方也。范曰：忝，辱也。光谓：七为祸始，而当夜，小人锐於利而蒙辱恶者也。方，向也。辱在一方者，言其所以取辱者，在於一向见利，而不思义也。次八，锐其锐，救其败。测曰：锐其锐，恐转作殃也。八为祸中，而当昼，君子见得而思义，瞻前而顾后，虽锐其锐，而常救其败失，故免於殃咎也。上九，陵峥岸峭，陁。测曰：陵峥岸峭，锐极必崩也。陁，直尔切。范曰：陁，堕也。峥，谓峥嵘也。峭，峻也。峥嵘高峻，将堕於下，故言陁也。
　　一方二州二部三家达
　　阳家水#8，准泰。入达初一，曰舍东壁。阳气枝枚条出，物莫不达。宋曰：自枝别者为枚，自枚别者为条。谓阳气动出，万物皆得其理，无有钩缠而不达。陆曰：枝枚条出#9；此言阳布施，无不浃也。初一，中冥独达，迥迥不屈。测曰：中冥独达，内晓无方也。迥徒弄切。范曰：迥，通也。屈，尽也。光谓：一，思之微者也，故曰中冥。当曰之昼，君子内明默识，通达无方者也。次二，迷腹达目。测曰：迷腹达目，以道不明也。宋、陆本以不道明，今从范本。光谓：二为思中，而当夜，内心不明，则视外物亦不审矣。故不明於道，而恃外察，无益也。以，用也。所以迷腹达目，由其用道不明故也。次三，苍木维流，厥美可以达于瓜苞。测曰：苍木维流，内恕以量也。量，力张切。范曰：维流，枝枚垂下也。瓜苞牵蔓於地，木不下其枝枚；则不得虆而蔓之，而达於上。光谓：苞，与匏同。三为进人，近於禄而当昼。仁者己欲立而立人，己欲达而达人，不专其美。如木垂其枝以逮於下，故瓜匏得而虆之。《诗》云：南有樛木，甘瓠累之。次四，小利小达，大迷扁扁，不救。测曰小达大迷，独晓隅方也。扁，必沔切。陆曰：独晓一隅与一方，言不知四达也。光谓：扁扁，狭小貌。四为下禄，而当夜，故为小利。小人独晓隅方，不达大道，所得狭小，不能救其所失也。盆成括仕·於齐，孟子知其必死。曰：其为人也，小有才，未闻君子之大道也，则足以杀其躯而已矣。次五，达于中衢，大小无迷。测曰：达于中衢，道四通也。五为中和，又为着明，当曰之昼，达之盛者也。次六，大达无畛，不要止洫作，否。测曰：大达无畛，不可偏从也。畛，之人切。六为极大，过中而当夜，故曰大达无畛。畛，田界也。洫，所以明田界也。作，治也。君子之道，当有坛宇宫廷。譬如大田无界，若不要而止之，正其沟洫，而作治於其内，则荒秽而不修矣。不可偏从者，田既广大，从此则失彼也。次七，达于砭割，前亡后赖。测曰：达于砭割，终以不废也。砭，彼验切。王曰：虽有砭割之损，终获愈疾之利#10。赖，利也。光谓：砭，石之刺病也。七为刀，又为祸始，而当昼。君子达於事变，知祸之至，割爱去恶，如砭割之去病。虽有亡，后得其利，不为废疾也。次八，迷目达腹。测曰：迷目达腹，外惑其内也。二在内体，故曰达腹#11。八在外体，故曰迷目。惑於外物，以 内明，虽心知其非而不能自克，所以终败也。上九，达于咎，贞，终誉。测曰：达咎终誉，善以道退也。九为祸终，而当昼。君子知祸之穷，守正而退，不失令名也。
　　一方二州三部一家交
　　阴家火，亦准泰。阳交於阴，阴交於阳。物登明堂，矞矞皇皇。小宋本作阴阳交泰，雍容无疆，今从诸家。矞，音聿。宋曰：於七分息，卦为泰。升阳在三，已出地上也。陆曰：地下称黄宫，故地上称明堂。矞矞皇皇，休美貌。王曰：矞矞皇皇，明盛之貌。初一，冥交于神，齐不以其贞。测曰：冥交不贞。怀非含惭也。齐，与斋同。范曰：冥，暗昧也。交於鬼神，必以肃敬。齐#12斋也。贞，精诚也。交於鬼神，虽在冥暗，不以精诚，神弗福也。光谓：一为思始#13，而当夜，故有是象。次二，冥交有孚，明如。谢曰：冥交之孚，信接神明也。二为思中#14而当昼，君子能以明信交於鬼神者也。次三，交于木石。测曰：交于木石，不能向人也。三为成意#15，始交於外，而当日之夜。交於愚人，如交木石，不能相益也。孔子曰：无友不如己者。次四，难来熏熏，得亡之门。测曰：往来熏熏，与神交行也。王本神作福#16，今从诸家。王曰：熏熏，众多之貌。次五，交于莺猩，不获其荣。测曰：交于莺猩，鸟兽同方也。鹦鹉能言#17，不离飞鸟，猩猩能言，不离禽兽。五居盛位，而当夜#18，交物不以礼者也。交不以礼，而求荣耀，安可得哉#19？《诗》云#20：兕觥其觓，旨酒思柔。彼交匪敖，万福来求。次六，大圈闳闳，小圈交之。我有灵肴，与尔般之。测曰：大小之交，待贤焕光也。二宋、陆、王本闳闳作阁阁，今从范本。范、王本肴作殽，今从二宋、陆本。范本殽之或作散之。圈，求晚切。王曰：圈者，殽羞之器。待贤之道，焕然有光，交道之盛也。光谓：圈，养畜闲也。闳闳，大貌。灵，善也。肴，骨体也。殽之字当作肴。肴，啖也。大圈以谕富有之君子，小圈以谕无禄之士。六为盛多，而当画。君子有禄，乐与贤者共之。《易）曰：我有好爵，吾与尔靡之。次七，交于鸟鼠，费其资黍。测曰：交于鸟鼠，徒骗费也。七为败损，而当夜。交非其人，徒费而已。《法言》曰：频频之党，甚於 ，斯亦贼夫誉食而已矣。次八，戈矛往来，以其贞，不悔。测曰：戈矛往来，征不可废也。八为祸中，交不以好，而以兵者也，故曰戈矛往来。然当曰之画，君子交兵，所以祖乱禁暴，不得已而用之。不违於正，故无悔也。夫鞭朴不可弛於家，刑罚不可废於国，征伐不可偃於天下，用之有本末，行之有逆顺耳。上九，交于战伐#21，不贞。覆于城，猛则啖。测曰：交于战伐#22，奚可遂也？九为祸穷，而当夜。小人交战争胜#23，不以其正，覆国丧家者也。以桀攻桀，德不相殊，则以猛啖弱而已，无有优劣也。
　　一方二州三部二家耎
　　耎，与软同。阳家木，准需。入耎初一，曰舍奎。入次九，八分二十秒，曰次降娄。惊蛰气应，斗建卯位，律中夹钟。阳气能刚能柔，能作能休，见难而缩。难，乃旦切。初一，赤卉方锐，利进以退。测曰：赤卉方锐，退以动也。范曰：赤卉，草木萌牙也。光谓：萌牙之生，必先勾屈#24，如君子退让，而身益进也。次二，耎其心，作疾。测曰：耎其心，中无勇也。二为思中，而当夜。家性为耎，以无勇为病者也。《春秋传》曰：仁而不武，无能达也。次三，奥其膝，守其节。虽勿肆，终无拂。测曰：耎其膝，体不可肆也。膝，与膝同。拂，扶勿切。王曰：拂，戾也。光谓：三在下体，故曰耎其膝。虽不得自肆，终未违於常道也。次四，耎其哇，三岁不噣。测曰：耎哇不噣，时数失也。哇，於佳切。噣；竹角切，又音画。王曰：哇，喉也。光谓：四为下禄，又为条畅，而当夜，可语而默者也。孔子曰：言及之而不言，谓之隐。次五，黄菌不诞，俟于庆云。测曰：黄菌不诞，俟逑耦也。二宋、陆本作救祸也，王本作俟 偶也。吴曰： ，古仇字。今从范本。逑，音仇。王曰：居中体正，为耎之主，而又得位当昼。黄菌，谓灵芝也。诞，生也。灵芝未生，将待庆云；同表嘉瑞，须待之义也。光谓：逑，匹也。芝不生者俟庆云，士不进者俟明君。君明臣贤，相匹偶也。次六，缩失时，或承之菑。测曰：缩失时，坐通后也。菑，与灾同。王曰：地居过满；而又失位遇夜，乖於处耎之宜，是缩而失时者也。光谓：君子进退消息，与时皆行。六过中而当夜，退缩后时，则菑承之矣。次七，诎#25其节，执其术，共所歾。测曰：诎节共歾，内有主也。诎，与屈同。歾，与没同。王曰：能执其心，则为有主。光谓：七为祸始，而当画。君子屈身而伸道者也，故曰诎其节，执其术。君子外虽逊顺，而内主正直，执是道也。与之共，没其身，而不变者也。次八，家枯木丁冲#26，振其枝。小人有耎，三却钩罗。侧曰：窾木之振，小人见侮也。王、小宋本振作扼，小宋本枝作柯，今从宋、陆、范本。范本却作郄，今从诸家。窾，音款。上九，悔缩，往去来复。测曰：悔缩之复，得在后也。居物之上，陷於祸极，苟能悔而自缩，犹不失道也。故往则遂去不返，来则复得其所也。
　　一方二州三部三家徯
　　阴家金，亦准需。陆曰：徯，待也。阳气有徯，可以进而进，物咸得其愿。初一，冥贼，俱天凶。测曰：冥贼之徯，时无吉也。一为思始，而当夜，小人包藏祸贼之心，必受其殃。次二，冥德，徯天昌。测曰：冥德之徯，昌将日也。小宋本昌将日作昌将有日，今从诸家。王曰：以德徯时，昌时不日而至。光谓：二为思中，而当昼。谷，君子积德於隐，而蒙福於显，昌美之至，将无日也。次三，徯后时。测曰：徯而后之，解也。王本作徯而后时，今从诸家。解，与懈同。三为思终，不得其中，而当夜，懈慢后时者也。次四，诎其角，直其足，维以徯谷。测曰：诎角直足，不伎刺也。伎，立曰置。刺，郎达切。四为角为下禄，而当昼。禄也。伎，与忮同，很也。刺，戾也。屈其角，不与物校也。直其足，行不失正也。不为很戾，可以待福禄也。次五，大爵集于宫庸，小人庳，徯空。测曰：宫庸之爵，不可空得也。五，为宫为宅。小人而逢盛福，如大爵集于宫庸。爵集于仓，可以得食；集于宫庸，何所待也。小德庳而位高之象也。次六，俱福贞贞，食于金。测曰：徯福贞贞，正可服也。金者，坚刚之物。六为上福，而当昼，徯之盛者也。正以待福，虽金可食，死其余乎？正可服者，可以服行，以待福也。次七，徯祸介介，凶人之邮。测曰：徯祸介介，与祸期也。介介，僻邪之貌。邮，过也。七为祸始，而当夜，故有是象。次八，不祸祸，徯天活我。测曰：祸不祸，非厥尤也。王本活作治，今从诸家。尤，音尤，罪也。八为祸中，而当昼，君子非罪而逢祸者也。傥审己之道，不以祸为祸，天道福善，必将生我也。《易》曰：困而不失其所，亨。上九，徯尪尪，天扑之颡。测曰：徯尪之扑，终不可治也。扑，普卜切。王曰：尪者，疾病仰向天。光谓：扑，击也。颡，额也。小人不慎其初，隐於祸极，乃始尪尪然，俟天之救己。天且益降之祸矣，故曰天扑之颡。
　　一方三州一部一家从
　　阳家水，准随。阳跃，于渊于泽，于田于岳，物企其足。宋曰：阳气踊跃，在渊、泽、田、岳者，谓其高下备矣，万物亦企其足而随之。初一，日幽嫔之，月冥随之，基。测曰：日嫔月随，臣应基也。嫔，妇也。基，始也。一为思始，故曰幽冥。月始过朔，潜随日行，若妇之从夫。人君有为，始发虑於心，而同德之臣，已从而应之，不谋而吁也。次二，方出旭旭，朋从尔丑。测曰：方出朋从，不知所之也。旭旭，日初出之貌。丑，类也。二为思中而当夜。小人之心杂，将形于外，如日之方出，旭旭然。反复思虑，未知所之。之善则善朋从之，之恶则恶朋从之，故曰朋从尔丑。次三，人不攻之，自牵从之。测曰：人不攻之，自然证也。三为思终，又为进人而当昼。君子率性，自从於善，不待攻治也。证，当作正。次四，鸣从不臧，有女承其血，匡亡。测曰：呜从之亡，奚足朋也。王本朋作明，今从诸家。匡，与筐同。君子修德，而人自从之。呜而求从，不足善也。施之夫妇，则丧配偶，而不获所求矣。《易》曰：女承筐无实，士刲羊无血，无攸利。次五，从水之科，满。测曰：从水满科，不自越也。王曰：水之从下，自然之理。五既得位当昼，为从之主。物之从者，如水之从科。科者，坎也。满科而已，不复过越，得中之道。次六，从其目，失其腹。测曰：从目失腹，欲丕从也。王曰：从其耳目之好，而失其心腹之安。大从其欲，亡之道也。光谓：六过中，而当夜，徇外欲而亡内德者也。次七，拂其恶，从其淑，雄黄食肉。测曰：拂恶从淑，救凶也。小宋本雄作赨，音雄，，今从诸家。七为祸始，而当昼。君子去恶从善，如雄黄能去恶肉生善肉也。次八，从不淑，祸飞不逐。测曰：从不淑、祸不可讼也。小宋本作讼不淑，今从诸家。宋曰：不可辨讼而解。光谓：小人从於不善，祸发如飞；不可追治也。上九，从徽徽，后，乃升于阶，终。测曰：从徽徽，后得功也。范本升作登，今从诸家。
　　一方三州一部二家进#27
　　阴家火，准晋。入进次六，日舍娄。阳引而进，物出溱溱，开明而前。王本引作承，今从诸家。宋曰：万物随之而出，溱溱然盛也。初一，冥进否，作退母。测曰：冥进否，邪作退也王曰：失进之道，退之本也，故曰作退母。光谓：一为思始，而当夜，潜进而不以其正者也。次二，进以中刑，大人独见。测曰：进以中刑，刑不可外也。王本无可字，今从诸家。次三，狂章章，不得中行。测曰：狂章章，进不中也。王本狂作往，今从诸家。三为思外，过中而当夜，妄进者也，故曰狂章章。章章，失据貌。次四，日飞悬阴，万物融融。测曰：日飞悬阴，君道隆也#28。四为福始，而当昼。君德进盛，明无不烛，如日飞登天#29，离阴绝远，万物融融然，莫不昭明也。次五，进以欋疏，或杖之扶。测曰：进以欋疏，制于宗也。王本权作擢，制作掣，范本宗作尊，今从二宋、陆本。宋、陆、王本杖作枝，今从范本。次六，进以高明，受祉无疆。测曰：进以高明，其道迂也。范曰：迂，远也。光谓：六为隆福，而当画。君子进德高明，受福无疆也。次七，进非其以，听咎窒耳。测曰：进非其以，毁滋章也。七为祸始，而当夜。小人不以其道进升高位，众毁滋章；塞耳而满也。次八，进于渊，君子用船。测曰：进渊用船，以道行也。范本测作进渊且船，今从诸家。渊者，险难之象。八为祸中，故曰进于渊。用船，则渊可济；凭道，则难可涉也。上九，逆冯山川，三岁不还。测曰：逆冯山川，终不可长也。冯，古凭字。九为穷祸而当夜。小人进不以道，至於上极，而陷於祸，不能自返者也。
　　一方三州一部三家释
　　阳家木，准解。入释次三，二十六分一十一秒，春分气应。阳气和震圜煦，释物咸税其枯，而解其甲。税，与脱同。宋曰：震，动也。圜，阳形也。范曰：煦，暖也。初一，动而无名，酋。测曰：动而无名，不可得名也。王本作动能无名，今从诸家。酋，就也，谓成功也。一为思始，而当画。君子动於微眇，化育万物，百姓见其成功而无名焉，故曰：动而无名，酋。次二，动于响景。测曰：动于响景，不足观听也。响应声，景随形，皆动不由己者也。二为思中，而当夜。小人随人而动，如响景然，故不足观听也。次三#30 ，风动雷兴，从其高崇。测曰：风动雷兴，动有为也。二宋、陆本从其高崇作从其高宗，王本作从其道，直高崇，今从范本。三为成意，而当昼。君子动作之迹，始见於外，如风雷之益万物，故其功业日就高崇也。次四，动之丘陵，失泽朋。测曰：动之丘陵，失下危也。丘陵以谕高，泽以谕下。四为福始，而当夜。小人之动，务在升高，而不顾其下，则不免孤危也。次五，和释之脂，四国之夷。测曰：和释之脂，民说无疆也。宋、陆本和释之脂作和释脂民，王、小宋本作和释脂，今从范本。说，与悦同。范曰：和脂，喻濡协也。夷，平也。光谓：五为中和居盛位，当日之昼。圣人得位，布其德以和协四国，莫不夷怿也。次六，震于廷，丧其和贞。测曰：震于廷、和正俱亡也。丧，息浪切。六居二体之内，而近於五，廷之象也。夫德以柔中国，刑以威四夷。以德怀近，则近和；以威慑远，则远正。今用震於廷，失其所宜，故和正俱亡也。次七，震震不侮，濯漱其诟。测曰：震震不侮，解耻无方也。漱，素侯切。诟，呼漏切。漱，浣也。诟，耻也。震震，有威严之貌。七为祸始，而当昼。君子有威严之德，人不敢侮，故可以浣濯其耻也。次八，震于利，颠仆死。测曰：震于利，与死偕行也。小人见利而动，以陷祸中，利与死偕，而不自知也。上九，今狱后谷，终说桎梏。测曰：今狱后谷，于彼释殃也。宋、陆本彼作皮，今从范本。说，与脱同。谷，生也。九为祸穷，故今狱也。在释而当昼，故后谷也。
　　一方三州二部一家格
　　阴家金，准大壮。格，拒也。阳气内壮，能格乎群阴，攘而却之。攘，汝阳切。却，去略切。初一，格内善，失贞类。测曰：格内善，中不宵也。范本宵作省，今从诸家。吴曰：宵，与肖同，引《汉书》人宵天地之貌。宋曰：宵，类也；类，法也。光谓：善恶之原，皆由乎思。一为思始，而当夜，拒善而纳恶，故失正类。二为思中、而当昼，拒恶而纳善，故幽正。次二，格内恶，幽贞。测曰：格内恶，幽贞妙也。范本作幽贞类，今从诸家。幽者，内潜於心之谓也。次三，裳格鞶钩，渝。测曰：裳格鞶钩，无以制也。二宋、陆本制作制，王作掣，今从范本。范曰：革带曰鞶。钩，所以属笔也。王曰：鞶钩，所以束其衣裳而反格拒之，故当渝变而失宜也。光谓：三居下体，故曰裳。三为下上而当夜，臣拒君命，不受约束，必有变也。次四，毕格，禽鸟之贞。测曰：毕格禽，正法位也。范曰：毕，罔也。光谓：四为下禄，而当昼，君子之始得位者也。得位则可以甩法，正邪而禁暴矣。次五，胶漆释，弓不射，角木离。测曰：胶漆释，信不结也。射，食亦切。王曰：物相合者，莫若胶漆。角木之为弓，格而离之，其可射乎？光谓：五性信，又为胶，为漆，为弓矢。格者，物相拒不合之象也。弓以胶漆附合角木，故可射。君以信固结臣民，故可使。五以小人而居盛位，不能以信结物，上下离心，故曰胶漆释，弓不射，角木离。次六，息金消石，往小来奕。测曰：息金消石，美曰大也。范曰：奕，大也。王曰：所息者金，所消者石，所失者至小，所得者光大。光谓：息，生也。生金而消石，以美拒恶之象也。六为上禄而当昼，君子道长，而消小人者也，故曰往小来奕。次七，格其珍类，龟緺厉。测曰：格其珍类，无以自匡也。緺，古蛙切。范曰：龟为印，緺为绶。光谓：君子以善类自正，故能保其福禄。七为绶，又为祸始，而当夜，小人拒善类而不受者也。拒其善类，则拒其福禄也。弃善失禄，危孰甚焉。次八，格彼鞶坚，君子得时，小人 ，忧否。测曰：格彼鞶坚，义不得行也。王本鞶作盘，今从诸家。 、音惕。上九，郭其目，□其角，不庳其体，扑。测曰：郭目□角，还自伤也。□，音矫。扑，蒲角切。范曰；扑，击也。王曰：郭目，张目也。□角，高其角也。光谓：格者，用壮拒物者也。九居其上，用壮之极，逢祸之穷，当曰之夜。小人张目高角，以拒於人，不卑其体，故为物所击，还自伤也。
　　一方三州二部二家夷
　　阳家土，准豫。入夷次三，日舍胃。夷，伤也，平也。不伤於物#31则不能平矣。旧准大壮，非。阳气伤 ，阴无救瘣，物则平易。 ，音惕。瘣，户悔切。宋曰： ，去也。陆曰：阳气壮，故夷伤阴，而 除之。瘣，病也。为阳所伤，故病也。万物无阴害，故平易也。光谓： ，剃发也，大人曰髡，小儿曰剃。阳气刬剃群阴，阴不能自救其病，然后物得生殖而平易矣。初一，载幽贰，执夷内。测曰：载幽执夷，易其内也。范曰：载，始也。光谓：一为思始，而当昼。发虑之始，幽而未显。贰，谓义、利也。二者交争，君子能取义而舍利。执坦夷之心，养浩然之气，自得於内，无求於外者也。子夏曰：吾战胜，故肥。《法言》曰：纡朱怀金之乐也，外；颜氏子之乐也，内。次二，阴夷，冒于天罔。测曰：阴夷冒罔，疏不失也。陆曰：天罔虽疏，不失恶也。光谓：二为罔，又二为思中，而当夜。小人为隐慝，阴伤於物，自以为人莫能知也。然冒于天罔，天必诛之。老子曰：天罔恢恢，疏而不失。次三，柔，婴儿于号，三日不嘎。测曰：婴儿于号，中心和也。二宋、陆、王本嘎作优，今从范本。号，胡刀切。叹，所嫁切#32。嗳，於求切。王曰：优，气逆也。光.谓：嘎，声变也。三为成意，而当昼。君子含德之厚，至平以易。如婴儿虽三日蹄号，而声不变者，和柔故也。《老子》曰：赤子终日号而不嗄，和之至也。次四；夷其牙，或饫之徒。测曰：夷其牙，食不足嘉也。饫，依倨切。王曰：牙既平，无可以食。徒，犹空也。或妖以食，徒空尔也。光谓：四为骨为齿，又为福始，而当夜。小人贪禄，以自伤者也，故曰夷其牙。牙伤，则虽有美食，不能食，适足饫其徒属而已。次五，中夷，无不利。测曰：中夷之利，其道多也。宋、陆本其道多作利其多，今从范、王本。王曰：平以御於物。物所归往，何不利之有乎？五既居中，体正得位当昼，是其中坦然平易也#33。光请：五居盛位而当昼，能平易其心，以待物者也，则物无远近皆归之矣。《易》曰：易简，而天下之理得矣。次六，夷于庐，其宅丘虚。测曰：夷于庐，厥德亡也。德者，君子之常居也。六过中而当夜，小人始毁伤其德，丧其安居者也。次七，干柔干弱，离木艾金，夷。测曰：干柔，柔胜强也。宋、陆本测柔干，柔胜强也。范本干柔艾金，弱胜强也#34。王本干柔#35，弱胜强也。小宋本柔干之离#36，柔胜强也。今干柔从王，柔胜强从宋、陆本。艾，鱼废切。王曰：虽居过满，而得位当画，得夷之道，是能以柔弱之物，夷平於坚刚也。光谓：离木，如汲绠之斯井干；艾金，如越砥之厉刀剑。以弱胜强，终就平夷也。次八，夷其角，厉。测曰：夷其角，以威伤也。小人用威而伤，自危之道也。八为祸中，而当夜。上九，夷于 利，敬病年贞。测曰：夷 之贞，悬车乡也。陆曰：致仕而归於乡党也。王曰：敬其衰病与高年，贞之道也。光谓：九为九十又为极，君子老而辞位，自处平易者也。贤者以老病而归，人君所当钦奉也。
　　一方三州二部三家乐
　　音洛。阴家水，亦准豫。入乐次七。三分一十八秒，日次大梁，清明气应。斗建辰位，律中姑洗。阳始出奥舒，迭得以和淖，物咸喜乐。淖，奴教切，和也。清明之初，阳始发，出幽奥舒展。迭积之物，皆得和淖，而喜乐也。初一，独乐款款，及不远。测曰：独乐款款，淫其内也。范曰：款款，独乐貌。光谓：一为思始，而当夜、小人独乐其身，而不能与众共乐者也。次二，乐不可知#37，辰于天。测曰：乐不·可知，以时岁也。陆曰#38：谓行德政，使民欢乐。若天时然，使民不知政之所为也#39。次三，不宴不雅， 呱哑咋，号咷倚户。测曰：不宴不雅，礼乐废也。王本 作嗥，今从诸家。 ，古吊五吊二切。哑，音厄。咋，音责。王曰： 呱哑咋，皆欢笑之声也。光谓：宴，安也。雅，正也。三为成意而当夜，弃废礼乐，沈湎淫佚。废礼则不得其安，废乐则不得其正。虽 呱哑砟，苟穷目前之乐，其忧患何远哉？近倚户外而已。《诗·鱼藻》刺幽王言：万物失其性，王居镐京，将不能以自乐。次四，拂其系，绝其纗，佚厥心。测曰：拂系绝纗，心诚快也。系，与系同。纗，户圭切。拂；去也。纗，维网中绳也。四为条畅，而当昼。君子志道，乐以忘忧，外物不能累，佚莫先焉#40。故曰：拂其击，绝其纗，佚厥心。次五，锺鼓喈喈，管弦哜哜，或承之衰。测曰：锺鼓喈喈，乐后悲也。哜，侧皆切。哜哜，衰思之声。五以小人而享盛福，恣其淫乐。乐极必悲，盛极必衰也。次六，大乐无间，民神禽鸟之般。测曰：大乐无间，无不怀也。般，蒲干切。王曰：六居盛位，当昼之时，为首之主。无间者，天地之间，万物咸乐，人神鸟兽各遂其性而般游。光谓：般，乐也。六为隆福，为盛多，为极大。太平之君子，兼利万物，无有间异，民神禽鸟靡不得所，乐孰大焉？四为下禄，独善其身；六为上禄，兼利天下者也。次七，人嘻鬼嘻，天要之期。测曰：人嘻鬼嘻，称乐毕也。宋、陆本毕作卑，今从范本。要，於宵切。王曰：要，约也。光谓：嘻，叹声也。七为祸始，而当夜。小人乐极祸来，人鬼共叹，大命近止而不自知也。次八，嘻嘻自惧，亡彼愆虞。测曰：嘻嘻自惧，终自保也。王曰：乐道将极，又居祸中，危之道也。然而得位当昼，善於补过，是於嘻嘻笑乐之中，而能自惧，则无愆过与忧虞矣。上九，极乐之几，不移日而悲，则哭泣之 资。测曰：极乐之几，信可悔也。几，音机。蹉资，与嗟咨同。陆曰：几，危也。王曰：居乐之极，而又当夜，故不待移日而悲至矣，则哭泣嗟咨也。光谓：三者，戒之於思；五者，戒之於福；九者，戒之於祸。大指皆言乐不可极，使人始终反复常念之也。
　　一方三州三部一家争
　　阳家火，准讼。阳气汜施，不偏不颇；物与争讼，各遵其仪。汜，敷梵切。施，式豉切。颇，普何切。仪，宜也。阳气汜施平均，物皆争进，求遂其宜也。《诗》：由仪，万物之生，各得其宜也#41 。初一，争不争，隐冥。测曰：争不争，道之素也。陆曰：素，质也。王曰：争不争，谓争於未形之时，不见其迹也。光谓：一为思始，而当昼。君子执道之素，争於不争之地，外无其迹，而物莫能胜也。次二，吓河，臞。测曰：吓河之臞，何可 也。吓，呼嫁切。臞，其俱切，瘠也。 ，与怙同。口拒人，谓之吓。河之溃溢，谁能拒之？而臞瘠之人，不量其力，乃欲以口吓之，何足侍也？《诗》云：反予来赫。次三，争射龈龈。测曰：争射龈龈，君子让邻也。范本龈作誾，今从宋、陆、王本。射，神夜切。龈，音银。王曰：君子之争，惟射而已。龈龈，勤至之貌。让邻，与让相近也，其意读龈为恳也。光谓：龈，与誾同。誾誾，恭让貌。孔子曰：君子无所争。必也，射乎？揖让而升，下而饮，其争也君子。次四，争小利，不酋贞。测曰：小利不绝，正道乃昏也。王曰#42：争不以道，而争於小利焉，宜其不就成贞正之道矣#43。次五，争于逵，利以无方。测曰：争于逵，争处中也。范曰：五处中位，故称逵。逵，九达道也。光谓：五为中和，而当昼。君子执道之要，统理之会，应变无方，物莫能争。次六，臂膊胫如，股脚如，维身之疾。测曰：臂膊之胫，臣大隆也。王、小宋本胫作胵，其意音迭，肿也。今从宋、陆、范本。范本测曰：臂胫如股，今从宋、陆、王本。范曰：枝大於干，臣大於君，皆为疾也。光谓：臂膊胫如，言臂大如胫，不可使也。，音嗔，肉胀起也。六以阴质，过中极大，如臣之强盛，君不能制者也。贾谊曰：天下方病大肿，一胫之大几如要，一指之大几如股。次七，争干及矛 ，用亨于王前行。测曰：干矛之争，卫君躬也。王本争干及矛作争于及方，测曰于方之争，今从诸家。宋、陆本用亨于王前行作用享王于前行，今从范、王本。 ，与冑同。行，户郎切。七为祸始，用兵以争者也，故曰争干及矛冑。用兵以争，不以其私而从事，吉孰大焉。《诗》云：元戎十乘，以先启行。次八，狼盈口，矢在其后。测曰：狼盈口，不顾害也。王曰：狼之噬物，盈口是争，不知后有害之者矣。光谓：狼性贪，务盈其口，而不知矢在其后，如小人争利而不顾其害也。天文弧矢星在狼后。上九，两虎相牙，知掣者全。测曰：两虎相牙，知所掣也。宋、陆本测知所掣作制，范本作制，今从王本。掣，尺制切。王曰：争之极者，莫如虎斗而相牙，必有死伤之患。若能惧於患害，自掣而退，乃可以全物。不可以终争，故於争极而见自退之象。所以能知自退之道者#44，以阳当昼故也。光谓：掣，引也。
　　一方三州三部二家务
　　阴家木，准蛊。入务次四，日舍昴。阳气勉务，物咸若其心而总其事。阳气勉务而生物，物咸顺其心而自喜，总其事而不二也。初一，始务无方，小人亦用，罔。测曰：始务无方，非小人所理也。范本作初一，始用无方，今从宋、陆、王本。宋、陆、王本无人字#45 ，今从范本。一为思始，可以应变无方#46，然当日之夜，非小人之所能为也，故曰小人亦用，罔。罔，无也。次二，新鲜自求珍，洁精其芳，君子攸行。测曰：新鲜自求，光于己也。王本芳作方，行作臧，今从诸家。二为思中，而当昼。君子精洁其心，将以有为者也。次三，不拘不掣，其心腐且败。测曰：不拘不掣，其体不全也。宋、陆、王本其体不全作其体全，今从范、小宋本。掣，尺制切。三为思终，而当夜，小人触情而动，丧心亏体者也。次四，见矢自升，利羽之朋，盖戴车载。测曰：矢及盖车，厥道然也。二宋、陆测矢及盖车作见矢及盖，范作矢及盖，今从王本。范曰：矢而自升，羽之力也。羽金朋合，而后乃飞。犹君臣同心，乃驰风化也。车之载物，犹君子之济世也。次五，蜘蛛之务，不如蚕之緰。测曰：蜘蛛之务，无益人也。緰，音须，衫帛也。王改作褕，音遥。范曰：蜘蛛有丝，虽其勉务，非人所用，则不如蚕一緰之利也。光谓：五为织，为衣，为茧，小人事非其事，劳而无功，故有是象。旅獒曰：不作无益害有益，功乃成。次六，华实芳若，用则臧若。测曰：华芳用臧，利当年也。范本无实字，今从宋、陆、王本。六为极大，务之大成者也。务之大成，莫若全德。华实兼茂，年时方盛，则何用不臧也#47。次七，丧其芳，无攸往。测曰：丧其芳，德以衰也。丧，息浪切。范曰：七为失志，故德衰也。次八，黄中，免于祸，贞。测曰：黄中免祸，和以正也。王曰：八居过满，几於祸者也。而得位当画，以居上体之中#48，是得黄中之道，以免咎悔者也。光谓：八为祸中而当画，君子以中正为务，虽祸不害也。上九，务成自败，雨成自队。测曰：务成自败，非厥命也。队，与坠同。王曰：处务之极，而失位当夜，则其所务之业#49，虽成必败。如阴成雨坠，必至之理，其可救乎？光谓：万物营为，务成终败，所以然者。小人功成骄惰，不能尽其天命也。
　　一方三州三部三家事
　　阳家金，亦准蛊。阳气大勖昭职#50，物则信信，各致其力。范本勖作冒，今从二宋、陆、王本。信，与伸同。言阳气劝勖万物，皂膏核荚#51，各明其职。物则伸伸，自竭其力，各从其事也。务者，有所营为；事者，各职其事也。初一，事无事，至无不事。测曰：事无事，以道行也。王曰：万事皆理，岂有为也哉？正其本而已。然则处阳当昼，居事之始，能正其本者也。光谓：一为思始，心精之源，万事之本也。君子澄其源，正其本，则事无不事矣#52。老子曰：无为，而无不为。次二，事在枢，不咨不 ，丧其哲符。测曰：不咨不 ，其知亡也#53。 ，与诹同，子侯切，又子于切。知，与智同。符者，所守之瑞也#54。二为思中#55，故曰事在枢。枢者，荣辱安危所系之地也。事方在枢，思而未行，宜访问於善，以求至当。而当日之夜，愚而自用，不咨不诹，以丧其智符也。尧稽于众，舜乐取於人以为善，孔子每事问。次三，时往时来，间不容耗。测曰：时往时来，不失趣也。王本无容字，今从二宋、陆、范本。三为成意。思虑既成，当央志而行。一失其时，悔无所及，故曰时往时来，间不容牦，言得失之间，相去微也。次四，男女事，不代之字。测曰：男女事，非厥务也。王曰：事非其事，必之於凶。男而女事，事失之甚，何不代之字育乎？四失位当夜，乖於其宜，故云然也。光谓：男代女事则家凶，君夺臣职则国乱，明事各有常也。次五，事其事，王假之食。测曰：事其事，职所任也。王曰：假，锡与也。光谓：事其事者，事其所当事也。各居其职，故王予之食，受福禄也。次六，任大自事，方来不救。测曰：任大自事，奚可堪也。六过中而极大，力小而任重者也，故曰任大自事。事方大来，故颠覆不救也。次七，丈人扶孤，竖子提壶。测曰：丈人扶孤，小子知方也。王曰#56：七虽过满，而得位当昼，不失事事之宜。是丈人有扶持孤弱之事#57，小子亦知提壶以致养也。次八，女男事，十年不诲。测曰：女男事，终家不亨也。范本作男女事，今从宋、陆、王本。王曰：居位过满#58，而失位当夜。乖事之宜，是女代男事。十年者，数之极也。不诲者，不可教也。光谓：女任男事，则家不亨；臣侵君权，则国不昌。十年以往，力势已成，不可复制。故女不承男之教，臣不受君之命也。上九，到耳顺止，事贞。测曰：到耳顺止，逆闻顺行也。到，与倒同。止，与趾同。九为祸终而当昼，能纳忠补过#59，不失正顺者也。忠言逆耳利於行，良药苦口利於病。
　　集注太玄经卷之二竟
　　#1『先锡』原作『光锡』，据范本和备要、全书本改。
　　#2『先光大』原作『元光大』，据范本和备要、全书本改。
　　#3『又为』原作『久为』，据备要、全书本改。
　　#4『朱儒』原作『宋儒』，据范本和备要、全书本改。
　　#5#6『縻碎』原作『麋碎』，据备要、全书本改。
　　#7『本』原脱，据备要、全书本补。
　　#8『水』原作『火』，据范本和备要、全书本改。
　　#9『枚』、『出』原脱，据正文和备要、全书本补。
　　#10『愈疾』原作『念疾』，据备要、全书本改。
　　#11『达腹』原作『迷腹』，据备要、全书本改。
　　#12『齐』原脱，据备要、全书本补。
　　#13『光谓』：『为』原残，据备要、全书本补。
　　#14『二为思』原残，，据备要、全书本补。
　　#15『三为成』原残，据备要、全书本补。
　　#16『王本神』原残，据备要、全书本补。
　　#17『鹦鹉能』原残，据备要、全书本补。
　　#18『而当夜』原残，据备要、全书本补。
　　#19『得哉』原残，据备要、全书本补。
　　#20『《诗》』原残，据备要、全书本补。
　　#21#22『战伐』原作『兽伐』，据范本和备要、全书本改。
　　#23『交战』原作『交兽』，据备要、全书本改。
　　#24『勾』原残，·据备要、全书本补。
　　#25『诎』原作『屈』，据正文和备要、全书本改。
　　#26『丁冲』原作『术』，据范本和备要、全书本改。
　　#27『三州』原作『二州』，『二家』原作『三家』，据范本和备要、全书本改。
　　#28『隆也』原残，据范本和备要、全书本补。
　　#29『天』原残，据备要、全书本补。
　　#30『三』原作『二』，据范本和备要、全书本改．O
　　#31『伤於』原残，据备要、全书本补。
　　#32『嫁切』原残，据备要、全书本补。
　　#33『坦』原作『物』，据备要、全书本改。
　　#34『也』原残，据范本和备要、全书本补。
　　#35『王本』原残，据下文『今干柔从王』补。
　　#36『之离』原作『也离』，据备要、全书本改。
　　#37『乐』原残，据范本和备要、全书本补。
　　#38『陆』原脱，据备要、全书本补。
　　#39『使』和『所』原残，据备要、全书本补。
　　#40『先』原作『光』，据备要、全书本改。
　　#41『万物』原作『美万物』，『美』衍；『也』原脱，据《十三经注疏》本删和补。
　　#42『王』原残，据备要、全书本补。
　　#43『就』、『正』、『道』原残，据备要、全书本补。
　　#44『知』原作『当』，据备要、全书本改。
　　#45『本』原脱，据备要、全书本补。
　　#46『可』原作『何』，据备要、全书本改。
　　#47『则何』原作『何则』，据备要、全书本改。
　　#48『上体』原残，据备要、全书本补。
　　#49『之』原残，据备要、全书本补。
　　#50『大』原残，据范本和备要、全书本补。
　　#51『皂』原残，据备要、全书本补。
　　#52『事』原残，据正文补。
　　#53『亡也』原残，据范本和备要、全书本补。
　　#54『守之』原残，据备要、全书本补。
　　#55『二』原作『三』，据正文和备要、全书本改。
　　#56『王』原残，据备要、全书本补。
　　#57『是丈』原残，据备要、全书本补。
　　#58『居』原作『君』，据备要、全书本改。
　　#59『补过』原残，据备要、全书本补。
　　集注太玄经卷之三
　　二方一州一部一家更
　　更，居亨切。阴家水，准革。入更初一，二十分九秒，谷两气应。次八，日舍天毕。阳气既飞，变势易形，物改其灵。宋曰：在天称飞。初一，冥化否贞，若性。测曰：冥化否贞，少更方也。少，诗照切。一为思始，而当夜。幼少之时，习於不正，如其天性，不可复改也。贾谊曰：幼成若天性，习惯如自然。少更方者，道变於幼少之时也。次二，时七时九，轸转其道。测曰：时七时九，不失当也。七者，阳之盛也。九者，阳之衰也。轸，轮也。二为思中，而当画。君子消息盈虚，随时盛衰，如轮之转，应变无穷，不失至当也。次三，化白于泥，淄。测曰：化白于泥，变不明也。王曰：凡改更之道，贵於变恶从善。今反为泥淄，失更之宜。光谓：淄，黑也。三为思上而当夜。与不善人居，如以白物涅於泥中，与之皆黑也。次四，更之小得，用无不利。测曰：更之小得，民所望也。王本不利字下更有我否非其有耻六字，今从诸家。四为福始而当昼，变更之小得者也。变更小得；合於民望，用无不利。次五，童牛角马，不今不古。测曰：童牛角马，变天常也。王曰：五居盛位而当夜，是改更之道大，不得其所。牛反童之，马反角之，不今不古，无其事也。光谓：无角曰童。小人得位，妄变法度，反易天常。既不适於今，又不合於古，若刘歆、王莽之类是也。次六，入水载车，出水载杭，宜于王之更。测曰：车杭出入，其道更也。诸家皆无王字，今从范本。杭，与航同，舟也。水舟陆车，理之常也。如履虽新，必施於足；冠虽敝，必冠於首然。汤武达节，应天顺人，君臣易位，其道当然，不得不变也。次七，更不更，以作病。测曰：更不更，不能自臧也。诸家本皆作能自臧也，今从王本。七为祸始，而当夜。俗化之敝，失於当更而不更故也。董仲舒曰：为政而不行，甚者必变而更化之，乃可理也。次八，驷马跙跙，能更其御。测曰：驷马跙跙，更御乃良也。范本作而更其御，今从宋、陆、王本。跙，才与切。范曰：跙跙，不调也。王曰：得位当昼，更之以道。驷马跙跙，行不进也，更以良御，乃得其宜。光谓：八为祸中，故曰驷马跙跙，以象国家不安也。然当日之昼，故曰更其御也。更御，以象改任贤人，使修政治也。上九，不终其德，三岁见代。测曰：不终之代，不可久长也。范本无久字，今从宋、陆、王本。九为祸极而当夜，小人不终其德，骄淫失位，人将代之也。
　　二方一州一部二家断
　　阳家火，准决。阳气强内而刚外，动能有断决。范本作动而能有惭决，王本作动而能断决，今从宋、陆本。初一，断心灭斧，冥其绳矩#1。测曰：断心灭斧，内自治也。一为思始，而当昼。能以法度内断於心，而人不见其迹者也。次二，冥断否，在塞耳。测曰：冥断否，中心疑也。二为思中，而当夜。心识蒙暗，不能决断，虽有嘉谋，不知适从，听之不聪，故曰塞耳也。次三，决其聋 ，利以治秽。测曰：决其聋 ，利谋也。 ，丁计切。王曰： ，鼻疾也。光谓：三为成意而当昼，能决去蔽塞，通纳善谋者也。次四，断我否，食非，其有耻。测曰：断我否，食可耻也。四为下禄，而当夜。处非其位，食非其禄，不能自断而去，诚可耻也。次五，大腹决，其股脱。。君子有断，小人以活。测曰：大腹决脱，断得理也。王本股作服，今从诸家。五为着明而当画，断之盛者也。大腹决，不容奸也。其股脱，所存大也。次六，决不决，尔仇不阔，乃后有钺。测曰：决不决，辜及身也。六过中，而当夜。当断不断，仇雠不远，必将受其戮辱者也。次七，庚断甲，我心孔硕，乃后有铄。测曰：庚断甲，义断仁也。范曰：庚，义也。甲，仁也。孔，甚也。硕，大也。铄，美也。光谓：庚金主义，甲木主仁。七为刀，有用刑之象。君子以义断仁，舍小取大，然后有治平之美也。《夏书》曰：威克厥爱，允济。次八，勇侏之伐，盗蒙决决。测曰：盗蒙之决，妄断也。小宋本伐作 ，音移，今从诸家。王本无夬字，今从二小宋、陆、范本#2。侏，音株。伐，音伐。范曰：无道为侏，反义为伐。上九，斧刃蛾蛾，利匠人之贞。测曰：蛾蛾之斧，利征乱也。九为兵为钺，又为祸极，故曰斧刃蛾蛾。匠人执斧以伐木，君子秉义以征乱。
　　二方一州一部三家毅
　　阴家木，亦准夬。致果为毅，夬扬于王庭，故毅兼有言语之象。阳气方良，毅然敢行，物信其志。信，与伸同。宋曰：善而不桡为良。初一，怀威满虚。测曰：怀威满虚，道德亡也。一为思始，而当夜。小人怀威满心，恃力灭义者也。次二，毅于心腹，贞。测曰：毅于心腹，内坚刚也。二为思中，而当昼。君子守正，坚刚不可夺也。次三，戴威满头，君子不足，小人有余。测曰：戴威满头，小人所长也。三为成意，而刚毅外露，故曰戴威满头。君子居之，则自以为不足；小人居之，则自以为有余。次四，君子说器，其言柔且毅。测曰：君子说器，言有方也。范本言作人，今从宋、陆、王本。四为下禄而当昼。君子之言，皆有法度，适用如器，柔而不懦，毅而不愎也。次五，不田而谷，毅于拣禄。测曰：不田而谷，食不当也。宋、陆、王本拣作栋，今从范本。五当日之夜。无德而享盛禄，刚果所施，施於择禄而已。故曰：不田而谷，毅于拣禄。《诗》云：不稼不穑，胡取禾三百鏖兮？次六，毅于栋柱，利安大主。测曰：毅于栋柱，国任强也。六为上禄，而当昼。国之大臣，忠力强毅，能胜其任，以安社稷者也。次七，觥羊之毅，鸣不类。测曰：觥羊之毅，言不法也。范曰：觥羊，大羊也。光谓：羊，很物也。类，善也。七为祸阶，而当夜。小人刚很，言无所择，不顾法度也。次八，毅于祸贞，君子攸名。测曰：毅于祸贞，不可幽蔀也。宋、陆本蔀作都，王作却，今从范本。那，蒲口切。王曰：八居祸中，故毅于祸。而当位当昼，不失其贞，是君子之所名也。光谓：君子守正，遇祸刚毅不挠，身虽可杀，而名不可掩也。蔀，覆也。上九，豨毅其牙，发以张弧。测曰：豨毅其牙，吏所猎也。王本吏作人，今从诸家。豨，立曰喜。王曰：居毅之极位，且当夜，若野豕之毅其齿牙，必有张弧之毙也。光谓：豨，大豕也。小人极毅以取祸，如豕毅其牙，适足自招射猎而已。
　　二方一州二部一家装#3
　　阳家金，准旅。入装次四，三十八分三十二秒，日次实沈，立夏气应。斗建巳位，律中仲吕。装，治行也。阳气虽大用事，微阴据下，装而欲去。陆曰：阴气据下，故阳装束，志在去也。初一，幽装，莫见之行。测曰：幽装莫见，心已外也。一为思始，而当昼。君子见微，潜有去志，而人莫知之也。次二， 鹅惨于冰，翼彼南风，内怀其乘。测曰： 鹅之惨，怀忧无快也。宋、陆本惨作掺，今从范、王本。 ，音哥，又音加，或作 。乘，时证切，又食陵切。王曰： ，雁也。失侣后时惨于寒冰，然后翼风之南，内怀其侣，忧而无快。乘者，四雁也。光谓：《方言》飞鸟曰双，雁曰乘。乘，匹也。雁避寒就温，自北祖南，犹人之去危就安也。二为思中，而当夜。小人怀宠耽禄，不能避患於微，如雁之内怀其乘，而不能远游也。《易》曰：系遁有疾，厉。次三，往其志，或承之喜。测曰：往其志，遇所快也。三为思上，而当昼。虽为羁旅，往得其志，故或承之喜也。次四，鹍鸡朝飞，碎于北；嘤嘤相和，不辍食。测曰：鹍鸡朝飞，何足赖也？宋、陆本踤作夸，王作跨，今从范本。鹍，与鹍同，古魂切。踤，与萃同，又慈恤切。王曰：大乌朝飞，宜就阳以自安#4。反之於北，失其所向。虽相和嘤嘤，然终不辍其求食之意。既失其道，亦何利焉？次五，鸿装于淄，饮食颐颐。测曰：鸿装于淄，大将得志也。次六，经六衢，周九路，不限其行贾。测曰：经六衢，商旅事也。王曰：六衢九路；无所不历。劳而求利者，小人之事异也。光谓：六为盛多，而当夜。小人周流天下，不限其行，非为行道也。其志徇利而已，与商贾无异也。次七，装无 ，利征，咎。测曰：装无 ，祸且至也。宋、陆、王本 作离，今从范、小宋本。 ，与俪同，音丽。次八，季仲播轨，泣于道，用送厥往。测曰：季仲播轨，送其死也。范、王本泣于道作泣于之道，今从宋、陆本。上九，装于昏。测曰；装于昏，尚可避也。王曰：处装之道，宜处於先。今居极位，颇失违难之道。然得位当昼，如整装避祸於昏昧之时，虽云太晚，犹可避也。光谓：九为祸终，而当昼。君子遇祸之穷，装而去之，虽於时已晚，犹愈於宴安不去者也。
　　二方一州二部二家众
　　阴家土，准师。入众次四，日舍觜觿；次八，日舍参。阳气信高怀齐，万物宣明嫭大众多。信，与伸同。嫭，音护。陆曰：嫭，美貌。初一，冥兵始，火入耳。农辍马谷，尸将班于田。测曰：冥兵之始，始则不臧也。王本毅作毂，今从诸家。王曰：班，布也#5。光谓：一以幽微，在兵之初，兵端已萌，而未着者也，故曰冥兵始。夫兵者，不祥之器，人闻之惊遽，故曰火入耳。农辍其耕，为给馈饷。食马以毅，为将用之。尸布于田，言死者多也。次二，兵无刃，师无陈，麟或宾之，温。测曰：兵无刃，德服无方也。王本麟作邻，今从诸家。陈，直刃切。范曰：麟，兽，有角不触。王曰：二居下体之中，而又得位当昼。得众之宜，故能兵不交刃，师不置陈，而强邻敌国皆或宾之。光谓：二为思中，而当昼。君子修德於心，而四海率服，兵无所用，故曰兵无刃，师无陈。宾者，自外来者也。麟或宾之，象有武而不用也。温者，不威暴也。次三，军或累车，丈人摧孥，内蹈之瑕。测曰：军或累车，庙战内伤也。宋、陆本丈作大，孥作弩。王本摧作推，孥作奴。今皆从范本。三为思终，未战而先谋於内者也。车被累絓，覆所载也。丈人，家之长也。孥，妻子也。谋之不臧如丈人而自摧毁其家也。夫败岂外来哉，由在内之时，已践瑕衅，故敌人得而乘之。孙子曰：未战而庙算，不胜者，得算少也#6。次四，虎虓振厂，豹胜其私，否。测曰：虎虓振廞，如鹰之扬也。王本胜作腾，今从宋、陆、范本。二宋、陆、范本私作秘，今从王本。虓，许交切。廞，许金切。否，方九切。范曰：虓，怒声也。振廞，盛怒貌。王曰：处众而近尊位，将帅之任也#7。得位当昼，善用其众，如虎之虓，振起廞兴也。光谓：四为下禄得位；用众者也。虎豹，皆武猛之象。用兵者虽阚如虓虎，时惟鹰扬。然不以之争利决忿，能自胜其私心，故可用而不用也。《法言》曰：或问武，曰：克。能胜其私曰克。次五，躆战喈喈，若熊若螭。测曰：躆战喈喈，恃力作王也。躆，与踞同，当作剧。剧，甚也。五居盛位而当夜，恃力取胜，不足以服天下也。次六，大兵雷霆，震其耳，维用诎腹。测曰：大兵雷霆，威震无疆也。王本维作候，今从诸家。诎，与屈同。屈腹，犹言服其心也。六为极大而当昼。王者之兵，非务杀伤，惮之而已。故如雷如霆，以威声震之，使其心服也。《诗》云：震惊徐方，如雷如霆，徐方震惊。《白虎通》曰：战者，惮也。次七，旌旗絓罗，干钺蛾蛾。师孕唁之，哭且 。测曰：旌旗絓罗，大恨民也。范、王本钺皆作戈，今从宋、陆本。絓，户卦切。唁，音彦。 ，莫佳切。范曰：吊生曰唁，窃视称 。光谓：七为祸始而当夜，师之覆败者也。旌旗絓罗，干钺蛾蛾，败乱之貌也。师，众也。夫死妇孕，民之愁苦尤剧者也。众孕相唁，既哭且窃视其上，怨恨之也。次八，兵衰衰，见其病，不见舆尸。测曰：兵衰衰，不血刃也。衰衰，罢弊貌。八为疾瘀，为耗，为剥落，为祸中，而当昼。能罢弊敌国，不战而屈人兵者也。上九，斧刃缺，其柯折，可以止，不可以伐。往血。测曰：刃缺柯折，将不足往也。王曰：往必见血而自伤也。光谓：九为用兵之极，逢祸之穷，穷兵而不知止者也。
　　二方一州二部三家密
　　阳家水，准比。密者，比近也，周密也。阳气亲天，万物丸兰，咸密无间。王本咸作盛，今从诸家。王曰：丸兰，盛大貌。万物乘阳气皆盛大，周密而无间隙也。光谓：阳气上而亲天，高之极也。初一，窥之无间，大幽之门。测曰：窥之无间，密无方也。宋曰：事事皆密，故以无方言之。光谓：一为思始，而当昼。君子潜心於密，以立事定功，人莫能窥者也。《易》曰：几事不密则害成#8。次二，不密不比，我心即次。测曰：不密不比，违厥乡也。比，频寐切，下同。君子爱近以怀远，小人反是。二为思中，而当夜。不能怀近，而劳心於远。即，就也。次，旅舍也。违去其乡，而欲就次於旅舍，舍近而图远者也。《诗》云：无田甫田，维莠骄骄。无思远人，劳心忉忉。次三，密于亲，利以作人。测曰：密于亲，为利臧也。三为思上，而当昼。君子爱其亲，则知爱人之亲，推其心以及他人，故曰利以作人。次四，密于腥躁，三日不觉殽。测曰：密于腥臊，小恶通也。王曰：密于腥臊，亲恶德也。光谓：四为外佗而当夜，与不善人相亲者也。与不善人相亲，久则化之矣。孔子曰：与不善人居，如入鲍鱼之肆，久而不知其臭，则与之为一矣。小恶通者，始於小恶，弗去，久则与之通，而为一也。殽，混般也。次五，密密不罅，嫔于天。测曰：密密不坛，并天功也。罅，呼嫁切。嫔，音频。王曰：居中体正，得位当昼。为时明君亲於可亲，故曰密密不罅，谓无间隙也。如此，则能功配於天矣。光谓：密密不罅者，君臣百姓靡不亲密，无有间隙也。次六，大恶之比，或益之恤。测曰：大恶之比，匹异同也。六为福终而近於祸，故比于大恶，而或益之忧也。非我族类，其心必异。异类相匹，适足自累也。《易》曰：比之匪人。次七，密有口小鳃，大君在无后。测曰：密口小鳃，赖君达也。王本无无字，小宋本无作其，今从宋、陆、范本。范、小宋本达作逢，今从宋、陆、王本。鳃，苏来切。次八，琢齿依龈，三岁无君。测曰：琢齿依龈，君自拔也。龈，语斤切。王曰：齿之与龈，相亲者也。或琢其齿，而依其龈，则失其所亲矣。上九，密祸之比，先下后得其死。测曰：密祸之比，终不可夺也。九为祸极，而当昼。君子同志相比，坚不可夺。先相谦下，则其志益亲。故虽遇大祸，而终得其死力也。
　　二方一州三部一家亲#9
　　阴家火，亦准比。入亲次八，日舍东井。一十六分七秒，小满气应。亲者，相爱厚也。阳方仁爱，全真敦笃，物咸亲睦。阳气纯碎，故曰全真。初一，亲非其肤，其志龃龉。测曰：亲非其肤，中心闲也。王本无亲字，今从二宋、陆、范本。王曰：居亲之初，而失位当夜，失其亲道。非其肤，谓疏远之人，非其肌肤之亲，而或亲之，则其志龃龉，不相入矣。心相防闲，失其亲道。光谓：一为思始而当夜，亲非其亲者也。外虽相亲，内志不合，终必乖离。闲者，隔碍不通之谓也。次二，孚其内，其志资戚。测曰：孚其内，人莫间也。范本内作肉，间作闻；王本内作肉，间作闲；今从宋、陆本。王曰：资，取也。戚，亲也。其志惟取於相亲附也。光谓：二为思中，而当昼。君子以诚信相亲之深者也，故曰孚其内。次三，螟蛉不属，蜾羸取之，不迓侮。测曰：螟蛉不属，失其体也。王本不迓侮作蠃侮，今从宋、陆、范本。蜾，音果。蠃，郎果切。螟，音冥。蛉，音零。属，之欲切。螟蛉，桑虫。蜾蠃，蒲卢也。属，缀也。近侮，犹言御侮也。三为思终，而当夜。小人不能属缀其亲，以御外侮，而使之乖离，与佗人相合。如螟蛉不能自育其子，而为蜾蠃所取也。《诗》云：螟蛉有子#10蜾蠃负之。教诲尔子，式谷似之。次四，宾亲于礼，饮食几几。测曰：宾亲于礼，宾主偕也．王曰：几几，有法度也。光谓：四为条畅，而当昼。君子以飨燕之礼，交通亲爱者也。宾所以亲，亲其有礼，不在饮食也。孔子曰：吾食於少施氏，而饱。少施氏食我以礼。宾主偕，言皆有礼也。次五，厚不厚，比人将走。测曰：厚不厚，失类无方也。比，频寐切。王曰：五虽居中，而失位当夜。当厚者不厚，则其所比附之人，皆将去之。光谓：不能亲其所当亲，厚其所当厚，使比近之人，皆弃之而走。失类孤立，危无日矣。子太叔曰：晋不邻矣，其谁云之？次六，厚厚，君子秉斗。测曰：厚厚君子，得人无疆也。六为盛多而当昼，能亲其所亲，厚其所厚者也。夫君子厚近而远者至，亲亲而疏者附。如斗居中央，而众星拱之，故曰君子秉斗。次七，高亢其位，庳於从事。测曰：位高事庳，德不能也。宋、陆本从作周，范作同，今从王本。庳，便是、必至二切，又音卑。王曰：七居过满之地，失位当夜，位虽高亢，而所行之事则甚庳细也。次八，肺附乾糇，其干已良，君子攸行。测曰：肺附之行，不我材也#11。宋、王本肺作脯，干作乾，行作往。王本附作腑。今从范、小宋本#12。糇，音侯。范曰：削曰肺。肺附，如肺之附木。王曰：有肺附之亲，而生乾糇之怨，故君子去之#13。《诗》云：民之失德#14，乾糇以愆。光谓：肺附，以谕族人附着宗主也。民虽微贱，犹当分乾猴以济其亲也。肺附之亲，至薄也，犹当以乾糇收恤之，况良干而弃之乎？此微子所以归周也。上九，童亲不贞。测曰：童亲不贞，还自荄也。荄，古哀切。宋曰：谓自尽其根黄也。王曰：居亲之极，而失位当夜，若童昏之人，所亲者必不正矣。
　　二方一州三部二家敛
　　阳家木，准小畜。阳气大满於外，微阴小敛於内。陆曰：谓阴小敛万物之根荄。初一，小敛不贷，利用安人正国。测曰：小敛不贷，其道当也。贷，它代切。自一至三，微而未着，故皆有铁小之象。一当日之画，君子赋敛薄而有常，不称贷於民，故利用安人正国。一曰：贷，当作货#15，吐得切。次二，墨敛签签， 我匪贞。测曰：墨敛签签，非所以光也。小宋本铁作截，王本 作寝，今从宋、陆、范本。铁，息廉切。范曰：铁铁，少也。光谓：墨，贪也。小人贪於聚敛，喜见小利，渐而入於匪正，非所以为光美也。次三，见小勿用，以我扶疏。测曰：见小勿用，俟我大也。王曰：三得位当昼，得敛之宜。见小勿用，是因我滋息#16，以至扶疏盛大也。光谓：物方微小，君子养之，以俟其大#17，而后取之。《礼》：不夭，不卵，不杀胎#18，不夭夭。草木零落，然后入山林。皆此意也。次四，敛利小刑，小进大退。测曰：敛利小刑，其政退也。范本政作正，今从宋、陆、王本。次五，畜盘而衍，茧纯于田。测曰：畜盘茧纯，不夺时也。盘，乐也。纯，美也。五为茧，又居盛位而当画。赋叙不妄，生之有时，用之有节，故六畜蕃衍，蚕桑饶美也#19。次六，闵而绵而，作大元而，小人不戒。测曰：闵绵之戒，不识微也。王本闵绵之戒作闵绵不戒，今从宋、陆、范本。闵绵，小貌。元，始也。六在敛家，过中而当夜，敛怨者也。怨始於小，而至於大。小人不戒，故怨及之，而不自知也。次七，夫牵于车，妻为剥荼，利于王姑，不利公家，病。测曰：牵车剥荼，敛之资也。陆曰：资，财。夫妻敛财，利家不利国也。王曰：牵车，重役而其利微；剥荼，苦菜而其功寡。可以给私室，利于王姑，不足以供公上也。光谓：《尔雅》王父之姊妹为王姑。次八，大敛大颠。测曰：大敛之颠，所敛非也。陆、范、王本颠作巅，今从二宋本。王曰：八居敛极，而失位当夜，大敛者也。处祸之中，而求大敛，必有颠脐之患矣。上九，敛于时，利圉极菑。测曰：敛于时，奚可几也。王曰：圉，与御同。光谓：九为祸极，而当昼。君子当丰穰之时，重敛而民不以为暴，所以豫备凶岁，御此极灾也。几，当作讥。言敛得其时，虽重无讥也。孟子疾狗彘食人食而不知检；涂有饿莩而不知发。
　　二方一州三部三家强
　　阴家金，准乾。阳气纯刚乾乾，万物莫不强梁#20。范、王本纯作统，今从宋、陆本。初一，强中否贞，无攸用。测曰：强中否贞，不可与谋也。否，方久切。一为思始而当夜，强心而不正者也，故无所可用。次二，凤鸟于飞，修其羽；君子于辰，终莫之圉。测曰：凤鸟于飞，君子得时也。范曰：圉，止也。光谓：辰，时也。二为思中，而当昼。君子得时，强於为义，人莫之止。如凤乌之飞，其羽修长，人不能制也#21。凡中者，皆有得位得时之象。次三，柱不中，梁不隆，大厦微。测曰：柱不中，不能正基也。三居下体之首，而承於上，梁柱之象也。当日之夜，小人不强而弱，不胜其任者也。不胜其任，则国基坠矣。次四，爰聪爰明，左右 。测曰：爰聪爰明，庶士方来也。宋、陆、王本搔皆作橿，小宋作强，今从范本。王本方作永，今从诸家。范曰：四在其行，行数相扶。 ，盛也。王曰： 然，众扶之貌也。吴曰： ，从手，字书无之，从木者，音姜。范以四为金，而本首为金，故云行数相扶，不以强为扶也。光谓：四为条畅，而当昼。君子有聪明之德，故庶士方来，左右助之，所以为强也。次五，君子强梁以德#22小人强梁以力#23。测曰：小人强梁#24得位益尤也。王曰：五居君位，而失时当夜。无君之德，小人之强梁也#25。强梁以力#26，必有颠危。次六，克我强梁#27，于天无疆#28。测曰：克我强梁#29，大美无基也。王本无基作无疆，今从宋、陆、范本。宋曰：无基，谓无疆界，言广远也。王曰：六为强，主得位当昼，能克强梁#30自强其德，则君道益光，故至于天而无穷也。光谓：五以上作消#31六过乎中而当昼。君子能与时消息，自胜其强者也。如是，则享有遐福，与天无疆矣#32。次七，金刚肉柔，血流于田。测曰：金刚肉柔，法太伤也。王本无流字，今从诸家。七为败损而当夜，小人用法太伤者也。以刚金断柔肉，无有不胜。血流于田，不仁之甚也。次八，强其衰，勉其弱。测曰：强其衰，勉自强也。八为疾瘀而当昼，君子能强衰勉弱，不自沦溺者也。上九，太山拔，梁柱折，其人颠且蹶。测曰：山拔梁折，终以猛也。王本太山拔作大枝拔，今从诸家。王曰：处强之极，而失位当夜，强而过亢者也。光谓：小人强梁过甚#33山拔梁折#34自取颠蹶者也。
　　二方二州一部一家睟
　　阳家水，亦准乾。睟，与粹同。陆曰：乾，纯。粹，精也。阳气袀睟清明，物咸重光，保厥昭阳。王本袀作初，今从诸家。袀，与均同。宋曰：保，安也。是时阴气敛藏於下，阳气袀睟清明，故万物高者下者皆重光华，安其性命，而煦阳之德矣。陆曰：袀睟，犹纯眸也。初一，睟于内，清无秽。测曰：睟于内，清无秽也。一为思始，而当昼。君子纯粹在心，清明不杂，故能总群元，成万务也。次二，冥驳冒睟， 于中。测曰：冥驳冒睟，中自瘱也。 ，与恧同，女六切。瘱，於计切。陆曰：瘱，隐也。范曰： ，惭也。驳，不纯也。光谓：二为思中，而当夜。小人於冥昧之中，以驳杂之心，冒没纯粹。虽外以欺物，而心不免惭也。次三，目上于天，耳下于渊，恭。测曰：目上耳下，聪察极也。王本无恭字，今从诸家。三为思终，而当昼。君子思虑纯粹，则聪明无所不通，故曰目上于天，耳下于渊。虽然不敢以此自恃，犹严恭寅畏，所以能全其粹也。次四，小人慕睟，失禄贞。测曰：小人慕睟，道不得也。王曰：失位当夜，其道已驳。虽慕纯粹之道，而失其福禄与贞正也。次五，睟于幽黄，元贞无方。测曰：睟于幽黄，正地则也。陆曰：则，法也。王曰：居中体正，得位当昼，为睟之主。纯德大明，睟于幽玄之中，而有黄中通理之德，元始贞正，其道无方，不可名也。光谓：元者，善之长也。五为中和，而当昼。君子虽有幽隐，不失中和之道，所以为粹也。守其元正，以应万务，无施不适。如地之德，亦以幽黄元贞成万物也。次六，大睟承愆，易。测曰：大睟承愆，小人不克也。王本赞云：大睟承愆，小人不克。测云：大睟之道，小人不克。今从诸家。王曰：六居盛位，睟之大者；而失位当夜，故承之以愆。光谓：五以上作消，六过中而当夜，不能全其纯粹者也。夫白玉易瑕，清水易污，故大碎者，非小人之所能全，必将承以过差也。次七睟辰愆，君子补愆。测曰：睟辰愆，善补过也。王曰：七居祸始，是睟时之愆。然以得位当昼，不失君子之德，故能补过无咎也。光谓：时之有过，惟君子能补之，以成其粹也。《诗》云：衮职有阙，惟仲山甫补之。次八，睟恶无善。测曰：睟恶无善，终不可佐也。王曰：失位当夜，纯于恶德，则善无由而入矣。光谓：八为疾瘀而当夜，纯恶无善之人，何可辅也？上九，睟终永初，贞。测曰：睟终之贞，诚可嘉也。王曰：九居数极，而得位当昼，是能保其纯粹，不失善道，永如初之正也。光谓：九为粹极，能慎终如始，全其纯正者也。
　　二方二州一部二家盛
　　阴家火，准大有。入盛次二，三十三分三十秒，日次鹑首，芒种气应。斗建午位，律中蕤宾。阳气隆盛充塞，物实然尽满厥意。王本窴作冥，今从宋、陆、范本。窴，音田。宋曰：窴然，满也。初一，盛不墨，失冥德。测曰：盛不墨，中不自克也。宋、陆本中作终，今从范、王本。陆曰：克，胜也。不能自胜其嗜欲。王曰：一居盛始而当夜，盛而不能默者也。如此，则失其暗然之德矣。光谓：墨，法也。凡盛之道，非致盛之难，处盛难也。一为思始，而当夜。盛而无法以自制约，则丧其幽隐之德也。次二，作不恃，克大有。测曰：作不恃，称玄德也。称，尺证切。王曰：居盛之时，得位当画，明乎自然之道，是有作为之功，而不侍其功。如此，则能至於大有矣。光谓：二为思中，而当昼。作而不恃，为而不有。惟其不有，故能大有也。称，当也。次三，怀利满匈，不利于公。测曰：怀利满匈，不私门也。三为思上，而当夜。君子谕於义，小人谕於利。小人思虑求盛，不过营利而已。故曰怀利满匈。利於私，斯害於公矣？次四，小盛臣臣，大人之门。测曰：小盛臣臣，事仁贤也。王本仁作人，今从宋、陆本。四为福始，故曰小盛也。臣臣，自卑贱之意也。君子当小盛之初，能自卑贱，承事仁贤，以致大盛。凡为大人者，未有不由此道而出，故曰大人之门也。次五，何福满肩，提祸挥挥。测曰：何福提祸，小人之道也。宋本掸掸作阐阐，今从范、王本。何，胡可切。王曰：掸，音缠，义亦取其相缠不去之象。陈：掸#35，音丹，又徒丹切#36。曰：五居盛位，故云何福。福至盛，故云满肩。极盛必反，故云提祸。光谓：凡赞当夜者，皆小人之道也。以小人而享盛福，祸必随之，故曰何福满肩，提祸掸掸。次六，天赐之光，大开之强，于谦有庆。测曰：天赐之光，谦大有也。范、王本赐作锡，今从宋、陆本。六为盛多极大，而当昼。君子受天明命，大启上宇者也。夫极盛难处也，故必用谦，然后有庆。次七，乘火，寒泉至。测曰：乘火寒泉，祸不遂也。范本测曰：乘火泉至，祸不远也。今从宋、陆、王本。王曰：当盛之时，七居过满，又与本首同为火数，二火之盛，炎炎上干#37，为六所忌，故寒泉将至，而有扑灭之忧也。光谓：七为祸始，而当夜。乘火者，盛之极也。寒泉至者，灭不久也。次八，挹于满荧，几后之倾。测曰：挹于满，几不免也。宋、陆本挹作拘，今从范、王本。王本无荧字，今从宋、陆、范本。范本几不免也作几危也，今从宋、陆、王本。几，音畿，又音机。王曰：得位当昼，善於处盛满而能挹，必后之倾危而不倾，盖谦挹以免也。处盛之极，非挹满之道，殆不免乎。上九，极盛不救，祸降自天。测曰：极盛不救，天道反也。九居盛极，当日之夜，逢祸之穷，盛极必衰者也。
　　二方二州一部三家居
　　阳家木，准家人。阳方躆肤赫赫，为物城郭，万物咸度。范本万物咸度作物咸得度，今从宋、陆、王本。躆，音据。宋曰：为物城郭，欲万物皆安其居。陆曰：躆，充实貌。阳为城郭，万物皆居其中，故曰：咸度也。王曰：城郭，在外之象。光谓：肤，亦当作躆。躆躆#38，动作强梁貌。为物城郭者，言养卫万物，使阴气不得伤也。度，当作 。 ，古宅字。宅，居也。初一，匪誉匪咎，克守厥家。测曰：匪誉匪咎，其道常也。一居家之最下，子孙之象#39，当日之昼。能守常道，无咎无誉，保家之主也。次二，家无壶，妇承之姑，或洗之涂。测曰：家无壶，无以相承也。壶者，承上以养人者也。家无壶，下不供养也。二居下体之中，有妇之象。妇者，所以承姑也。今反使姑承之，为之洗涂，服劳辱之事，上下失序，逆莫大焉。次三，长幼序，子克父。测曰：子克父，乃能有兴也。范本作长幼序序，今从宋、陆、王本。王曰：得位当昼，故居室有伦，长幼各得其序，子能干父之业者也。光谓：三居下体之上，而当昼。幼能事长，子能任其父事者也。次四，见豕在堂，狗击之迒。测曰：见豕在堂，其体不庆也。迒，音刚，又户郎切。系，与系同。迒，兽迹也。狗、豕皆污秽之物。堂，尊者之处也。四为下禄#40，而在中体，位稍尊矣。然当日之夜，小人之道也。凡为家之道，正其身，然后可以齐家。今四在堂，自有豕行，则在下者，亦如狗系迹而进，不可止也。庆，善也。次五，舳舻调安，利富贞。测曰：舳舻安和，顺其疆也。舳，直六切。舻，落胡切。王曰：不失其居，而无远不适，处舟之义也。五既得位当昼，为居之主，往必济者也。故舳舻调安，而有所利富，不失其居室之道乎？光谓：舳，船后用柂处也；舻，船前刺棹处也心五居盛位，而当昼，君子能治其家者也。舳舻调安，则众赖以宁；上下和顺，则家赖以齐。富者，家之福也。富不失正，所以为美也。其，当作无。次六，外其井灶，三岁见背。测曰：外其井灶，三岁不享也。王曰：三岁，数之终也。光谓：井灶者，饮食之资，家之要务也#41。而外之，则家何以养矣？六过中而当夜，小人不能睦其宗族之贤者，而疏外之，不过三岁，则亲皆叛之矣。不享者，不得饮食也。次七，老父擐车，少女提壶，利考家。测曰：老父擐车，其体乃庄也。王本考作于，今从宋、陆、范本。拟，音患。擐，贯也。以手贯车辕而行之，所以载物也。提壶者，承上以养也。考，成也。七居上体，有尊长之象。老父者，家之至尊也。少女者，家之至卑也。尊能载众，卑能承上，故利以成家也。夫齐家者，不可以不严也，故其体庄严，然后能载众也。《易》曰：家人嗃嗃，悔厉吉。妇子嘻嘻，终吝。次八，反其几，双其朼，其家不旨。测曰：反几双，家用不臧也。二宋、陆本朼皆作牝，王作牡，今从范本。其家，宋、陆作九家，范、小宋作几家。按：古其字作丌，因此致误耳。今从王本#42。朼，与匕同。几当上承，匕当用一，理之常也。八为祸中而当夜，反其几者，幼不承长，而上不获安也。双其匕者，家不统於尊，而用事者众也。旨，美也。幼不承长，尊不统卑，家道壤乱，故不美也。上九，株生蘖，其种不绝。测曰：株生蘖，其类乃长也。蘖，鱼列、五葛二切。种，章勇切。王曰：九居过亢，枯朽之象，得位当昼，株而生蘖者也。光谓：木斩而复生曰蘖#43。九为祸极，家已绝矣。而当日之昼，是尚有遗种，能复兴其家者也。
　　二方二州二部一家法
　　阴家金，准井。改邑不改井，无丧无得，往来井井有法之象。阳高县厥法，物仰其墨，莫不被则。县，音玄。宋曰：墨者，法之绳墨也。光谓：是时阳气极高，物咸象之，莫不蒙被其法。初一，造法不法。测曰：造法不法，不足用也。王曰：作法之初，而失位当夜，不足法者也。光谓：一为思始，故曰造法。《法言》曰：模不模，范不范，为不少矣。次二，摹法以中，克。测曰：摹法以中，众之所共也。摹，与模同。摹，犹制也。二为思中，而当昼。制法以中，然后能成也。《洪范》皇极，众之所共由也。次三，准绳不甫，亡其规矩。测曰：准绳不甫，其用爽也。甫，美也。爽，差也。不能正其身，如正人何？次四，准绳规矩，莫违我施。测曰：准绳规矩，由身行也。君子先修其身。其身正，不令而行。次五，谲陆陆，瓶窴腹，井潢洋，终不得食。测曰：瓶窴腹，非学方也。宋、陆本宾作冥，今从范、王本。繘，音橘。窴，音田。潢，音黄。陆曰：方，道也。王曰：瓶窴腹，不可以盛也。井潢洋，水多之貌也。终不得食者，汲引之道非也。光谓：繘，汲索也。陆陆，索下貌。瓶腹先实，则水不得入。井虽潢洋，终不得食也。学者虚以受人，则人乐告之。五居井之盛，而当日之夜，小人先自骄满，不能纳物者也。次六，于纪于纲，示以贞光。测曰：于纪于纲，大统明也。王曰：以贞正光明之道，俾人不惑。光谓：六居上禄，以施其法，能纪纲天下，示人正光之道者也。次七，密网离于渊，不利于鳞。测曰：密网离渊，苛法张也。王曰：七居过满，而当夜。作法太密，网丽于泉，而鳞不宁，法施於国，而人不便者也。光谓：七为网，又为败损而当日之夜，法苛民骇者也。故曰：密网离于渊，不利于鳞。次八，正彼有辜，格我无邪。测曰：正彼有辜，驱而至也。驱，与骊同。宋曰：驱百姓，使至无邪也。王曰：八居上体之中，而当昼。能用其法，正其有罪，以至於人无邪心也。光谓：格，至也。正有辜，以至无邪，用刑之善者也。舜曰：刑，期于无刑。上九，井无干，水直衍，匪溪匪谷，终于愆。测曰：井无干，法妄恣也。王本匪溪匪谷作利心匪溪，今从宋、陆、范本。干，音寒。范曰：干以检扞於井，泄取有时。王曰：处法之极而当夜，无法者也。国而无法，则人易犯。井而无干，则水衍溢也。光谓：九为祸极，而当夜。法妄恣无常，与无法同。民志迷惑，不知所从，则冒犯而终乱耳。如井无干，水将衍溢，非溪非谷，而注射妄行，终於愆过而已矣。
　　二方二州二部二家应
　　阳家土，准咸。入应次六，一十八分五秒，夏至气应，故兼准离。阳气极于上，阴信萌乎下，上下相应。信，犹声兆也。初一，六干罗如，五枝离如。测曰：六干罗如，附离君也。次二，上历施之，下律和之，非则否。测曰：上施下和，匪其真也。范本真作肯，今从宋、陆、王本。和，胡卧切。历，谓十二辰也。律，谓十二管也。斗建十二辰於上，律布十二管於下，上下相应。苟非其合，则不应也。次三，一从一横，天网 。测曰：一从一横，经纬陈也。从，即容切。 ，陈音郎吴、郎岩切。范曰： ，广大貌。王曰：天网 者，疏而不漏之义。光谓：三为思上，而当昼，君子能经纬天地者也。离为文明，又有网罟之象。次四，援我罘罟，絓罗于野至。测曰：援次罘罟，不能以仁也。援，音爰。罘，音浮。絓，胡卦切。四者，阳气将熄，阴气将生，德去而刑至者也。又离有网罟之象，故曰援我罘罟，絓罗于野。至者，言其事将至，如云履霜，坚冰至也。次五，龙翰于天，贞栗其鳞。测曰：龙翰之栗，极惧坠也。翰，胡安切。王曰：居中体正，得位当画，为应之主，故象龙飞于天#44。光谓：龙以论阳。翰，飞也。五为纯阳，盛大之极，故曰龙翰于天。君子居盛大之极，不可不正，不可不惧，故曰贞栗其鳞。次六，炽承于天，冰萌于地。测曰：承天萌地，阳始退也。王本炽承作 烝云#45，垄，古炽字，今从宋、陆、范本。炽，阳之盛也。冰，阴之极也。六当夏至之初，阳极阴生之际；小人道长，君子道消，故曰：炽承于天，冰萌于地。敬戒之微，尽在於是也。次七，日强其衰，应蕃贞。测曰：自强其衰，恶败类也。恶，乌故切。七为祸始，而当画。君子能自强其衰，则应之者蕃多，而不失其正也。次八，极阳征阴，不移日而应。测曰：极阳征阴，应其发也。王本征作微，其作时，今从宋、陆、范本。治极召乱，盛极召衰，福极召祸，不移日而应也。上九，元离之极，君子应以大稷。测曰：元离之极，不可遏也。范本作不可遏，今从宋、陆、王本。陆曰：遏，止也。王曰：大，日将暮也。吴曰：稷，音义与吴同。光谓：元离，大明也。大明之极，极盛必衰。君子应时，与之消息#46 ，故曰君子应以大吴。
　　集注太玄经卷之三竟
　　#１『冥』原作『宜』，据范本和备要、全书本改。
　　#２『二』 原作『之』，据备要、全书本改。
　　#３ 『二方』原作『一方』，据范本和备要、全书本改。
　　#4『安』原残，据备要、全书本补。
　　#5『也』原脱，据备要、全书本补。
　　#6『得』原残，据备要、全书本补。
　　#7『帅』原作『师』，据备要、全书本改。
　　#8『《易》曰』原残，据备要、全书本补。
　　#9『二方』原作『一方』，据范本和备要、全书本改。
　　#10『有』原作『之』，据《十三经注疏》和备要、全书本改。
　　#11『我』原残，据范本和备要、全书本补。
　　#12『小宋』原残，据备要、全书本补。
　　#13『故』原残，据备要、全书本补。
　　#14『民』原作『人』，据《十三经注疏》和备要、全书本改。
　　#15『作』原脱，据备要、全书本补。
　　#16『息』原残，据备要、全书本补。
　　#17『其』原残，据备要、全书本补。
　　#18『杀』原作『刳』，据《十三经注疏》和备要、全书本改。
　　#19『蚕』原作『蠢』，据备要、全书本改。
　　#20『梁』原作『粱』，据范本和备要、全书本改。
　　#21『人』原残，据备要、全书本补。
　　#22#23#24#25#26#27『强梁』原作『强粱』，据范本和备要、全书本改。
　　#28『疆』原作『强』，据范本和备要、全书本改。
　　#29#30『强梁』原作『强粱』，据范本和备要、全书本改。
　　#31『上作』原残，据备要、全书本补。
　　#32『疆』原作『强』，据备要、全书本改。
　　#33『强梁』原作『强粱』，据范本和备要、全书本改。
　　#34『梁折』原作『粱折』，据备要、全书本改。
　　#35『掸』原脱，据备要、全书本补。
　　#36『徒』原作『使』，据备要、全书本改。
　　#37『干』原作『于』，据备要、全书本改。
　　#38『躆躆』脱一字，据备要、全书本补。
　　#39『象』原作『家』，据备要、全书本改。
　　#40『下』原作『家』，据备要、全书本改
　　#41『家之』原残，据备要、全书本补。
　　#42『王本』原作『范本』，据备要、全书本改。
　　#43『生』原作『坐』，据备要、全书本改。
　　#44『龙飞』原作『龙龙』，据备要、全书本改。
　　#45『 需云』原脱，据备要、全书本补。
　　#46『息』原脱，据备要、全书本补。
　　集注太玄经卷之四
　　二方二州二部三家迎
　　阴家水，亦准咸。入迎次二，日舍舆鬼。阴气成形乎下，物咸溯而迎之。溯，音素。宋曰：溯，向也。初一，迎他匪应，无贞有邪。测曰：迎他匪应，非所与并也。王曰：处迎之初，而失位当夜，迎之不以其道者也。物之非其宜，应而往迎之，则失正而陷邪也。光谓：迎，准咸。咸，感也。一为思始而当夜，感於外物，而非正应者也。次二，蛟潜於渊，陵卵化之。人或阴言，百姓和之。测曰：蛟潜之化，中精诚也。王本或作有，小宋本人或阴言作人言或阴，今从宋、陆、范本。和，胡卧切。范曰：蛟潜於水，产卵高陵，下复於渊，气应相感，然后剖化。光谓：二为思中，而当昼。君子精诚之至，无所不通也。《易》曰：呜鹤在阴，其子和之。次三，精微往来，妖先灵觉。测曰：精微往来，妖咎征也。三为思终，而当夜。天人之际，精祲相感，人失其道，妖灵先觉也。次四，裳有衣孺，男子目珠，妇人啑钩，贞。测曰：裳有衣襦，阴感阳也。王本感作盛，今从诸家。襦，音儒，短衣也。啑，色甲切。吴本作嚏，音帝。次五，黄乘否贞。测曰：黄乘否贞，不可与朋也。乘，时证切。王曰：五虽居中，而处阴当夜，不正而乘中位，故曰黄乘否贞#1。光谓：不正当位，不足合也。次六，玄黄相迎，其意感感。测曰：玄黄相迎，以类应也。范曰：天玄地黄。天地相迎，则风雨时调；君臣相迎，则政教以度。光谓：六为极大，感之盛也。自天地至於万物，君臣上下，夫妇朋友，无不以类相应也。次七，远之 ，近之掊，迎父迦逅。测曰：远 近掊，失父类也。小宋 作 ，今从诸家。 ，许候切，怒目视貌。掊，普后切，击也。迦，与邂同，音蟹。逅，音后。不期而会也。次八，见血入门，俯迎中庭。测曰：见血入门，以贤自卫也。宋、陆本捬作椒，今从范、王本。捬，音府，捍也。八为祸中，故曰见血入门，伤之者至也。当日之昼，能以贤自卫，迎拒之於中庭，物不能伤，故曰捬迎中庭。上九，湿迎床足，累于墙屋。测曰：湿迎床足，颠在内也。小宋、王本湿作泽，今从宋、陆、范本。范、王本累作罦。范曰：罦，覆也。今从宋、陆本。宋、陆、范本颠作愿，今从王本。累，良瑞切。九为祸极，而当夜。小人女子所以能倾国家者，非一朝一夕之故，其所由来者渐矣。如湿气之迎床足，浸润而上，将累及墙屋，而不可如何。究其颠沛之原，自内兴也。
　　二方二州三部一家遇
　　阳家火，准姤。入遇初一，日舍柳。阴气始来，阳气始往，往来相逢。初一，幽遇神及师，梦贞。测曰：幽遇神，思得理也。王曰：居遇之初，神遇而未形，冥交神会之象。光谓：一为思始，而当昼。精诚感通，故遇神及师，虽或发於梦寐，而不失其正，若高宗梦傅说是也。梦者，事之难据者也。精诚之至，犹得正而可据，况佥谋师锡者乎？次二，冲冲儿遇，不定之谕。测曰：冲冲儿遇，不肖子也。范本不定之谕作不受定之谕，今从诸家。王曰：无心而遇曰冲冲。儿者，童昏无知之称也。则其所遇，何定之有乎？所以然者，失位当夜，不得遇之宜也。不肖子者，明非有知之儿。次三，不往不来，得士女之贞。测曰：不往不来，士女则也。范、王本不往不来作不往不来不求，测曰不往不求，今从宋、陆本。宋曰：则，法也。光谓：自炫自媒者，士女之丑行。故不往不来而自遇，乃士女之正也。次四， ，兑人遇雨，厉。测曰：兑人遇雨，还自贼也。王曰： ，勇而无礼之貌。次五，田遇禽，人莫之禁。测曰：田遇禽，诚可勉也。五为盛福，而当昼。如田遇禽，获则取之，谁能御也？次六，俾蛛罔罔，遇蜂。利虽大，不得从。测曰：蛛之罔，害不远也。蜂，与蜂同。范曰：使蜘蛛设罔，而得於蜂。蜂，螫虫也，所以不能制。虽以为利，不得从而取也。光谓：六为上禄，而当夜。小人见利，锐於进取，而不得所欲者也。次七，振其角，君父遇辱，匪正命。测曰：振其角，直道行也。七为祸始，而当昼。如君父不幸遇辱，则君子振角，直道而行，死之可也。虽非正命，而死义不得不尔。次八，两兕斗，一角亡，不胜丧。测曰：两兕斗，亡角丧也。胜，诗证切。丧，息浪切。八为祸中，而当夜。如两兕相遇方斗，而一亡其角，必不胜而丧身矣。角，以谕御侮之士也。上九，或氏其角，遇下毁足。测曰：或氏其角，何可当也。范、王本或氏其角作抵其角，今从宋、陆本。抵，都礼切。
　　二方二州三部二家灶
　　阴家木，准鼎。入灶次九，二十八分二十八秒，日次鹑火，小暑气应。斗建未位，律中林钟。鼎大烹以养圣贤，故灶多养贤之象。阴虽沃而洒之，阳犹执而龢之。龢，古和字，下同。宋曰：灶以和阴阳者也，故或沃之，或和之，於是乎在。光谓：阴洒阳和，有炊爨之象。初一，灶无实，乞于邻。测曰：灶无实，有虚名也。王曰：处灶之初，失位当夜，无实者也。既失烹饪之道，无以供食，故乞于邻。光谓：一为思始而当夜，小人内无其实，窃它人之善以为己名者也。次二，黄鼎介，其中裔，不饮不食，孚无害。测曰：黄鼎介，中廉贞也。王曰：鼎者，灶之器也。介然，特立之貌。其中裔者，宽容虚受之义也。光谓：二在下体之中而当昼，位为方沮，未及下禄。君子守其中道，隐居自养，而不苟食者也。内养其志，不慕外物，故虽不饮不食，亦信无所害也。次三，灶无薪，黄金濒。测曰：灶无薪，有不用也。濒，音频。次四，鬲实之食，得其劳力。测曰：鬲实之食，时我奉也。鬲，音历。王曰：鬲，釜之小者。光谓：鼎款足者，谓之鬲。四为下禄，而当昼。君子以禄养贤，虽少亦得其劳力也。时我奉者，贤者得时则仕也。次五，鼎大可觞，不齐不庄。测曰：鼎大可觞，飨无意也。齐，侧皆切。王曰：无大飨齐庄之意。光谓：觞，当作觞，音商，煮也。五居盛位，可以养贤，故曰鼎大可觞。而当日之夜，不能以礼待天下之士，则士皆莫肯归之矣。《洪范》曰：凡厥正人，既富方谷。次六，五味龢，调如美如，大人之飨。测曰：味龢之飨，宰辅事也。王本美作羹，小宋本作五味和调，滋如美如，今从宋、陆、范本。王曰：宰相之事，调和五味，大人任得其人，飨之而已。光谓：六为上禄，而当昼。君子辅佐国家，献可替否，进贤退不肖，燮和其政，调美如羹，献之於君。而君飨之，则天下大治矣。高宗命说曰：若作和羹，尔惟盐梅。三公承君，有鼎之象。次七，脂牛正肪，不濯斧而烹，则欧鴂之疾至。测曰：脂牛欧鴂，不洁志也。肪，音方。欧，乌后切。鴂，衰都切。范曰：欧鴂，吐逆之声也。王曰：脂牛，肥牛也。光谓：肪，脂也。欧，吐也。鴂，心有所恶而吐也。肥牛之脂，以谕美禄也。人君虽以美禄养士，若不以诚洁之志将之，则士斯恶之矣。七为祸始，始失士心之象也#2。次八，食其委，虽噭不毁。测曰：食其委，蒙厥德也。委，於伪切。噭，与叫同。上九，灶灭其火，唯家之祸。测曰：灶灭其火，国之贼也。灶灭火，以谕不养贤也。不养贤者，自贼其国者也。桀杀关龙逢，纣杀比干，夫差杀伍员，项羽逐范增之类，皆是也。
　　二方二州三部三家大
　　阳家金，准丰。阴虚在内，阳蓬其外，物与盘盖。范、王本在内作其内，今从宋、陆本。范本蓬作逢，今从二宋、陆、王本。宋曰：蓬，犹盛也。光谓：与，皆也。物皆如盘盖，外隆大而内虚也。初一，渊潢洋#3；包无方，冥。测曰：渊潢洋，资裹无方也。王本裹作怀，今从诸家。潢，音黄。一为水，又为思始，而当昼。君子之心，如渊潢洋，无所不包，所以为大也。居下体之下，冥者隐而未见也。次二，大其虑，躬自炉。测曰：大其虑，为思所伤也。炉，音虑。王曰：处大之时，失位当夜，乖於其宜，徒欲广大其虑，而智不能周，反伤其躬也。炉者，错磨之具。错磨太过，必有所伤。光谓：二为思中，而当夜。小人智小而谋大者也。《诗》云：无田甫田，维莠骄骄。无思远人，劳心仞仞#4。次三，大不大，利以成大。测曰：大不大，以小作基也。王曰：得位当昼，故能大不自大，以谦虚自保，利用积小，以成其高大。光谓：三为思上，而当昼。君子志大而心小，故能成其大也。次四，大其门郊，不得其刀，鸣虚。测曰：大其门郊，实去名来也。王曰：有声无实，故曰呜虚。光谓：门在外，郊在远。刀，所以断。呜者，名闻之谓也。四为外佗，而当夜。小人不治其内，而务大其外，故曰大其门郊。言遗近而务远也。不得其刀，不能断也。虽声名远闻，其实内虚也。次五，包荒以中，克。测曰：包荒以中，督九夷也。王本九作四，今从诸家。范曰：克，能也。光谓：五居盛位，而当昼。圣人执大中之道，能怀服四海者也。次六，大失小，多失少。测曰：大失小，祸由微也。王本测作祸中发，今从诸家。范曰：六，水也。水之所失，在於隙穴。事从细生，祸由微起。光谓：六过中而当夜，大之始失者也。次七，大奢迂，自削以觚，或益之餔。测曰：奢迂自削，能自非也。觚，奇孤。餔，博孤切。范曰：觚，法也。光谓：奢，犹哆也。迂，远也#5。餔，食也。七为祸始，而当昼。大已过甚，至于哆远。君子见微，知祸将至，能以法自裁制，则更受福禄，故曰或益之餔也。次八，丰墙峭址，三岁不筑，崩。测曰：丰墙之峭，崩不迟也。址，与趾同。范曰：丰，大也。峭，峻也。址，足也，谓基也。三，终也。墙大基峻，若不终岁加之板筑，则有崩坠之忧。犹君子之道，不隆其本，末必危也。光谓：八处祸中，而当夜。小人不知祸至，务自张大，而不顾其本者也。三者，数之成也。上九，大终以蔑，否出天外。测曰：大终以蔑，小为大资也。王本无以字，测曰：大终蔑否，今从诸家。宋、陆、范本资皆作质，今从虞、王本。
　　二方三州一部一家廓
　　阴家水，亦准丰。入廓次四，日舍七星。阴气瘗而念之，阳犹恢而廓之。宋、陆本作阴应匿而 之，今从范、王本。陈曰：瘱，苦协切。 ，音合。是以瘱为 字也。吴曰：瘱，於计切，静也。然则字当从 #6 。宋曰： 之，言翕也。谓是时阴气应时翳匿之於下，阳气犹盛壮而廓之於上也。图曰：虚中弘外存乎廓。范曰：瘱，协也。 ，合也。王曰：阴气尚弱，潜瘱而 合之。 ，古歙字。光谓：阴气翳匿，闭合万物，而阳气尚务恢廓之，故曰廓也。廓者，张大之意也。初一，廓之恢之，不正其基。测曰：廓之恢之，始基倾也。王曰：处廓之初，而失位当夜，虽然恢廓之而不能自正其始。光谓：一为思始，而当夜。小人务自恢廓，而不正其基，故动则倾也。次二，金干玉桢，廓于城。测曰：金干玉桢，蕃辅正也。范曰：金玉者，皆其美质也。王曰：二居下体之中，得位当昼。金玉以为桢干，得贤之谓也。桢干者，板筑之具也。光谓：板筑之具，旁曰干，题曰桢。二为思中，而当昼。君子能以贤哲为辅，恢廓其德，以自卫也。次三，廓无子，室石妇。测曰：廓无子，焉得后生也？王曰：室於石女，无复嗣续之道。光谓：三为思上，而当夜。小人思虑恢廓，而后不能继，故曰廓无子也。室石妇，谓求室而得石妇也。次四，恢其门户，用圉寇虏。测曰：恢其门户，大经营也。范本用圉作以御，王本作用固，小宋本作用御#7，今从宋、陆本。圉，与御同。四为外它，而当昼。君子恢其礼义，以御小人者也，故曰恢其门户，用圉寇虏。次五，天门大开，恢堂之阶，或生之差。测曰：天门大开，德不能满堂也。王本恢堂作恢当，二宋、陆、王测无堂字，今从范本。五在廓家而当盛位，故曰天门大开，恢堂之阶，言通达而尊高也。然当日之夜，小人不能享此盛福，德不能充其位，必有差失，以致颠覆也。次六，维丰维崇，百辟冯冯，伊德攸兴。测曰：维丰维崇，兹太平也。王本兹作欲，今从诸家。冯，古凭字。冯冯，盛多貌。六为极大，而当昼。君子恢廓其德，以致太平。丰大崇高，万邦率服，冯冯盛多，骏奔辐凑者也。次七，外大杚，其中失。君子至野，小人入室。测曰：外大杚，中无人也。范、小宋本杚作扢#8，今从宋、陆、王本。宋、陆本入室作至室，王作在室，今从范本。陈曰：扢，音讫，摩也。王曰：杚者，斗概木也。吴曰：扢，与概同，柯爱切。《说文》古没切，平也。光谓：杚，当作圪，鱼乙切，高壮貌。七在廓家而居上体，故曰外大圪，言廓大而高壮也。然当日之夜，小人处大而骄，远贤能近不肖，乱自内兴者也，故曰其中失，君子至野，小人入室也。一曰：扢，许讫切，喜也。次八，廓其外，虚其内，利鼓钲。测曰：廓外虚内，乃能有闻也。八居外，而当昼。君子廓外以昭德，虚内以纳物，故能令名远闻。譬如鼓钲，亦外廓内虚，而能有声也。君子之德在外，而恢廓者，惟令名也。上九，极廓于高庸，三岁无童。测曰：极廓高庸，终无所臣也。庸，与塘同。王曰：处廓之极，失位当夜。虽能恢廓其垣塘，而中无童役可使。高而无人，悔可知矣。光谓：九居上极，而当夜。小人务自恢廓崇高，而不知止者也，故曰廓于高庸。不能降意接下，则下将叛之，故曰三岁无童。
　　二方三州一部二家文
　　阳家火，准涣。扬子盖以涣为焕，故名其首曰文。入文次九，日舍张。阴敛其质，阳散其文。文质班班，万物粲然。初一，祫 何缦，玉贞#9。测曰：拾 何缦，文在内也。袷，乞洽切。 ，与缋同，音会。何，下可切。缦，莫旦切。袷，衿也。 ，画也。何，被也。缯无文曰缦。一为思始，而当昼。君子内文外质，如施画於衿，而被以缦服。纯素含章，如玉之正，美之至也。《中庸》曰：衣锦尚絅，恶其文之着也。次二，文蔚质否。测曰：文蔚质否，不能俱碎也。王曰：文之为体，当文质彬彬。二位当夜，既无其质，文虽蔚然，不足美也。睟，纯美也。光谓：蔚，细缛貌。二为思中，而当夜。小人文华虽美，而实不能副也。宁嬴谓阳处父#10：华而不实，怨之所聚也。次三，大文弥朴，孚似不足。测曰：大文弥朴，质有余也。王本弥作珍，朴作璞，今从二宋、陆、范本。孚，大信也。三为思终，而当昼。君子大文似朴，大信似不足。次四，斐如邠如，虎豹文如。匪天之享，否。测曰：斐邠之否，奚足誉也。邠，与彬同。否，音鄙。范曰：虎豹之兽，以其文贵。斐邠者，文盛貌也。王曰：四失位当夜，盖同虎豹，以文害其躬，匪天所享，故曰否也。享，向也。次五，炳如彪如，尚文昭如，车服庸如。测曰：彪如在上，天文炳也。王本尚文作质文，今从宋、陆、范本。王曰：五居中体正，得位当昼，为文明之主，焕然可观也。光谓：尚文昭如，圣王贵尚礼文，昭然明辨也。车服庸如，言以车服表显贤者之功庸也，用文之大，莫过於此。《舜典》曰：敷纳以言，明试以功，车服以庸。次六，鸿文无范，恣于川。测曰：鸿文无范，恣意往也。范曰：范，法也。光谓：鸿雁之飞，偶有文字之象，而无法也#11，遇川则自恣而已。六过中，而当夜。小人之文，无法而妄为者也。次七，雉之不禄，而鸡盖谷。测曰：雉之不禄，难幽养也。宋、陆本而鸡盖谷作而不鸡盖谷，王本无而字，测不禄皆作不鸡，今从范本。荩，徐刃切。王曰：七虽过满，而得位当昼。如翟雉有文采而怀耿絜之性，不受人之驯养，故曰不禄，终不若鸡之进食其谷也。荩，进也。光谓：七在外体，而当昼。君子有文而耿介，避世而不仕者也。七为祸阶，故贤人隐也。次八，雕签，谷布亡于时，文则乱。测曰：雕韱之文，徒费日也。王曰：八居将极，而失位当夜。若务其雕韱之文，无事费日，俾谷之与布俱亡于时，其文之弊，乃为乱也。光谓：八为耗而当夜，故有是象。上九，极文密密，易以黼黻。测曰：极文之易，当以质也。王曰：九居文极而得位当昼，能易极文之弊者也。文工之极，至於密密。然至韱至微，而能易之，使如黼黻之有制度也。光谓：九为尽弊而当昼#12；故有是象。白与黑谓之黼，黑与青谓之黻。黼黻虽文，校於雕签，则为质也。
　　二方三州一部三家礼
　　阴家木，准履。入礼次四，六分三秒，大暑气应。阴在下，而阳在上，上下正体，物与有礼。小宋本阳在上作阳益高#13；今从诸家。初一，履于跂，后其祖祢。测曰：履于跂，退其亲也。宋、陆本歧作跛，今从范、王本。王曰：居礼之初，失位当夜，是始而乖礼者也。履于跂，非敬之道也。光谓：跂，举踵也。一居下体之下，履之至卑者也，乃欲举踵强高，居下而僭上之象也。凡臣之事君，犹事父也；事大君，犹事祖也。在下位而礼僭於上，是犹退其祖父使居己后也，不亦悖乎？次二，目穆穆，足肃肃，乃贯以棘。测曰：穆穆、肃肃，敬出心也。王曰：棘，取赤心也。光谓：穆穆、肃肃，皆恭谨貌。二为思中，而当昼。外貌之恭，必贯之以诚，然后善也。次三，画象成形，孚无成。测曰：画象成形，非其真也。王曰：忠信，礼之本。既乖於本，何礼之有？光谓：三为思末而当夜，饰外貌而无内实者也，故曰画象成形，孚无成。女叔齐谓鲁昭公：屑屑焉，习仪以亟，不可谓礼。次四，孔雁之仪，利用登于阶#14。测曰：孔雁之仪，可法则也。虞曰：雁飞成行，孔雀亦成行也。光谓：孔雀有文章，雁有行字，皆威仪之象。阶，谕进而登位也。四为下禄，而当昼。君居位有威可畏，有仪可象，其下畏而爱之，则而象之。是以其教不肃而成，其政不严而治也。次五，怀其违，折其匕，过丧锡九矢。测曰：怀违折匕，贬其禄也。王本过丧锡九矢作过鬯锡，今从诸家。范、小宋本贬其禄作贬天禄，王本作败其禄，今从宋、陆本。次六，鱼鳞差之，乃大施之，帝用登于天。测曰：鱼鳞差之，贵贱位也。范、小宋本大作矢#15，今从宋、陆、王本。六为极大，而当昼。君子制礼，使贵贱有序，差若鱼鳞。执此道而大施之於天下，天下莫不治也。帝者用此，则可以格于皇天矣。次七，出礼不畏，入畏。测曰：出礼不畏，人所弃也。七为祸始，而当夜。小人逾越礼法而不顾者也。由其不畏，所以入畏，谓陷刑戮也。《书》曰：弗畏入畏。次八，冠戚 ，履全履。测曰：冠戚履贱，不可不上也。二宋、陆、王本全作金，今从范本。宋、陆本测曰冠戚履贱，不可不正也。范本冠戚 ，明不可上也。王本冠戚 ，不可不上也。今从小宋本。范曰：戚 ，以谕败也。冠虽败，宜加之首；履虽全，宜践之足。光谓：八在上体而为祸中，冠败之象也。当日之昼，故下不能陵也。上九，戴无首，焉用此九？测曰：无首之戴，焉所往也？焉，於虔切。九，阳之盛也。礼主卑让，故虽天子，必有礼也。九为亢极而当夜，上无所戴，高而必危。譬如戴冠而无首，焉用此盛极之位哉？
　　二方三州二部一家逃
　　阳家金，准遁。阴气章强，阳气潜退，万物将亡。宋曰：谓万物与阳盛衰者也。於七分消，卦为遁。微阴在内，欲出地矣。王曰：章，明强，大。初一，逃水之夷，灭其创迹。测曰：逃水之夷，迹不创也。一为思始，而当昼。君子避祸於未萌，逃恶於未形，制之於思虑之初，人不见其迹，则患难何由及焉？譬如逃於水中，水从而平夷，其创迹皆合，人不能见其际也。次二，心惕惕，足金舄，不志沟壑。测曰：心惕惕，义不将也。范本作 ，王本作 ，云古惕字，今从二宋、陆本。宋、陆金作含，王本作望，今从范、小宋本。宋曰：将，行也，不能以义断心而行也。光谓：金者，坚固之象也。二为思中，而当夜。小人虽睹祸之将至，惕惕而惧，不能以义自断，怀其宠禄，滞留不去，不知沟壑在於足下，俄则颠踬也。孔子曰：见义不为，无勇也。次三，兢其股，鞭其马，寇望其户，逃利。测曰：兢股鞭马，近有见也。范本望作 ，今从宋、陆、王本。陈曰： ，古望字。宋曰：近有见，谓见寇已近也。光谓：三为思终，而当昼。逃，得其宜者也。兢其股，惧也。鞭其马，欲速去也。寇望其户，患将至也。当是之时，利於逃也。次四，乔木维摐，飞乌过之，或止降。测曰：乔木之鸟，欲止则降也。宋、陆、王本摐作枞，今从范本。或止降，宋、陆本作止之，范本作或降，今从王本。范曰：上撩称摐。上撩之木，鸟所不集，故过之而去。光谓：摐，长密之貌。四为下禄，而当夜。小人遁逃之志不坚，遇美禄则止而不去，故未免於患也。次五、见 踤于林，獭入于渊，征。测曰：见 及獭，深居逃凶也。范本 作 ，王本作鹭，今从二宋、陆本。王本征作利征，今从宋、陆、范本。 ，古年字，一本作鹰。踤，慈恤切。宋曰： 害鸟，獭害鱼。吴曰#16 踤，蹋也。光谓：五为中禄，而当昼。君子虽居显位，食厚禄，见小人用事於朝，知其必为祸乱，则行而去之矣。次六，多田不娄，费我 功。测曰：多田不娄，费力无功也。宋、陆本费作会，今从范、王本。 ，户佳切。范曰：孰食为 。王曰：六居过满，失位当夜，不得处逃之宜。若田於多田，而不娄理之，徒费食与功，而无益也。光谓：六为上禄，为盛多，为极大，而当夜。小人德薄位尊，力少任重，虽有盛大之资业，不能修治，贤者皆弃之而逃，徒费食力，安得成功也？次七，见于累，后乃克飞。测曰：见于累，几不足高也。几，音畿。宋曰：几，近也。已见累索，仅然得免，此用明近也。王曰：逃难之时，而七居祸始，逃而后时者也，故见于累。然得位当昼，能保终吉，故后乃克飞，免其患也。君子虽见縻缀，然乱邦不居，终当自引远去，故曰后乃克飞也。次八，颈加于矰，维 其绳。测曰：颈加维 ，无自劳也。王曰： ，与翼同。八失位当夜，不能避患，故首加于矰。虽鼓翼於绳罔之中，终无克飞之理。光谓：矰，弋射之矢也。八为祸中而当夜，不能遁逃远祸。矰已加於颈矣，虽复奋翼掣曳其绳，安得去哉，徒自劳也。上九，利逃跰跰，盗德婴城。测曰：盗德婴城，何至逃也。王本作德盗，小宋本作盗得，今从宋、陆、范本。陈曰：跰，音瓶，又蒲贤切。字书：跰，胝皮坚也。
　　二方三州二部二家唐
　　阴家土，亦准遁。陆曰：唐荡，天下皆遁。遁，亦荡也。光谓：唐，犹荡荡，无拘捡，有丧失之意也。阴气兹来，阳气兹往，物且荡荡。宋曰：兹，益也。陆曰：荡荡，空尽之貌也。初一，唐于内，勿作，厉。测曰：唐于内，无执守也。一为思始，而当夜。内无所守，动则危矣。次二，唐处冥，利用东征。测曰：唐冥之利，利明道也。冥，昧也。东者，日所出也。二为思中而处下体之内，故曰唐处冥。言其中心荡荡，迷所适也。然当日之昼，君子能求明道以自进者也。次三，唐素不贞，亡彼珑玲。测曰：亡彼珑玲，非尔所也。王曰：珑玲，玉声也。次四，唐无适，道义之辟。测曰：唐无适，惟义予也。适，丁历切，下同。辟，必益切。予，余吕切。王曰：四得位当昼，得唐之宜，荡荡然无适无莫，惟以道义为辟。知所之往，唐之美也。辟，君也。光谓：适，必然也。四为条畅，而当昼。孔子曰：君子之於天下也，无适也，无莫也，义之与比。故曰道义之辟，言其最尊高也。次五，奔鹿怀鼷，得不訾。测曰：奔鹿怀鼷，不足功也。范、王本不足功作奚足功，今从宋、陆本。吴曰：鼷，户鸡切，小鼠也。王曰：五居盛位，当首主，而失位当夜。无君之德，荡然无守，迷於利害之向。逐鹿而奔，又鼷鼠是顾，则其所得不足以为资。訾，与资同。次六，唐不独足，代天班禄。测曰：唐不独足，无私容也。王曰：得位当昼，为唐之主，荡然无私，不求独足，与天下同其美利，故可代天班布爵禄。为时明君，处唐之美，莫过是矣。光谓：六为上禄，为盛多，而当昼。君子不独享天禄，与天下贤隽共之。次七，弋彼三飞，明明于征，终日不归，亡。测曰：弋彼三飞，适无所从也。王曰：居过满，而失位当夜。不明於道，自取危亡。若一弋而求三飞，无所适从。自明而行，至暮忘返，荡然昏昧，复何益矣？光谓：七为失志，而当夜。小人二三其德，从此失彼，荡无所守，徒自劳苦。自幼至老，终无所得者也。次八，唐收禄，社鬼辍哭，或得其沐。测曰：唐收禄，复亡也。复，符目切，下同。王曰：得位当昼，善於处唐之道，故能复收其禄。光谓：八为祸中，福禄已散。然当日之昼，能兴衰起废者也，故曰唐收禄。社稷之灵，复得血食，故辍哭。民已枯瘁，而复蒙润泽，故曰或得其沐也。上九，明珠弹于飞肉，其得不复。测曰：明珠弹肉，费不当也。当，丁浪切。范曰：飞肉，禽乌也。珠至重，乌至轻，以重求轻，故不复也。王曰：九居亢极，而失位当夜，荡荡然闻於大数者也#17。如以珠弹雀，所得不复其所亡也。光谓：九为祸极，而当夜。小人纵情极欲，荡然忘返者也。
　　二方三州二部三家常
　　阳家水，准恒。入常次七，二十三分二十六秒，立秋气应。日次鹑尾，斗建申位，律中夷则。次九，日舍翼。阴以知臣，阳以知辟。君臣之道，万世不易。辟，立曰壁。宋曰：辟，君也。此立秋之首也。以秋承夏，天道之常。故於是时，阴知为臣，阳知为君。光谓；以秋承夏，以阴承阳，以臣承君之象也。初一，戴神墨，履灵式，以一耦万，终不稷。测曰：戴神墨，体一形也。王、吴皆云：稷，与吴同。墨、式，皆法也，神灵尊之也。一为思始，而当昼。君子之心，执一以为常法，应万物变，终无亏吴也。《易》曰：天下之动，贞夫一者也。次二，内常微，女贞厉。测曰：内常微，女不正也。王本作常内微，今从诸家。王曰：处常之时，当正君臣夫妇之道。二失位当夜#18，是常以微贱之女处内。不正之象，且近於危，故曰贞厉。次三，日常其德，三岁不食。测曰：日常其德，君道明也。三为自如，而当昼。日常其德，故免薄食之灾。君常其德，故无狂僭之咎。伊尹戒太甲，作《咸有一德》。次四，月不常，或失之行。测曰：月不常，臣失行也。行，皆如字。月有亏盈，故曰不常。行，道也。四为外佗，而当夜。臣德不常，则失道也。次五，其从其横，天地之常。测曰：其从其横，君臣常也。从，即容切。范曰：天从地横，是其常道也。王曰：五居中位，为常之主。得位当昼，故从横经纬，皆合天地之常，得万世不易之道。光谓：五为中和，常之盛也。君臣之道，相经纬也。次六，得七而九，懦挠刚，不克常。测曰：得七而九，弃盛乘衰也。七，阳之盛也。九，阳之衰也。六过中而当夜，弃盛乘衰也。小人懦弱，挠败其刚，不能守其常道也。次七，滔滔往来，有常衰如，克承贞。测曰：滔滔往来，以正承非也。次八，常疾不疾，咎成不诘#19。测曰：常疾不疾，不能自治也。八为祸中，而当夜。常道久而有敝者也，故曰常疾。夫疾者自知其疾，则尚可治也。若不知其疾，而恶闻之#20；则必不可治矣#21。小人不知其祸，而恶闻之，至於凶咎已成#22；不可复诘也。上九，疾其疾，巫医不失。测曰：疾其疾，能自医也。王曰：九居亢极，而得位当昼，能疾其疾者也。善於自儆，则医巫治之不失也。医巫，谕贤者耳。光谓：九为祸终，而当昼。君子能思患而豫防之，纳忠求贤以自辅，故祸可解也。
　　二方三州三部一家度#23
　　阴家火，准节。法者为之模范#24，度者为之分寸也。阴气日躁，阳气日舍。躁躁舍舍，各得其度。舍，音舍，又如字。宋曰：躁，动也。舍，藏。王曰：舍，止也。光谓：躁，谓阴进盛也#25。舍，谓阳退去也#26。躁者益躁，舍者益舍，各守常度也。初一，中度独失。测曰：中度独失，不能有成也。一为思始，而当夜。小人在心之度，先已乖失，安能有成也？《商书》曰：若虞机张，往省括于度则释。次二，泽不舍，冥中度。测曰：泽不舍，乃能有正也。次三，小度差差，大攋之阶。测曰：小度差差，大度倾也。小宋、陈、吴本獭作獭#27；王本作倾，今从宋、陆、范本。范本测差差作之差，今从宋、陆、王本。攋，音赖。光谓：攋，毁裂也#28。三为思终，而当夜。思不中度，则事乖失矣。故曰小度差差，大攋之阶，言所失虽小，所毁将大也。次四，干桢，利于城。测曰：干桢之利，利经营也。范、王于作干，今从宋、陆本#29。四为下禄，而当昼。君子既得其位，常以法度为干桢，则可以保卫其民，有所营为矣。次五，干不干，攋于营。测曰：干不干，不能有宁也。王曰：失位当夜，不能为首之主。干而非干之才，则必倾其所经营矣。光谓：不度之人，民无则焉，犹干之不干，将毁所经营，不能有安也。次六，大度检检，于天示象，垂其范。测曰：大度检检，垂象贞也。范，与范同。王曰：六居盛位，度之大者，得位当昼。明于法制，以度检物，则天之象而垂法於人也。光谓：君子之立法度，非取诸心也。乃观象於天，以垂范於世，故曰天示象，垂其范。《易》曰：天垂象，圣人则之。次七，不度规之，鬼即訾之。测曰：不度规之，明察笑也。訾，音紫，又即移切。王曰：七居过满，失位当夜，是以不度之。度，为规制者也。訾，毁笑也。赞云鬼訾，测云明察者#30，幽明同笑，故互文见义。光谓：七为败损而当夜，小人骄溢#31，不以法度自规，鬼所毁笑，将降之祸也。明察者，莫若鬼。人之愚者，或未之知，鬼先见其祸也。次八，石赤不夺，节士之必。测曰：石赤不夺，可与有要也。要，一遥切。范曰：石不可夺坚，丹不可夺赤。王曰：八居度之将终，得位当昼，必能有所执守，不改其度者也。光谓：要，约也。八为祸中，而当昼。君子虽遇祸乱，不改其度#32，秉志坚明，不可移夺。故可以与之有约，谓寄百里之命，托六尺之孤也。上九，积差之贷，十年不复。测曰：积差之贷，不得造也。范本差作善，今从二宋、陆、王本。王本十作七，今从诸家。陆曰：造，至也。王曰：居度之终，而失位当夜，失度之极者也。积其差失，浸以乖远，贷者宽缓，后於时也。虽七年么久，亦不可复其度也。光谓：贷，当作 ，吐得切，与忒同，差之甚者也。《易》曰：迷复，凶。至于十年不克征也。
　　二方三州三部二家永
　　阳家木，准同人。二宋、陆、范、王皆象恒。吴曰：常首，象恒卦。次七，立秋。初一，当二百二十六日，行张十五度，於《易》期日恒卦。九四，次度首，象节卦。初一，己行翼二度，次永首。次七，当二百三十八日，行翼九度，於《易》期日同人卦。今从之。阴以武取，阳以文与，道可长久。宋曰：阴者刑气，故以武言之；阳者德气，故以文言之。武以济文，文以济武，阴阳取与之道也，故其道可以长久。初一，不替不爽，长子之常。测曰：不替不爽，永宗道也。王本替作历，云古僭字，今从宋、陆、范本。长，知丈切。永，长久也，有继嗣之象。替，废也。一当日之昼，得永之道者也。先王之制，立嫡以长，所以安宗庙重社稷，不替不爽，万世之常法也。永久之道，莫大於此。次二，内怀替爽，永失贞祥。测曰：内怀替爽，安可久也？二当日之夜，失永之道也。昏惑之君，违礼立爱，以孽代宗，内怀替爽之心。於其长子如此，则长失正善之道也。次三，永其道，未得无咎。测曰：永其道，诚可保也。三为成意，而当昼。君子道业已成，未跻禄位者也。夫君子不患无位，患所以立。日新其道，久而不倦，虽未得福禄，又何咎哉？次四，子序不序，先宾永失主。测曰：子序不序，非永方也。王曰：四近於五，而以阴居阳位，且当夜，失其可久之道。子而不居子之次序，则祭祀宾客长无主矣，故先宾永失主也。次五，三纲得于中极，天永厥福。测曰：三纲之永，其道长也。王曰：居中体正，为首之主，得位当昼，有君之德，是能使三纲皆得其中，天之所助，故永厥福也。光谓：三纲者，君为臣纲，父为子纲，夫为妻纲。五为中和，而当昼。王者正三纲以建皇极，永保天禄。次六，大永于福，反虚庭，入于酋冥。测曰：大永于福，福反亡也。范本入于酋冥作入酋冥，小宋本作於酋冥，今从宋、陆、王本。六过中而当夜。小人恃福之永，骄淫矜夸，福终则祸至。故反虚庭，言无所获也。入于酋冥，言不知悔惧，祸衅既就，则至於晦冥也。次七，老木生时，永以缠其所无。测曰：老木生荫，永厥体也。莳，时吏切。王曰：七居过满，老木之象。然得位当昼，得其永道，故生莳。莳者，旁生之栽也。既有华叶，复得长久，始无今有，故云缠其所无。次八，永不轨，凶亡流于后。测曰：永不轨，其命剂也。剂，才诣切。宋曰：剂，翦也。王曰：居将极之位，而以阴居阳时，且当夜，是则永不法之事，岂止祸其身而已，凶亡之事，乃流於后也。光谓：八为祸中，而当夜。小人长为不法，身既凶亡，余殃流后也。上九，永终驯首。测曰：永终驯首，长恺悌也。驯，顺也。恺，乐也。悌，易也。九在永终，而当昼。君子之道，永长乐易，慎终如首若一，永道乃全也。
　　二方三州三部三家昆
　　昆，户衮切，又如字。阴家金，亦准同人。陆曰：昆，亦同也。阴将离之，阳尚昆之，昆道尚同。宋曰：阴气将杀，故离散万物。阳气将藏，故万物同归也。王曰：阴气主杀，将离万物。阳气仁爱，犹尚昆而同之。初一，昆于黑，不知白。测曰：昆于黑，不可谓人也。宋曰：白，智也。黑，愚也。光谓：黑以谕垢浊，白以谕廉洁。一为思始，而当夜。小人自同於垢浊，而不知廉洁之为美者也。次二，白黑菲菲，三禽一角同尾。测曰：三禽一角，无害心也。菲，敷尾切，与斐同。王曰：得位当昼。白黑菲菲，分别明白之义。三禽，谕三人。一角同尾，终始皆同，无乖异也。光谓：菲菲，白黑相杂貌。角，在首而拒斗者也。尾，体之终也。二为思中，而当昼。君子与人交，廉而不刿，浊而不污，菲菲然群居而不乱。一角者，共御侮也。同尾者，全其终也。孔子曰：君子和而不同。次三，昆于白，失不黑，无际一尾三角。测曰：昆白不黑，不相亲也。范、王本际皆作除，今从宋、陆本。次四，鸟托巢于菆，人寄命于公。测曰：鸟托巢，公无贫也。范、小宋本菆作丛，今从宋、陆、王本。菆，古丛字。宋曰：公，均也。光谓：公者，道大同，无彼我也。四为下禄，而当昼。君子能推大同至公之心以待人，则皆归往而寄命焉，故曰公无贫也。次五，谷失疏数，众牦毁玉。测曰：谷失疏数，奚足旬也。范、小宋本谷失疏数作谷不谷，失疏数；王本作毂不毂，失疏数；今从宋、陆本。谷、毂，古字通。陆曰：旬，均也。王曰：五居盛位，当为物主，而以阳居阴位且当夜，不得混同之道。毂为众辐所凑，五既失道，不能包容，故云毂不毂也。众耗之轻，积以成多，必致毁玉之患，如众口铄金也画#33。光谓：毂之受辐，疏数必均，乃能运行。五以小人而居盛位#34。无至公之心，好恶任私#35，故谗慝并进，而众牦毁玉也。次六，昆于井市，文车同轨。测曰：昆于井市，同一伦也。井市者，人所聚也。六为盛多当昼，君子道隆德盛，四海会向，书同文，车同轨，无有远迩，混为一类也。次七，盖偏不覆，晏雨不救。测曰：盖偏不覆，德不均也。覆，敷救切，下并同。晏，晚也。晚而得雨，则稚者昌，而植者伤矣。七为败损而当夜，小人之德，不能大同，用心颇僻，有爱有恶。如盖偏，则物有不覆者矣；雨晚，则禾有不救者矣。次八二昆于危难，乃覆之安。测曰：危难之安，素施仁也。八为祸中，为耗为剥落，有危难之象。然当日之昼，君子素以昆同之道，泛爱容众，一视同仁。故危难之际，能庇覆於物，使之就安。上九，昆于死，弃寇遗。测曰：昆于死，弃厥身也。遗，以醉切。王曰：弃身遗寇，凶之甚也。光谓：为恶不同，同归于乱。九居祸极而当夜，故有是象。
　　集注太玄经卷之四竟
　　#1『否』原作『不』，据正文和备要、全书本改。
　　#2『始』原残，据备要、全书本补。
　　#3『潢』 原作『黄』，据范本和备要、全书本改。
　　#4『无思远人，劳心忉忉』，据备要、全书本补。《十三经注疏》作『无田甫田，维莠桀桀。无思远人，劳心怛怛』。
　　#5『远』 原作『遂』，据备要、全书本及下文『 咚远』改。
　　#6『 』 原作『医』，据备要、全书本改。
　　#7#8『本』原脱，据备要、全书本补。
　　#9『玉』原作『王』，据范本和备要、全书本改。
　　#10『阳』原残，据备要、全书本补。
　　#11『法』原残，据备要、全书本补。
　　#12『尽弊』原作『 昼弊』，『当昼』原作『当尽』，据备要、全书本改。
　　#13『本』 原作『太』，据备要、全书本改。
　　#14『利』 原残，据范本和备要、全书本补。
　　#15『矢』原作『夫』，据范本改。
　　#16『曰』原脱，据备要、全书本补。
　　#17『暗』原作『门』，据备要、全书本改。
　　#18『二』原脱，据备要、全书本补。
　　#19『诘』原作『语』，据范本和备要、全书本改。
　　#20『闻之』原残，据备要、全书本补。
　　#21『则』原残，据备要、全书本补。
　　#22『已』原残，据备要、全书本补。
　　#23『三部』原作『二部』，据备要、全书本改。
　　#24『之』原脱，『范』原残，据备要、全书本补。
　　#25『阴』 原残，据备要、全书本补。
　　#26『去』 原残，据备要、全书本补。
　　#27『吴』原作『吴』，据备要、全书本改。
　　#28『毁裂』 原残，据备要、全书本补。
　　#29『宋、陆本』原作『宋、陆、王本』，『王』字衍，据上句和备要、全书本删。
　　#30『者』原残，据备要、全书本补。
　　#31『骄』原残，据备要、全书本补。
　　#32『其』原作『具』，据备要、全书本改。
　　#33『口』原脱，据备要、全书本补。
　　#34『五』原作『三』，据上文和备要、全书本改。
　　#35『任』原作『住』，据备要、全书本改。
　　集注太玄经卷之五
　　三方一州一部一家减
　　阳家水，准损。入减初一，四十一分一十七秒，处暑气应。次九#1，日舍轸。阴气息，阳气消。阴盛阳衰，万物以微。王本作阴息阳消，小宋本作群阴息，阳气消，今从宋、陆、范本。初一，善减不减，冥。测曰：善减不减，常自冲也。陆曰：冲，虚也。光谓：一为思始，而当昼。常自谦冲，善减者也。自损者，人益之，故不减。一为下下，善减之谦，不减之益，皆在冥昧之中，人莫得而见，故曰冥。次二，心减自中，以形于身。测曰：心减形身，困诸中也。宋、陆本形作刑，今从范、王本。人之进德修业，必自强於心，然后显着於外。二为思中，而当夜。志先减矣，德业何从而益乎？是其中先自困也。子谓冉求曰：力不足者，中道而废，今汝画。次三，减其仪，利用光于阶。测曰：减其仪，欲自禁也。三为下上，为思终，为进人。居上则多骄盈，思终则形於外#2；发於仪貌矣。减其仪者，自贬损，禁约也。阶者#3所以进也#4。自损而得进，有光辉也。次四，减於艾，贬其位。测曰：减於艾，无以莅众也。范本艾作乂，今从二宋、陆、王本。艾，与乂同音。范曰：乂#5；治也。光谓：四为下禄，而当夜。小人不勤於为治，无以临众#6，则不能保其禄位矣。故曰减於艾，贬其位。次五，减黄贞，下承于上，宁。测曰：减黄贞，臣道丁也。范本作减其黄贞，今从诸家。宋曰：丁，当也。王曰：得位当昼，能为减主，又得黄中，贞正之道，众所咸归，故下承于上，而获安宁之福也。光谓：中和莫盛乎五，故曰黄。以阳当位，故曰贞。夫盛极则衰，不可不减。臣用此道以承其上，乃可自安，故曰臣道当也。次六，幽阐积，不缄不施，石。测曰：幽阐不施，泽不平也。施，失豉切。范曰：六为水，故积幽。小宋曰：大开曰阐。光谓：六与家性皆为水，故曰幽。六为上禄，故曰阐。又为盛多为极大，故曰积。君子当裒多益寡，称物平施。今乃不减不施，其顽如石，故曰泽不平也。次七，减其疾，损其恤，厉不至。测曰：减其疾，不至危也。范曰：恤，忧也。厉，危也。王曰：七居过满，危之道也。而得位当昼，是能自减其疾患，损其忧戚，则厉无从而至矣。光谓：七为祸始，而当昼，在於减家，故有是象。《易》曰：损其疾，使遄有喜。次八，浏涟涟，减于生根。测曰：浏涟之减，生根毁也。王本无下涟字，今从宋、陆、范本。浏，音留，又力久切。涟，音连。范曰：八，木也。秋木始衰。浏，也。涟涟，垂之貌。，古流字。光谓：八为木，为沈天，为疾瘀，为耗，为剥落。沈天，秋冬之交也。木之所以生者，根也。所以荣者，滋液也。今滋液下流涟涟，然减其资生之根，则何以复能盛荣乎？上九，减终，利用登于西山，临于大川。测曰：减终之登，诚可为也。范曰：在西为金，故曰西山。金生水，故曰大川。光谓：物极则反，故减终必增。登山临川，以高临下也#7。西者，物之成也。夫登高临下，鲜有不危，以减处之，故可为也。
　　三方一州一部二家唫
　　阴家火，准否。陈音钦，又音琴，小宋、吴皆巨锦切。《说文》：口急也，与噤同。今从之。陆曰：唫，闭塞也。阴不之化，阳不之施，万物各唫。凡阳施其精，阴化其形，万物乃生。皆处暑之气，阴不化，阳不施，万物各闭塞之时也。初一，唫不予，丈夫妇处。测曰：唫不予，人所违也。予，与与同。王曰：唫，闭而不与物接，丈夫而效妇人之处室也#8。光谓：一为思始，而当夜，处乎穷下。君子思道将以及人#9，今乃唫而不与，若丈夫而妇处也。夫孤立无亲，则人皆违而去之，故曰人所违也。次二，唫于血，资乾骨。测曰：唫于血，臞自肥也。范本臞作 ，吁缚切。诸本皆作臞，小宋音具，吴音衢，今从之。王曰：唫其血，以资乾骨，惧於臞瘠，思以自肥。光谓：二为思中，而当昼，能蓄其德，以美其身者也。《大学》曰：富润屋，德润身。次三，貌不交，口唭 ，唫无辞。测曰：貌不交，人道微也。范、王本无口字，今从二宋、陆本。唭，去吏切。 ，鱼记切。范曰：唭 ，有声而无辞也。王曰：人道殆至於微绝也。光谓：三为思终，又为成意，思虑既成，则言貌可以接人矣。而家性为唫，当日之夜，尚闭塞而不交，则人道几乎绝矣。《易·节》 之九二曰：不出门庭，凶。次四，唫其谷，不振不俗，累老及族。测曰：唫其谷，不得相希也#10。次五，不中不督，腐蠹之啬。测曰：不中不督，其唫非也。小宋曰：禄以待贤，廪粟红流腐蠹，犹啬其唫，非也。光谓：督，亦中也。君子积而能散，可唫则唫，可施则施。五居盛位，家性为唫，当日之夜，失其中道，故腐蠹而犹吝啬也。次六，泉原洋洋，唫于丘园。测曰：泉源之唫，不可讥也。二宋、陆、王本讥作议，今从范本。范曰：六，水也，故为泉源。丘园，以谕高也。光谓：六为盛多，为极大。蓄水於高，待时而施，则所及者远。今日之唫，乃所以为异日之泽；故不可讥也。次七，唫于体，黄肉毁。测曰：唫于体，骨肉伤也。王本黄肉毁作黄骨肉毁，今从宋、陆、范本。七为消，为败损，而又当夜。黄，中也。骨肉在中，故曰黄肉。夫气血所以养体也，唫而不及於四体，骨肉毁伤矣。恩泽所以缀亲也，唫而不及於九族，则内外乖离矣。次八，唫遇祸，祷以牛，解。测曰：唫遇祸，大费当也。范曰：牛为大费。王曰：虽过唫招桥，而能祷之以牛，以解其凶。光谓：八为祸中，故曰唫遇桥。当日之画，故曰祷以牛，解。不爱费，以解桥，其道当也。上九，唫不雨，孚乾脯。测曰：唫不雨，何可望也？范曰：孚，信也。王曰：九居唫极，而当夜。阴阳俱闭，故不雨。光谓：润泽既竭而无望，信乎肉乾而为脯矣。言王泽竭，而民物瘁也。
　　三方一州一部三家守
　　阳家木，亦准否。阴守户，阳守门，物莫相干。初一，闭朋牖，守元有。测曰：闭朋牖，善持有也。王、小宋本作闭明牖，守元有，今从宋、陆、范本。范曰：朋，党类也。光谓：《易》曰：憧憧往来，朋从尔思。言心有所感，则物以其类应之。牖者，所以窥外也。元，始也。《乐记》曰：人生而静，天之性也；感於物而动#11，性之欲也。一为思始而当画，能闭外类之诱，守其始有之性者也。次二，迷自守，不如一之有。测曰：迷自守，中无所以也。宋曰：以，用也。无所用，自守也。王曰：二守其迷，一守其道，故不如一之所有也。光谓：二为思中而当夜，诱於外物，迷而失其所守者也。《书》曰：惟民生厚，因物有迁。次三，无丧无得，往来默默。测曰：无丧无得，守厥故也。三为进人，为自如，为成意，当日之画。德成於内，能守而勿失者也。外物之往，於我何丧？外物之来，於我何得？默而成之？不言而信也。《易》曰：无丧无得#12 ，往来井井。次四，象艮有守。测曰：象艮之守，廉无个也。宋、陆本象艮有守作象贝自守，小宋本作象貌有守，今从王本。 ，与怙切。宋曰：贝，音狗。陆曰： ，禁御也。言象狗不能有所廉察#13，禁御也。范曰：象，似也，若刍狗也#14。光谓： ，音狗，当云艮为狗字之误也。象狗，犹言象龙也。次五，守中以和，要侯贞。测曰：守中以和，侯之素也。二宋、陆本守中以和作守中以一和，王本要侯贞作要侯之贞，今皆从范本。范曰：五为天子，守中和之道，诸侯之正主也。光谓：素，向也。中和莫盛乎五。守中和之道，以要约诸侯，诸侯之所取正而归向也。次六，车案轫，圭璧尘。测曰：车案轫，不接邻也。王本不接邻作交接邻，今从诸家。轫，而振切。小宋曰：轫，碍车轮之木也。礼诸侯，兵不用，诸侯自为正之具也。执守失贞，不接邻国，车轮按轫以靡行，圭璧生尘而不用。光谓：家性为守，六过中而当夜，自守太过者也。次七，群阳不守，男子之贞。测曰：群阳之守，守贞信也。王本群阳不守作群阳不字，今从诸家。次八，臼无杵，其碓举#15。天阴不雨，白日毁暑。测曰：臼无杵，其守贫也。王曰：臼而无杵，守之而终无所用。碓举而不下#16，守之而终无所成。光谓：其碓举，无米可舂也。天阴不雨，无泽可冀也。八为祸中，为耗，故有此象。上九，与荼有守，辞于卢首，不殆。测曰：与荼有守，故愈新也。宋、陆本作有荼有守，测作其荼其守，今从范、王、小宋本。荼，音徒。宋曰：愈，犹胜也。范曰：荼，白也。卢，黑也。九，西方，故白。光谓：荼，茅秀也，其色白。九为祸终而当昼，能悔其祸者也。故思老成白首之人，与守其故道；而辞去黑首谝言之士，则国家不至於危殆也。《秦誓》曰：番番良士，旅力既愆，我尚有之。仡仡勇夫，射御不违，我尚不欲。
　　三方一州二部一家翕
　　阴家金，准巽。入翕次五，一十八分三十四秒，白露气应。日次寿星，斗建酉位，律中南吕。陆曰：巽者，入也；翕，亦入也。王曰：翕，合也。光谓：巽为鸡，故翕多飞乌之象。阴来逆变，阳往顺化，物退降集。二宋、陆、王本阳往顺化作阳往以顺，今从范本。宋曰：阴来从下，故以逆言之；阳往从上，故以顺言之。光谓：阴升而害物，故曰逆；阳降而育物，故曰顺。初一，狂冲于冥，翕其志。虽欲梢摇，天不之兹。测曰：狂冲于冥，天未与也。宋、陆本翕其志作以翕其志，不作下，今从范本。范本梢摇作逍遥，今从二宋、陆、王本。梢摇，与逍遥同。王曰#17：兹，古滋字。光谓：一为思始，而当夜#18。小人有不善之心，狂荡冲激於冥昧之中，翕敛其志，未形于外。逍遥，自纵适之貌。言虽欲纵适其志，天未之与，不得滋长也。次二，翕冥中，射贞。测曰：翕冥中，正予也。王本正予作正弓，今从诸家。予，与与同。二为思中，而当昼。君子有善心，亦翕敛於冥昧之中。如射之，有志正己而发，发无不中，故曰射贞。正予，犹言惟正是与也。次三，翕食嘬嘬。测曰：翕食嘬嘬，利如舞也。嘬，楚夫切#19。范曰：嘬嘬，食疾貌。王曰：嘬嘬尽黉，贪之甚也。欲利之速，如舞之赴节。光谓；三为成意而当夜，上近於禄#20。小人见禄，贪而务入，无所不至。次四，翕其羽，利用举#21测曰：翕其羽，朋友助也。四为下禄，又为外它，当日之昼。如乌翕其羽，利用举#21。士得朋友之助，利於进也。次五，翕其腹，辟谷。测曰：翕其腹，非所以誉也。范、王、小宋本辟谷皆作辟金谷，今从宋、陆本。范、小宋本誉作举，今从陆、王本。五为中禄，又为腹，而当日之夜，但能翕其福禄，以自与者也。故曰翕其腹。夫自与者，人必夺之，此乃辟去福禄之道也，况令名何从而得之？次六，黄心鸿翼，翕于天。测曰：黄心鸿翼，利得辅也。宋、陆、王本利作和，今从范本。六为中上，故称黄#22。鸿，鸟飞之高者也。六又为盛多，居福之隆，当日之昼。君子以中庸为心，辅之者众。如傅鸿翼，其高飞无不至矣。次七，翕缴恻恻。测曰：翕缴恻恻，被离害也。缴，音灼。范曰：七为绳，为射。射用绳者，缴之谓也。光谓：七为祸阶而当夜，故被离害也。次八， 其罦，绝其羂，殆。测曰：罦 绝羂，危得遂也#23。 ，与挥同。羂，古县切。王曰：昼可以自危，虽不至於终凶，亦殆之甚。小宋曰：罦，覆车也。羂，罔也。光谓：八为祸中而当昼，故得免也。上九， 其角，维用抵族。测曰： 其角，殄厥类也#24。王本族作扑，今从诸家。抵，音纸。范曰：抵，击也。王曰： 其角#25，以拒物，物所同恶。光谓：九为殄绝，为祸极，为猛，为角，而当夜。翕祸不已，至於穷极，犹欲用猛取胜，故至於绝族也。
　　三方一州二部二家聚
　　阳家土，准萃。入聚次七，日舍角。《易》曰：萃，王假有庙。故聚多鬼神之象。阴气收聚，阳不禁御，物相崇聚。崇，亦聚也。初一，鬼神以无，灵。测曰：鬼神无灵，形不见也。见，贤遍切。王曰：鬼神以无形为灵。陈曰：聚者，阴气收聚。万物衰落，有形复於无形，物归其本。本无者，非灵而何？夫精气为物，游魂为变，聚则为物，散则无形，故鬼神以无形为灵也。光谓：一为下下，又为水，幽深之象也。次二，燕聚嘻嘻。测曰：燕聚嘻嘻，乐淫愆也。范本愆作衍，小宋本作衎，今从宋、陆、王本。二为思中，为平人#26；当夜。相聚冥乐，过则成愆。次三，宗其高年，群鬼之门。测曰：宗其高年，鬼待敬也。二宋、陆、王本皆作宗其高辛，今从范本。范曰：三为门。次四，牵羊示于丛社，执圭信其左股，野#27。测曰：牵羊于丛，不足荣也。范本信其左股作信辟其左股，测曰：不足劳也，今从二宋、陆、王本。信，与伸同。羊，中牲也。依丛林而为社，鬼之微者也。执圭，重礼也。拜，当伸右股。四当日之夜，虽有福禄，不能用之，如牵羊但示于丛社而已，不足荣也。执圭而拜，乃伸其左股，不免於鄙野也。次五，鼎血之莸，九宗之好，乃后有孚。测曰：鼎血之莸，信王命也。王曰：蕏，与槱同，谓薪燎也。次六，畏其鬼，尊其礼，狂作眯淫，亡。测曰：畏鬼之狂，过其正也。范本眯作昧；今从二宋、陆、王本。王曰：眯者，目无所见也#28。狂瞽而求淫祀，则冥焉。次七，竦萃于丘冢。测曰：竦萃丘冢，礼不废也。王曰：竦，敬也。光谓：七为高，为礼，又为祸始，而当昼。以敬而聚於丘冢，葬以礼之象也。次八，鸱鸠在林，跋彼众禽。测曰：鸱鸠在林，众所 也。宋、陆本 作呱，王本作吠，今从范、小宋本。 ，於交切，多声也。王曰：鸱鸠；恶乌。聚中林；必为众禽所噪也。光谓：八为祸中，而当夜。小人恶声已着，如鸱鸠所在之林，众禽必聚而噪之。上九，垂涕累鼻，聚家之汇。测曰：垂涕景鼻，时命绝也。小宋曰：汇，类也。光谓：九为祸极，为殄绝。如君子生有令德，其死也哀。赵文子成室，曰：歌於斯，哭於斯，聚国族於斯，此之谓也。
　　三方一州二部三家而积#29
　　阴家水，准大畜。阴将大闭，阳尚小开。山川薮泽，万物攸归。王曰：山薮，所以蓄藏万物也。光谓：阴盛阳微，万物极阳之末，尽皆归藏於山川薮泽，委积其中也。初一，冥积否，作明基。测曰：冥积否，始而在恶也。宋、陆本始而在恶作已而在恶，范本无已而字，小宋本无已字，今从王本。王本基作资，今从诸家。否，音鄙。范曰：否，不善也。光谓：一为思始，而当夜。小人积恶於幽，而取祸於明，故冥冥之恶，乃所以为明罚之基也。次二，积不用而至于大用，君子介心。测曰：积不用，不可规度也。度，待洛切#30。范曰：介，大也。宋曰：积久不用，明德深藏，果遇其时，至於大用。光谓：二为思中，而当昼。君子积善於中，困於下位，不为时用。然积之不已，其用必大。君子广大其德心而已，不汲汲於求用也。次三，积石不食，费其劳力。测曰：积石不食，无可获也。三为思上，而当夜。费心於无用，劳力於非务，如积石之不可食，勤而无获也。次四，君子积善，至于车耳。测曰：君子积善，至于蕃也。小宋本至于蕃作至于大蕃，今从诸家。王曰：蕃，谓蕃庶，附袁切。小宋曰：蕃，车耳也，敷袁切。光谓：车耳，两轓也。至于车耳，言其盈积着见也。次五，藏不满，盗不赢。测曰：藏满盗赢，还自损也。王本藏作减，今从诸家。藏，徂浪切。五居尊位，受盛福，不务德施，而蓄积无已，适足为盗之赢利也。秦积敖仓为楚汉之资，隋积洛口为李密之用，皆其类也。次六，大满硕施，得人无亢。测曰：大满硕施，人所来也。王本亢作方，今从诸家。施，式豉切。王曰：六居盛位，得时当昼。所积大满，而能大施，以济於物。故得人皆归之，其道无穷也。光谓：财散则人聚，故得人也。亢，敌也。《诗》云：无竞惟人。斯无敌於天下矣。次七，魁而颜而，玉帛班而，决欲招寇。测曰：魁而颜而，盗之招也。范本招作收，王本决作快，今从二宋、陆、王本。魁者，言其首出也。颜者，言其显着也。班，布也。七为祸始，而当夜。积蓄不已，首出显着，玉帛布列，虽可以穷一时之欲，而不知盗乘其后也。次八，积善辰祸，维先之罪。测曰：积善辰祸，非己辜也。小宋本辰作展，今从诸家。辰，时也。积不善之家，必有余殃。八为祸中，当画。身虽积善而遭时之祸，盖其先人之罪也。上九，小人积非，至于苗裔。测曰：小人积非，祸所骫也。王本苗作亡，小宋本作笛，音迪，今从宋、陆、范本。骫，古委字。范曰：恶大者，乃至苗裔之家。光谓：积非之极，遇祸之穷，祸所委积，故延及苗裔也#31。
　　三方一州三部一家饰
　　阳家火，准贲。入饰次八，三十六分一十五秒，秋分气应，故兼准兑。兑为口舌，故饰多言语之象。阴白阳黑，分行厥职，出入有饰。诸家厥作其，今从宋、陆本。宋曰：阴气出，治於上，故以白为饰。阳气入，治於下，故以黑为饰。陆曰：阴而治西，故言白；阳退於北，故言黑。王曰：白为见，黑为隐。白黑分形，饰之象也。初一，言不言，不以言。测曰：言不言，默而信也。王本赞辞止云言不以言，今从诸家。一为思始，而当昼。君子内守其至诚，沈潜渊默，以不言为言。所以然者，不言而信故也。孔子曰：天何言哉？四时行焉，百物生焉。次二，无质饰，先文后失服。测曰：无质先文，失贞也。王本贞作真，今从诸家。王曰：无其本质，欲以求饰，虽先以文采，后必失其所服。光谓：二为思中，而当夜。小人内无诚实，徒事外饰。其始则文采信美矣，终则失其正服也。服，以谕德之形於外者也。次三，吐黄舌，钳黄聿，利见哲人。测曰：舌聿之利，利见知人也。宋、陆、范本吐黄舌皆作吐黄酋舌，今从小宋本。宋、陆本钳作柑，今从范、王、小宋本。钳，渠廉切。知，与智同。钳，执也。聿，笔也。君子发言着书，不失中道，惟智者能知之，愚者不足语也。《法言》曰：言，心声也。书，心画也。声画形，君子小人见矣。次四，利舌哇哇，商人之贞。测曰：哇哇之贞，利于商也。宋、陆本利舌哇哇作舌哇哇，范、小宋本作利口哇哇，今从王本。哇，乌佳切。王曰：文饰虚辞以炫鬻，故为商人之贞，而非君子之正道也。光谓：四为富而当夜，故有是象。次五，下言如水，实以天牝。测曰：下言之水，能自冲也。王本牝作比，今从诸家。小宋曰：刚处於中，能自虚怀，听其谠议，从谏如流，何有不纳？光谓：牝，谷也。天牝，谓海也。五居尊位而当昼，能自下以纳人言。如此，则人争以善道告之，如流之实海也。海自下而百川赴之，故能成其大；君自下而众善归之，故能成其圣。次六，言无追如，抑亦飞如，大人震风。测曰：言无追如，抑亦扬也。大人，谓在贵位之人。六过中而当夜，失言者也。一言之失，驷不及舌，故曰言无追如。清之而愈浊者，口也#32。虽欲抑之，已飞扬矣，故曰抑亦飞如。况夫威福在己#33，发口一言，疾如风霆，为物休戚，可不慎乎？次七，不丁言时，微于辞，见上疑。测曰：不丁言时，何可章也。小’宋本无不字，今从诸家。见，贤遍切。范曰：丁，当也。风切而已，不可章灼。光谓：七为祸始，而当昼。君子事暴君，非可以直言之时，故微辞风切而已。苟为章见，则上必疑之。孔子曰：君子信而后谏。未信，则以为谤己也。次八，蛁呜喁喁，血出其口。测曰：蛁呜喁喁，口自伤也。蛁，与蜩同。喁，音颙。王曰：蜩，善呜之虫也。光谓：喁喁，犹谆谆也。八为祸中，而当夜。君不受谏，臣强以言聒之，不辱则刑矣。如蜩之呜，喁喁不已，虽复血出其口，谁则听之，徒自伤耳。上九，白舌于于，屈于根，君子否信。测曰：白舌于于，诚可长也。宋、陆本测曰：白舌于于作信舌不白；王本于于作干干，测曰：言不信也；小宋本作白舌不白，于屈于根；今皆从范本。否，与不同，方九切。于于，屈貌。九为祸极，而当昼。君子居无道之世，言不见信，正当屈舌缄口而已。此诚可久长之道。《易》曰：有言不信，尚口乃穷也。
　　三方一州三部二家疑
　　阴家木，亦准贲。彼饰此疑矣。入疑次四，日舍亢。二宋、陆、王皆以为象巽，范以为象震，皆非也。阴阳相硙，物咸雕离，若是若非。硙，午对切。宋曰：物相切劘称硙。是时阴阳相劘，分数均，昼夜等。陆曰：雕，伤也。离，散也。阴卑而主，阳尊而废，故若是若非，疑之也。光谓：以气运言之，若阴是而阳非；以物情言之，若阳是而阴非，故疑。初一，疑恛恛，失贞矢。测曰：不正之疑，何可定也？小宋本徊恛作呬，虚利反。呬呬，笑也。今从诸家。范本不正之疑作疑怬失贞，今从诸家。恛，音回。范曰：矢，直也。王曰：恛恛，昏乱貌。光谓：一为思始，而当夜。小人心不正直，多疑少决，终无所定。次二，疑自反，孚不远。测曰：疑自反，反清静也。二为思中，为反复，而当昼。君子有疑，则当屏去利欲，平除爱憎，清静其心，自反於身。义则行之，不义则舍之。以此决疑，夫何远之有？次三，疑强昭，受慈闵闵，于其心祖。测曰：疑强昭，中心冥也。范本强作强，今从宋、陆、王本。强，其两切。王曰：疑而强昭，暗而强明，宜其受此闵忧於心祖。祖，本也。光谓：三为成意而当夜，故有是象。孔子曰：知之为知之，不知为不知，是知也。《曲礼》曰：疑事毋质#34。次四，疑考旧，遇贞孚。测曰：疑考旧，先问也。王曰：心有所疑，而稽考旧典以明之，则疑必释矣。光谓：四为外它，为条畅，而当昼，故有是象。旧典、旧人，皆可问也。问而遇正信，斯可从矣。孔子曰：疑，思问。次五，赨黄，疑金中。测曰：赨黄疑中，邪夺正也。宋、陆本赨作吓，字书无之；范本作妨；今从王、陈本。 ，徒冬切。范曰： #35；赤也。王曰： #36；与彤同。虽盛位而处阴当夜，不能辨析所疑。彤黄之色，而疑其为金。小宋曰：赨，音雄，雄黄石也。赨黄之色，光莹粲然，疑有兼金在其中也。光谓：五居尊位，而当夜。疑而不明，大佞似忠，故邪能夺正也。次六，誓贞可听，疑则有诚。测曰：誓贞可听，明王命也。王曰：六得位当昼，能释群疑。诰誓以正，而人皆可听，以辨所惑。其疑而未悟，则有诚明之道以贯之，则愚迷皆释矣。申明王命，以断众疑者也。光谓：物情疑，故誓之。誓正，则人可听矣。誓而人犹疑之，则当申之以至诚。诚，则人从；不诚，人不从矣。六为上禄，故曰王命。次七，鬼魂疑，嚘鸣。弋木之鸟，射穴之狐，反目耳，厉。测曰：鬼魂之疑，诚不可信也。宋、陆、范、王本皆云鬼魂疑贞，厉，今从小宋本。小宋本耳作贞，今从诸家。诸家本目皆作自，今从宋、陆本。范曰#37：嚘鸣，叹也。光谓：鬼魂恍惚，若有若无，诚可疑也。莫黑匪乌，莫赤匪狐，易辨者也。目视耳听，理之常也。七为失志，为消，为败损，而当夜。己既不明，惑之者众。若鬼若魂，不能判别，叹嗟而已。乌狐易辨，而或得失，犹不免疑。己之耳目，且不自信，反以耳视而目听，宜其危矣。次八，颠疑遇干客，三岁不射。测曰：颠疑遇客，甚足敬也。射，音亦。范曰：射，厌也。上九，疑无信，控弧拟麋，无。测曰：疑无信，终无所名也。宋、陆、范本疑无信皆作九疑无信，今从王、小宋本。范曰：无信，无所信也。控弧拟麋，犹曰无者，疑之甚也。光谓：九为疑极，故有是象。终疑不决，必无所成名也。
　　三方一州三部三家视
　　阳家金，准观。阴成魄，阳成妣，物之形貌咸可视。王曰：是时万物形貌已成，皆可见。光谓：秋分之阴，如月成魄。妣，当作 ，匹计切，配也。阴阳中分，成配偶也。初一，内其明，不用其光。测日：内其明，自窥深也。范曰：内省不疚，夫何忧何惧？光谓：一为思始，而当昼。收视内明，不用外光。次二，君子视内，小人视外。测曰：小人视外，不能见心也。身之荣悴，人之贤、不肖，莫不皆然。次三，视其德，可以干王之国。测曰：视德之干，乃能有全也。三为成意，又为进人，当日之昼，德成而外形者也。故王者视德之大小，任以爵位，为国家之桢干也。次四，粉其题 ，雨其渥须，视无姝。测曰：粉题雨须，不可忍瞻也。宋、陆本无忍字，小宋本无可字，今从范、王本。王本 作顺，云面权也；小宋本作 ，匹迥切，面无色也；今从范本。 ，薄变切。姝，春朱切。范曰：题，额也。 ，面也。姝，好也。光谓：四色白，为下禄，为外它，小人饰外貌而得禄者也。伪久必败，如粉其题 而遇雨，沾渥其须，它人视之，安有好乎？次五，鸾凤纷如，厥德晖如。测曰：鸾凤纷如，德光皓也。小宋本皓作时，今从诸家。五居尊位，受盛福，而当昼。王者盛德光晖，嘉瑞来臻，故鸾凤纷如而多也。贾谊曰：凤凰翔於千仞兮，览德晖而下之。次六，素车翠盖，维视之害，贞。测曰：素车翠盖，徒好外也。六为上禄，而当夜。小人无德而禄，外好内丑，如乘素车而张翠盖，视其外则华，内实无文也。贞者，当以正视之，则好丑自分矣。次七，视其瑕，无秽。测曰：视其瑕，能自矫也。小宋本无作罔，今从诸家。王曰：七居过满之地，然得位当昼，是能因时而自视其瑕，戒於未萌，则咎悔不生，故终以无秽也。光谓：七为祸始而当昼，故能如是。次八，翡翠于飞，离其翼；狐鼦之毛，躬之贼。测曰：翡翠狐鼦，好作，咎也。鼦，都聊切，与貂同。范曰：各以文毛之用，遂致杀身之祸。小宋曰：罔离其翼。光谓：八为祸中，而当夜。外观之美，适为身灾。孟子谓：盆成括小有才，而未闻君子之大道，则足以杀其身而已矣。上九，日没其光，贲于东方，用视厥始。测曰：日役贲东，终顾始也#38。范曰：贲，黄白色也。小宋曰：日之将没贲东方。光谓：九居视之终，而当昼。君子修德立功，慎终如始。日之将没，反照东方。《易》：曰：视履考祥，其旋元吉。
　　三方二州一部一家沈#39
　　阴家水，亦准观。入沈次四#40，日舍氏。沈，下视也。诸家以为准兑#41，非也。阴怀于阳，阳怀于阴，志在玄宫。宋曰：怀，思也。阴阳别行久矣，咸在於秋中而相思也，故其志俱在玄宫矣。初一，沈耳于闺，不闻贞。测曰：沈耳于闺，失德体也。范曰：一为耳，耳在水中，故沈也。光谓：一为下下，而当夜。小人好沈耳于闺潜听，以下人之隐私，不闻君子正道。垂旒充耳，而物无隐情也。次二，沈视自见，贤於眇之眄。测曰：沈视之见，得正美也。范曰：二为目，而在沈家，故沈视也。小宋曰：眇；一目盲也。眄，邪视也。光谓：二为思中，而当画。沈视於身，自见善恶，得其正美。贤於小人，不能内省，而旁窥它人之是非。如眇目之人，己则不明，而好邪视也。次三，沈于美，失贞矢。测曰：沈于美，作聋盲也。范曰：矢，直也。光谓：三为思上，而当夜。小人沈溺声色之美，失其正直之性。《老子》曰：五音令人耳聋，五色令人目盲。谓所闻见皆不得其正，如聋盲也。次四，宛雏沈视，食苦贞。测曰：宛雏沈视，择食方也。小宋本宛作冕，今从诸家。王曰：宛雏，凤属。光谓：四为下禄，而当画。君子择禄而食，守苦节循正道。如凤下视四方有道之国，非竹实不食，必择可食之方，然后集也。次五，雕鹰高翔，沈其腹，好 恶粥。测曰：雕鹰高翔，在腐粮也。二宋、陆本 作绳，今从范、王本。吴曰： ，古孕字。光谓：管子曰： 妇不销弃#42。粥，与育同心好、恶读如字。五处尊位，而当夜。望高而志趣卑。如雕鹰鸷乌，其飞翔非不高，而下视腐鼠；志在攫之，以实其腹。始若善而终於恶，故曰好孕恶育也。次六，见粟如累明，利以正予王。测曰：见粟如累，其道明也。范、王本粟作票，今从二宋、陆本。范本累作累，今从诸家。次七，离如娄如，赤肉鸱枭，厉测曰：离娄赤肉，食不臧也。七，色赤用明，类为羽。又七为失志，而当夜。虽明视如离娄，见赤肉取之，乃得恶鸟。不择禄而食，危之道也。次八，盼得其药，利征。测曰：盼得其药，利征迈也。范、小宋本利征作征利，今从宋、陆、王本。八为祸中而当昼，故得药利征也。上九，血如刚，沈于颡，前尸后丧。测曰：血刚沈颡，终以贪败也。宋、陆本血如刚，沈于颡作如血如刚，沈于之颡；王本作如血如冈，沈于之颡；小宋本作如血如冈，沈於颡；今从范本。王曰：危亡之道#43，相继而至，故前尸后丧。光谓：血，犹膏泽也。刚，当作冈。沈，有渔利之象。九为祸极，为尽弊，为颡。渔利不已，浚民膏泽，聚如冈陵，至于沈颡不知已，故危亡相继也。
　　三方二州一部二家内
　　阳家火，准归昧。入内次三，一十三分二十二秒，日次大火。寒露气应，斗建戍位，律中无射。阴去其内而在乎外，阳去其外而在乎内，万物之既。宋曰：既，尽也。初一，谨于媐 ，初贞后宁。测曰：谨于婴 ，治女政也。范、王本治女政作始女政，今从宋、陆本。媐 ，古妃仇字。范曰： ，匹也。谨其妃匹，男女道正室家安。光谓：内者，室家之象。居内之初，故二戒之也。《易□家人》，初九，闲有家，悔亡。次二，邪其内主，迂彼黄林。测曰：邪其内主，远乎宁也。范本乎作乃，今从宋、陆、王本。·范曰：内主，谓妇也。迂，远也。黄，中也。小宋曰：床者，人所安。次三，尔仪而悲，坎我西阶。测曰：尔仪而悲，代母情也。范曰：坎，忧也。亲迎之道，妇升西阶。有代亲之义，故悲也。王曰：仪，匹也。小宋引《昏义》曰：厥明，舅姑共飨妇，以一献之礼奠酬#44。舅姑先降自西阶，妇降自阼阶，以着代也。次四，好小好危，丧其缊袍，厉。测曰：好小好危，不足荣也。范本缊作蕴，王本袍作饱，今从宋、陆本。次五，龙下于泥，君子利用取媐，遇庸夷。测曰：龙下于泥，阳下阴也。王本庸作肤，今从诸家。取，与娶同。范曰：龙以谕阳。阳下于阴，亲迎之义也。光谓：亲迎之礼，婿御轮三周，阳下阴也。庸者，得其常也。夷，等夷也。次六，黄昏于飞，内其羽。虽欲满宫，不见其女。测曰：黄昏内羽，不能自禁也。王曰：六居盛满，而失位当夜，乖於居内之宜。黄昏于飞者，无所定也。内其羽者，不能禁於内也。虽欲．满宫，欲无穷也。不见其女者，失其配偶之道，终无．所获也。次七，枯垣生莠，皬头内其稚妇，有。测曰：枯垣生莠，物庆类也。王本莠作秀，今从诸家。范、小宋本物作勿，今从宋、陆、王本。皬，胡觉切。范曰：白而不纯谓之皬。光谓：七为祸始，而当昼，衰而复兴者也。有，富有也。物庆类者，物情喜得其类也。《易》曰：枯杨生稊#45，老夫得其女妻，无不利。次八，内不克妇，荒家及国，涉深不测。测曰：内不克妇，国之孽也。范本不测作不可测，今从诸家。范曰：克，胜也。上九，雨降于地，不得止，不得过。测曰：雨降于地，泽节也。
　　三方二州一部三家去
　　阴家木，准无妄。汉儒解无妄为无所复望，故扬子以去准之。主测曰：妄行也，四测曰：非所望也，是兼取二义。阳去其阴，阴去其阳，物咸倜倡。倜，张留切。倡，音昌。是时阴阳各去，其所未定，万物亦倜倡不知所处也。王曰：倜，与侜同，万物猖狂而离散。初一，去此灵渊，舍彼枯园。测曰：也去此灵渊，不以谦将也，范曰：一为水，最在下，故曰灵渊。去下即高非谦德也。小宋曰：枯园，犹高上也。光谓：园木之枯，必地高而无润泽也。一为思始，而当夜。小人厌下思高，欲去此而从彼，必有殃也。次二，去彼枯园，舍下灵渊。测曰：舍下灵渊，谦道光也。二为思中，而当昼。君子虑以下人，故道光也。次三，高其步，之堂有露。测曰：高步有露，妄行也。范、小宋本妄行作妄升，王本作安行，今从宋、陆本。露沾人衣，祸辱之象也。三为成意，而当夜。小人见高位而趋#46，不觉涉於祸辱也。次四，去于子父，去于臣主。测曰：去于子父，非所望也。范本作去于父子，今从二宋、陆、王本。王曰：四既得位当昼#47，去之得宜。去于子而之父，去于臣而之主，顺于尊卑之序，则咎悔不生。光谓：四为福始，而当昼。去卑而得尊，福生望外，故云非所望也。次五，攓其衣，之庭有麋。测曰：攓衣有麋，亦可惧也。小宋曰：攓，音愆，举也。光谓：攓衣而行，庭有荆棘也。麋鹿游庭，亡国之墟也。五情恐惧，又为衣，居尊位而当夜。将去其位而失其国，可无惧乎？次六，躬去于成，天遗厥名。测曰：躬去于成，攘不居也。二宋、陆本成作城，今从范、王本。攘，古让字。遗，以醉切。范曰：六为上禄，家性为去，功成身退，故天遗其名。次七，去其德贞，三死不令。侧曰：去其德贞，终死丑也。范曰：令，善也。王曰：七居过满，而又失位当夜。乖，去之宜，去之。之恶者，莫若去其德义贞正之方，故虽三死，犹有不令之名，不灭也#48。三者，举其多也。次八，月高弦，火几县，不可以动，动有愆。测曰：月弦火县#49，恐见咎也。几，居衣切，又音祈。县，古悬字。范曰：月高弦，二十日之余也#50。火，谓大火。火之几悬，岁将晚也。八者老疾之位#51，於居年为八十#52。如月动而益晦，火日以流退。致仕县车#53，遗法后生，不可妄动，以有愆也。光谓：火中，寒暑乃退。八为耗，为剥落，如人衰老，宜静不宜动也。上九，求我不得，自我西北。测曰：求我不得，安可久也？小宋引《玄图》曰：生阳莫如子，西北，则子美尽矣。光谓：西北阴位，九为尽弊，为殄绝，居去之极，而当夜。已去矣，故求之不得。如日也岁也，由西入北，安可久也？
　　三方二州二部一家晦
　　阳家金，准明夷。入晦次七，日舍房。阴登于阳，阳降于阴，物咸丧明。丧，息浪切。王曰：万物恃阳以为明，阳降则物丧其明。初一，同冥，独见幽贞。测曰：同冥独见，中独照也。范、王本照作昭，今从二宋、陆本。王曰：处冥晦之时，而得位当画，故曰同冥独见。自守於幽玄之中，不失其正。光谓：一为思下，又为下下，当日之画，故能独见幽贞。次二，盲征否。测曰：盲征否，明不见道也。否，方久切，与不同。王曰：冥晦而又失位当夜，益其暗焉。则是以盲而有所往，必有颠踬之忧矣。光谓：二为思中，而当夜，故有是象。次三，阴行阳从，利作．不凶。测曰：阴行阳从，事大外也。范、王本大作必，今从宋、陆本。次四，晦其类，失金匮。测曰：晦其类，法度废也。范曰：四，金也。而在其行，处晦之世，故曰晦其类也。光谓：法度所以固国，如匮之固金。凡一国之中，有晦有明，法度犹可守也。若彼晦而此又晦之，依阿苟合，类聚如一，则法度废矣。四为下禄，为外它，而当夜，故有是象。次五，日正中，月正隆，君子自晦不入穷。测曰：日中月隆，明恐挫也。王曰：五为中和，而又得位当画。日中月满之时，而能戒其过盛，自晦其迹。既达消息屈伸之义理，则其道不穷。次六，玄鸟维愁，明降于幽。测曰：玄鸟维愁，将下昧也。王曰：玄乌，知时之乌。六居盛满，而又失位当夜，去明向幽之象也。小宋曰：玄乌，乙也。光谓：六为廓天，涉於秋初，故有兹象。次七， 提明，或遵之行。测曰： 提明，德将遵行也。二宋、陆本 作睄，息井切，义与省同，或作醒。小宋音眇，云一目盲也#54。宋、陆本提作 ，都黎切。诸家赞辞皆无德字，范本作睄提明德，因测而误也。范云：睄哨#55，目不明也#56。意与眇同。今从王本。王本测无遵字，今从诸家。王曰#57：睄；古宵也。七得位，当昼。是於宵夜之中，提明自照，或遵之行，斯不失其道。提明，谓烛之类。光谓：七为消，为败损，有夜之象，而当日之画，故曰提明也。德#58，谓明德之人也。昏晦之世，有明德者将之，众之所从。如夜得烛，众所遵行也。次八，视非其真，夷其右目，灭国丧家。测曰：视非夷目，国以丧也。诸本真皆作直，今从宋、陆本。诸家测皆云视直夷目，今从范本。范曰：夷，伤也。光谓：八为疾瘀，为耗，而当夜，故有是象。上九，晦冥冥，利于不明之贞。测曰：晦冥之利，不得独明也。宋、陆、王本晦冥之利作晦在上下，小宋本作晦冥冥，今从范本。九为晦极，而当昼。君子用晦为，则如是可矣。《易》曰：内难而能正其志，箕子以。又曰：箕之明夷，利贞。
　　三方二州二部二家瞢
　　瞢，古梦字，又莫登切。阳家土，亦准明夷。入普次六，三十一分一十三秒#59，霜降气应。次八，日舍心。晦，外暗；瞢，内昏也。或曰：晦二，盲征否，非内昏邪。瞢二，明腹睒天，非外暗邪。曰#60：恒有不恒其德，节有不节。若爻与卦，反者也。盲，反明也。明，反瞢也。阴征南，阳征北。物失明贞，莫不瞢瞢。吴本征作延，云古征字也。王本作近，误也。陆曰：阳在南，则万物相见於离。今在北，故曰瞢。初一，瞢腹睒天，不睹其畛。测曰：瞢腹睒天，无能见也。范本瞢腹、明腹皆作复，畛作轸；今从二宋、陆、王本。睒，失冉切。畛，章忍切，又音真。范曰：睒；窥也。王曰：睒，暂视也。失位当夜，心腹昏瞢，暂视於天，岂能知其疆畛哉？光谓：天至大，而难知者也。一为思始，而当夜，故有是象。次二，明腹睒天，睹其根。测曰：明腹睒天，中独烂也。范曰：二为目，故明也。烂，明也。王曰：得位当画，以明达之腹，仰视於天，必究其根本矣。光谓；二为思中而当画，故有是象。次三，师或导射，豚其埻。测曰：师或导射，无以办也。王本导作遵#61，今从宋、陆、范本。王、小宋本豚作遁，盖古字通用。埻，之尹切。范曰：师，瞽者也。豚，遁也。埻，射的也。光谓：三，思之崇也，为进人，为股肱，而当夜。譬如瞽师而教导人射，必远其埻，不能中矣。豚，犹远也。次四，鉴贞不迷，于人攸资。测曰：鉴贞不迷，诚可信也。范曰：四，金也，故为鉴。鉴之正者，犹为不迷，况得贤者与为治乎？资，取也。王曰：得位当画，则是能正其鉴，无所迷，非独自正於己，亦为人之所资。资，取其明也。次五，倍明反光，触蒙昏。测日：倍明反光，人所叛也。宋、陆本作人所濒也，范本作人可频也，小宋本作人所频也，今从王本。王曰：反，古反字。五当盛位，而处阴当夜，迷而不复，故有背明之象。次六，瞢瞢之离，不宜荧且 。测曰：瞢瞢之离，中不眩也。王本宜作肯，古肯字，今从二宋、陆、范本。宋、陆本 作姽；小宋本且 作其 ，云 ，居宜切，细腰美妇也；今从范、王本令范本不眩作薆薆；小宋本作 ，符少切，云物之零落貌#62！今从王本。姽，牛委切#63。 ，乃果五果二切。范曰： ，小貌。王曰：六居阴位；又当画，时为瞢之主，以正群迷者也。瞢瞢之离，自昏而明。荧；小光；有所眩惑。 ，弱也。光谓：自昏而明；非盛强不能济也，故不宜荧且 。次七，瞢好，明其所恶。测曰：瞢好之恶，着不昧也。范本作着不可昧也，王本作着昧也，今从二宋、陆本。次八，昏辰利于月，小贞，未有及星。测曰：昏辰利月，尚可愿也。范本未有及星作未及星，王本作末有及星#64，今从二宋、
　　陆本。宋曰：以月继日，故犹可愿也。上九，时蹉蹉，不获其嘉。男子折笄，妇人易哿。测曰：不获其嘉，男死妇叹也。王本笄作算，今从诸家。王以磋为古嗟字。哿为珈，音加。
　　三方二州二部三家穷
　　阳家水，准困。入穷次九，日舍尾。阴气塞宇，阳亡其所，万物穷遽。小宋本阴气作群阴，王、小宋本穷遽作穷处，今从宋、陆、范本。六合之间谓之宇。初一，穷其穷，而民好中。测曰：穷其穷，情在中也。次二，穷不穷，而民不中。测曰：穷不穷，诈可隆也。次三，穷思达。测曰：穷思达，师在心也。王本师作思，小宋本心作中，今从宋、陆、范本。三为成意，为进人。困而学之者也，能尽其心，则无不达矣，师何远哉？次四，土不和，木科椭。测曰：土不和，病乎民也。椭，徒和切。王曰：科椭，木病也。光谓：四为下禄，而当夜。小人得位，困民以自奉。民困则国危，譬犹土瘠则本病矣。有子曰：百姓不足，君孰与足？次五，羹无糁，其腹坎坎，不失其范。测曰：食不糁，犹不失其正也。范本赞、测皆云羹无糁，今从二宋、陆、王本。糁，桑感切。王曰：得位居中，为穷之主，不失处穷之宜。羹无糁，其腹坎坎然空乏，然犹不失贤圣之范。处穷之美，莫过是焉。陈曰：糁，碎米也。次六，山无角，水无鳞，困犯身。测曰：山无角，困百姓也。焚山而猎，涸泽而渔，所获虽多，后无继也。重敛以穷民，民穷则犯上，灾必迨其身矣。次七，正其足，蹛于狴狱，三岁见录。测曰：正其足，险得平也。狴，音弊。王曰：蹛，与跌同。得位当画，正足遇跌。时之穷，非己招也。录，宽录也，读为虑。穷不失正，宜其险而得平。小宋曰：蹛，音带，蹈也。光谓：狴，牢也。七离咎而犯灾，故有是象。次八，涉于霜雪，累项于 。测曰：累项于 ，亦不足生也。宋、陆本项作顶，今从范、王、小宋本。 ，与膝同。王曰：失位当夜，不能自正其足，涉于霜雪，犯难而行也。累项于 ，囚击之重也。上九，破璧毁圭，曰灶生蛙，天祸以他。测曰：破璧毁圭，逢不幸也。范本蛙作鼋，音猛，今从二宋、陆王本。蛙，乌娲切。王曰：时数已极，不能反之於通，虽得位当昼，而不免於患。破璧毁圭，失其所宝也。曰灶生蛙，无所复食也。大祸以它者，咎非它作也。光谓；破璧毁圭，其人可珍，而遭时不幸也。祸之极，穷之至，故有是象。
　　集注太玄经卷之五竟
　　#1『九』原残，据备要、全书本补。
　　#2『形』原残，据备要、全书本补。
　　#3『者』原残，据备要、全书本补。
　　#4『所』原残，据备要、全书本补。
　　#5『乂』原残，据备要、全书本补。
　　#6『临』原残，据备要、全书本补。
　　#7『临』原脱，据备要、全书本补。
　　#8『处室也』原残，据备要、全书本补。
　　#9『以』原残，据备要、全书本补。
　　#10『希』原残，据范本和备要、全书本补。
　　#11『於』原脱，据《十三经注疏》和备要、全书本补。
　　#12『无丧无得』原作『无丧无得』，据《十三经注疏》和备要、全书本改。
　　#13『言』原残，据备要、全书本补。
　　#14『也』原残，据备要、全书本补。
　　#15『碓』原作『曰』，据范本和备要、全书本改。
　　#16『碓』原脱，据备要、全书本补。
　　#17『王』原残，据备要、全书本补。
　　#18『一』原残，据备要、全书本补。
　　#19『夬』原作『夫』，据《康熙字典》引《广出》改。
　　#20『上』原残，据备要、全书本补。
　　#21『利用举』原残，据备要、全书本补。
　　#22『故』原残，据备要、全书本补。
　　#23『遂』原作『远』，据范本和备要、全书本改。
　　#24『殄』原作『殄』，据范本和备要、全书本改。
　　#25『 』原作『挥』，据正文和备要、全书本改。
　　#26『平』原残，据备要、全书本补。
　　#27『野』原脱，据注文以及范本和备要、全书本补。
　　#28『目』原作『自』，据备要、全书本改。
　　#29『三方』原作『二方』，据范本和备要、全书本改。
　　#30『待』原作『侍』，『洛』原作『浴』，据备要、全书本改。
　　#31『及』原作『乃』，据备要、全书本改。
　　#32『口也』原残，据备要、全书本补。
　　#33『己』原残，据备要、全书本补。
　　#34『毋』原作『无』，据《十三经注疏》和备要、全书本改。
　　#35#36『 』原作『哧』，据备要、全书本改。
　　#37『范』原残，据备要、全书本补。
　　#38『始』原作『如』，据范本和备要、全书本改。
　　#39『三方』原作『二方』，据范本和备要、全书本改。
　　#40『四』原残，据同书太玄历附补。
　　#41『为准』原残，据备要、全书本补。
　　#42『 』原作『 』，『不销弃』原作『不期销弃』，据《管子·五行》改删。
　　#43『危』原残，据备要、全书本补。
　　#44『一』、『奠酬』原残，据《十三经注疏》补。
　　#45『稊』原作『荑』，据《十三经注疏》改。
　　#46『而』原残，据备要、全书本补。
　　#47『四』原脱，『位当』原残，据备要、全书本补。
　　#48『不』原残，据备要、全书本补。
　　#49『火县』原残，据范本和备要、全书本补。
　　#50『日之』原残，据备要、全书本补。
　　#51『位』原残，据范本和备要、全书本补。
　　#52『居』原残，据备要、全书本补。
　　#53『仕县车』原残，据范本和备要、全书本补。
　　#54『云』原残，据备要、全书本补。
　　#55『睄』原作『明』，据上文『睄提明德』改。范本『睄』作『 』，备要、全书本『睄』作『 』。
　　#56『也』原残，据范本和备要、全书本补。
　　#57『曰』原残，据备要、全书本补。
　　#58『德』原作『明』，据备要、全书本改。
　　#59『一十』原残，据备要、全书本补。
　　#60『曰』原残，据备要、全书本补。
　　#61『导』原作『道』，据备要、全书本改。
　　#62『云』原作『云』，据文意改。
　　#63『切』原作『貌』，据备要、全书本改。
　　#64『末』原作『未』，据备要、全书本改。
　　集注太玄经卷之六
　　三方二州三部一家割
　　阴家火，准剥。阴气割物，阳形县杀，七日几绝。宋、陆本形作刑，今从范、王、小宋本。小宋本阴气作群阴。宋曰：杀，衰也，所介切。王曰：阴气胜，故杀伤万物。阳形消，故县而不用，为阴气所杀也。读如字。初一，割其耳目，及其心腹，厉。测曰：割其耳目，中无外也。王本中无外作中外无，今从宋、陆、范本。耳目，所以辅卫心腹。耳目割，则心腹危矣。一为思始，而当夜。小人恶忠忌谏，自贼其聪明者也。次二，割其疣赘，利以无秽。测曰：割其疣赘？恶不得大也。疣，音尤。赘，之茵切。王曰：疣赘，身之恶也。割而去之，无复滋大也。光谓；二为思中，而当画。君子自攻其恶，不使滋大者也。次三，割鼻食口，丧其息主。测曰：割鼻丧主，损无荣也。虞本食作饴，今从陆、范、王本。范曰：鼻者，气息之主。王曰：割之不得其宜，是割鼻以啖其口。次四，宰割平平。测曰：宰割平平，能有成也。王曰：四居臣之盛，而当画，宰割於物，有均平之德。光谓：四为下禄，君子之始得位者也。次五，割其股肱，丧其服马。测曰：割其股肱，亡大臣也。宋、陆本t作忘，王本作无，今从范本。王曰：五居君位，而当夜。无君之德，是割其股肱而以求理，宜丧失所乘服矣。光谓：服马，所以负轭而夹辕，任重致远，亦大臣之象也。次六，割之无创，饱于四方。测曰：割之无创，道可分也。六居盛位，而当昼。分布其道，教思无穷，容保民无疆，四方靡不充足，而於道无所亏损也。次七，紫蜺矞云，朋围日，其疾不割。测曰：紫蜺矞云，不知刊也。二宋、陆本作不利刊也，今从范本。王本朋作明，今从二宋、陆、范本。矞，余律切。王曰：紫蜺，妖气。矞云，日旁刺日之气。光谓：七为败损，而当夜。如小人结党，以蔽惑其君，为国之患，君不能割除也。次八，割其蠹，得我心疾。测曰：割其蠹，国所便也。王、小宋本蠹作矞，今从宋、陆、范本。便，步边切。八为祸中，而当昼。能割除奸蠹，得我心之所疾恶者也。上九，割肉取骨，灭顶于血。测曰：割肉灭血，不能自全也。割剎之极，民既困穷，君亦不能自全，故曰灭顶于血也。
　　三方二州三部二家止
　　阳家木，准艮。阴大止物於上，阳亦止物於下，下上俱止。小宋本作太阴止物於上，今从诸家本。宋曰：谓是时物上隔阴气，下归阳气，各止其所而不行也。初一，止于止，内明无咎。测曰：止于止，智足明也。小宋本止于止内作止于内，今从诸家。一为思始而当画，止得其所者也。夫智之不明，诱於外物者也。故止于可止之所，则内明而无咎也。《易》曰：艮其止#1，止其所也。《大学》曰：知止而后有定，定而后能静，静而后能安，安而后能虑，虑而后能得。物有本末，事有终始，知所先后，则近道矣。次二，车轫俟，马首止。测曰：车轫俟，不可以行也。范本测车轫俟作车轫马止，今从宋、陆、王本。吴曰：轫，而振切，碍轮木也。光谓：二为思中，而当夜。小人智不足以烛理，就止则可，行则凶也。次三，关其门户，用止狂蛊。测曰：关其门户，御不当也。王本御作圉，今从范本。光谓：蛊，惑也。御，亦止也。三为户，又思之崇也，又为成意而当昼#2，君子三思而行、苟狂惑不当，不可复掩。故於成意之时，必慎而后发也。次四，止于童木，求其疏谷。测曰：止于童木，其求穷也。范本其求穷作求其穷，今从宋、陆本。王曰：童木，谓兀然无枝干者#3。疏谷，谓草木之可食者。光谓：四为下禄，而当夜。小人干禄，而不得其道，必无获也。次五，柱奠卢，盖盖车，毂均疏。测曰：柱及盖毂，贵中也。范本毂作谷，今从二宋、陆、王本。谷、毂，古字通。王曰：奠，定也。如柱之定於卢舍之中，得其所止。盖之盖覆於车；车运而盖不运。毂之均其疏数，以凑群辐。辐虽运，而己常处中。此皆以止为用者也。五居中得位，善於止道，故取象焉。光谓：卢，草舍之圆者，必先植柱於中央，以定之。盖有斗，以受弓。轮有毂，以均辐。人心所止，久执厥中。如些三者，故可贵也。次六，方轮廉轴，坎坷其舆。测曰：方轮坎坷，还自震也。范本廉作广，今从诸家。范、小宋本坎坷作坎轲#4，今从宋、陆本。坷#5、轲，皆音可。王曰：轮方必止，轴廉必輆。以之进路，必坎坎然振其车舆，而不获其适矣。光谓：六为上禄，为盛多，而当夜。小人进不以道，虽止於盛位，终不得安也。次七，车累其傂，马擸其蹄，止贞。测曰：车景马擸，行可邻也。宋、陆本傂作侥，范本作傂，今从小宋本。小宋本邻作怜，今从宋、陆、范本。傂，陈音雉，吴音驰。擸，吴良涉切，诸家或作猎，笔误也。范曰：俿，轮也。擸，躐也。王曰：累，有所系也。擸，有所挂也。车景马擸，宜乎止以求正。光谓：七为失志，为败损，而当昼，故累擸也。君子见险而止，则不失其正矣。次八，弓善反，弓恶反。善马很，恶马很。绝弸破车，终不偃。测曰：弓反马很，终不可以也。王本作弓善反，马善很，恶马很；宋本作弓善反，恶弓反，马善很，恶马很。范本很作恨。今很从诸家，余从范。弸，薄萌切。宋曰：绝弦破车，故不可用也。范曰：弸，弦也。偃，止也。王曰：弓之反戾，不可以射。马之很恶，不可以御。而强用之，必有绝弸破车之患，终不可偃息而止矣。光谓：弓虽善而好反，马虽善而性很，终不可用，况其恶者乎？八为祸中，为剥落，而当夜，小人邪愎而不知止者也。《荀子》曰：弓调而后求劲焉，马服而后求良焉，士信悫而后求知能焉。上九，折于株木二輆于砋石，止。测曰：折木輆石，君子所止也。宋、陆本砋作砭，彼验切；小宋本作硟，音仙；王本作砋#6，音止，云捣缯石也，今从之。吴曰：輆，音恺，碍也。光谓：九为限，为石，又祸之穷也，而当昼。君子道既不行，则当止矣。
　　三方二州三部二家坚
　　阴家金，亦准艮。入坚初一，八分二十秒，日次析木，立冬气应。斗建亥位，律中应钟。陆曰：艮为山石，又为木多节，皆坚貌。阴形胼冒，阳丧其绪，物竞坚强。小宋本形作貌，冒作昌，今从诸家。胼，部田切。丧，息浪切。宋曰：胼，谓盛也。绪，业也。谓是时阴气壮盛，阳丧其业，无能为矣。故万物依阴气竞，谓强也。范曰：胼，固也。王曰：胼冒，密盛貌。初一，盘石固内，不化贞。测曰：盘石固内，不可化也。小宋本盘石作坚盘；宋、陆本不化贞作不贞#7，王、小宋本作不化其贞#8；宋、陆本测作盘固内中，不可化也；今皆从范本。光谓：一为下人，为思始，而当夜。小人顽愚，心如盘石之坚，不可化而入於正也。孔子曰：惟下愚不移。次二，坚白玉形，内化贞。测曰：坚白玉形，变可为也。宋、陆本无化字，小宋本形作状，今从范、王本。二为思中，而当昼。君子心虽坚固，洁白如玉之美，然见善则迁，有过则改，内化日新，以就於正。《易》曰：介于石，不终日，贞吉。次三，坚不凌，或泄其中。测曰：坚不凌，不能持齐也。宋、陆本凌作陵，今从范、王、小宋本。宋曰：齐，中也。范曰：在於坚冰之月，今不凌，或恐阳气泄於中也。光谓：三为成意，而当夜。小人处心不坚，善恶交战，二三其德，有始无卒，不能行无越思，允执其中。如冰欲坚於外，而愆阳泄其中，终不能成也。次四，小蜂营营，螮其蛡蛡，不介在坚螮。测曰：小蜂营营，固其氏也。宋、陆本营作荧，无在字。王本介作分。吴曰：蜂，与蜂同。范作盆，误也。螮，都计切。蛡，音诩，又音弋。今蜂从诸家，营、介从范本。宋曰：氏，本也。范曰：螮，德也。蛡，国也。王曰：螮，蜂子也。蛡，其房也。光谓：螮，与蒂通，谓蜂房之蒂也。介，大也。螮以喻德，蛡以喻国。四为下禄，而当昼。君子修德以保其位。国不在大，在勤德以固其本而已。亦犹小蜂营营将为房，必先为其蒂。房不在大，但蒂坚则不坠矣。次五，蛡大螮小，虚。测曰：蛡大螮小，国虚空也。范曰：国小德大，则民众殷；国大德小，故民虚也。光谓：中和莫盛乎五而当夜，小人享盛福而不能守。国虽大而德薄，如蜂房大而蒂小，其坠不久矣。虚者，言其外势强盛，而中实无有也。次六，签螮纱纱，县于九州。测曰：签螮之县，民以康也。小宋本纱作 ，音幽，云 微貌，今从诸家。铁，与纤同。县，与悬同。王曰：纱，与眇同。光谓：六为上禄，为盛多，为极大，而当昼。天子秉德之坚，一人有庆，兆民赖之，如纤蒂之县大房也。次七，坚颠触冢。测曰：坚颠触冢，不知所行也。颠，顶也。七为失志，为败损，为下山，而当夜。小人强很而不知道，如用其坚顶，进触丘冢，不知所如也。次八， 坚祸，维用解 之贞。测曰： 坚祸，用直方也。 ，与怙同。解 ，与獬豸同。王曰：解 ，触邪之兽。光谓：八为祸中而当昼，恃其坚而犯祸者也。然君子之志在於触邪，虽坚以蹈祸，不失其正也。上九，蜂焚其翊，丧于尸。测曰：蜂焚其翊，所凭丧也。宋、陆本作蜂荧其翊，今从范、王、小宋本。丧，息浪切。范曰：尸，主也。光谓：翊，当作 。九为祸极，而当夜。小人为恶之坚，至於覆家。如蜂自焚其房，失其所主也。《易》曰：鸟焚其巢。
　　三方三州一部一家成
　　阳家水，准既济。入成次九，日舍箕。阴气方清，阳藏於灵，物济成形。范本阴气方清作阴气方消，小宋本作太阴方清，今从二宋、陆、王本。宋曰：地称灵。陆曰：清，寒也。光谓：阳藏地中，港为物主。物赖以济，得成其形。初一，成若否，其用不已，冥。测曰：成若否，所以不败也。王曰：处成之初，得位当昼，功成若否，不伐其功，则其用不已，而冥契於道也。光谓：一为思下，而当昼。君子之道，喑然日彰。冥者，隐而不显也。《老子》曰：功成不居。夫惟不居，是以不去。次二，成微改改，未成而殆。测曰：成微改改，不能自遂也。王本改字止一，今从诸家。王曰：失位当夜，成之尚微，而又改之，则事必不成，且危殆也。光谓：二为反复，而当夜。小人秉心不壹，必无成功。《易》曰：晋如鼫鼠，贞厉。次三，成跃以缩，成飞不逐。测曰：成跃以缩，成德壮也。王曰：事之既成，已跃而进，又缩而退，知自戒惧，则进而无咎。光谓：三为成意，而当昼。君子临事而惧，跃缩未决。所以然者，以事之既成，则如鸟之飞，不可复逐，故进退宜慎也。《易》曰：或跃在渊，无咎。次四，将成矜败。测曰：将成之矜，成道病也。王曰：失位当夜，是将成而矜，必败其成。成功之道，恶其矜伐也。光谓：四为下禄，故将成也。当夜，故矜也。葵丘之会，齐桓公震而矜之，诸侯叛者九国。次五，中成独督，大。测曰：中成独督，能处中也。小宋本作中能成，今从诸家本。中和莫盛乎五，而当昼，王者功成，独运皇极，以督四方，德业光大者也。次六，成魁琐，以成获祸。测曰：成之魁琐，不以谦也。小宋本作成魁琐琐，今从诸家。范本谦作让，今从二宋、陆、王本。王曰：六居盛满，而失位当夜，虽为成之魁主，而内怀琐细之行，必且堕其功而获祸矣。光谓：六为极大，而当夜。凡大功既成，则人欲分功者多矣。为其首者，既尸其大，必分其细以与人，则众无不悦。若欲兼而有之，则为众所疾，反因成功以获祸矣。次七，成阙，补。测曰：成阙之补，固难承也。宋、陆本承作依，今从范、王本。范曰：七为失志，故阙也。君子之道，善於补愆，故有阙则补之。王曰：成功之下，难以承之，当思补过之道也。次八，时成不成，天降亡贞。测曰：时成不成，独失中也。王本亡作止，今从诸家。范曰：八，木也，秋之所成也。光谓：小人当可成之时，而无德以成之，失时之中，故天降咎而失正也。上九，成穷入于败，毁成，君子不成。测曰：成穷以毁，君子以终也。小宋本作小人毁成，今从诸家。九为尽弊，而当昼。日中则昃#9；月盈则食，成穷而入于败，物理自然。败则毁其成矣。君子知成之必毁也，故常自抑损，使不至于成，以终其福禄也。养由基去柳叶百步而射之，百发而百中之。有一人立其旁，曰：善！子不以善息，少焉气衰力倦，弓拨矢钩，一发不中，百发尽息。谓此类也。
　　三方三州一部二家 
　　阴家火，准噬嗑。范、王读为致密之 。陈以 为闺，陟栗切，闭门也。吴曰： ，丁结切，与窒同。陆曰： 嗑者，合也。 ，亦阴阳相 阖也。阴阳交跌，相阖成一，其祸泣万物。宋曰：谓是时阴跌兴闬於上，阳跌衰守於下，下上闬守，其阖密如一矣。光谓：跌，犹过甚也。初一，圜方杌棿，其内窾换#10。测曰：圜方杌棿，内相失也。杌，音兀。棿，音臬。窾，音款。范曰：水在火家，更相克。如圆凿方枘，杌棿不安。光谓： ，合也。一为思始，而当夜，其心不合者也。次二， 无间。测曰：无间之 ，一其二也。范曰：二火合会， 密如一。光谓：二为思中，而当昼。其合无间，二如一也。《易》曰：二人同心，其利断金。次三，龙袭非其穴，光亡于室。测曰：龙袭非穴，失其常也。王、小宋本无龙字，今从宋、陆、范本。王曰：袭，入也。次四，臭肥灭鼻，利美贞。测曰：灭鼻之贞，没所芳也。宋、陆本作所没方也，范、小宋本作没所劳也，今从王本。 准噬嗑，故有食象。四为福始，而当昼。饮食之来，先觉臭芳#11。见得思义，不可失正也。次五，啮骨折齿，满缶。测曰：啮骨折齿，大贪利也。五为福中，而当夜，小人贪利以自伤者也。《易》曰：噬腊肉，遇毒。次六，饮汗吭吭，得其膏滑。测曰：饮汗吭吭，道足嗜也。王本吭吭作吮吮。小宋本汗作污，音乌。吭作哾，山劣反，云哾哾；小饮也。道足嗜作道得嗜。今从宋、陆、范本。范曰：汗，润泽也。润泽多，吭吭然也。光谓：六为盛多，为极大。君子所嗜者道，虽多取而无害也。次七， 其差、前合后离。测曰： 其差，其合离也。七为消，为败损；而当夜。故 密自是而差跌，前合后离也。次八，辅其折，卢其缺，其人晖且偈。测曰：辅折廅缺，犹可善也。宋、陆本廅作卢，今从范、王本。陈音：廅，乌合切。小宋：偈，音杰。范曰：覆庇其瑕，廅其缺也。王曰：能辅助其折，廅藏其缺。小宋曰：偈，武勇也。光谓：八为耗，为剥落，而当昼，故有是象。上九，阴阳启 ，其变赤白。测曰：阴赤阳白，极则反也。范本测作阴阳启 ，极则反也。王本作阴阳赤白，极作反也。小宋本启作启，音启。赤作殷，乌闲反。测曰：阴殷阳白，极作反也。今从宋、陆本。 ，五禾切。王曰： ，古化字。吴曰：吪，化也。光谓： 者，阴阳闭塞不通之象。物极则反，故复变而开通，化生万物，萌赤牙白也。
　　三方三州一部三家失
　　阳家木，准大过。入失次四，二十六分十一秒；小雪气应。阴大作贼阳不能得，物陷不测。宋曰：谓是时阳为贼阴所攻夺，不能复有所得也。初一，刺虚灭刃。测曰：刺虚灭刃，深自几也。几者，动之微，吉凶之先见者也。一者，思之微也，生神莫先乎一而当昼。君子虽或有失，能深思远虑，自其几微而正之，不形於外。如以刀刺虚，虽复灭刃，终无伤夷之迹也。次二，藐德灵微，失。测曰：藐德之失，不知畏微也。宋、陆、范本微作征，今从王本。藐，音眇。藐，犹远小也。二为思中，故曰藐德。得失之机，既灵且微。而时当夜，小人不能慎微，以至大失也。次三，卒而从而，恤而竦而，于其心祖。测曰：卒而从而．’能自改也。王曰：卒，终也。从，顺也。恤，忧也。竦，敬也。三居失之时，得位当昼，是能终顺大道，恤忧过失，而加之以竦敬焉。于其心祖者，心之思虑，以此为主也。光谓：三为成意当昼，故有是象。一正之於未形，三 改之於既成。次四，信过不食，至于侧匿。测曰：信过不食，失禄正也。范本作正禄也，今从宋、陆、王本。王曰：居失之时，而失位当夜，不能自正其失，则是信其过差之行，而不食焉：。至于侧匿，言终日也。终日不食，必且丧其身矣。食，又喻禄，故测互言之。小宋曰：日斜为侧，日没为匿。光谓：四为下禄，而当夜，故有是象。次五，黄儿以中，蕃。君子以之，洗于愆。测曰：黄儿以中，过以洗也。儿，五稽切。范曰：黄儿，谓年老有黄发，儿齿之征也。宋曰：发白复变谓之黄，齿落复生谓之儿。蕃，篱也。能以中正，而为蕃篱。次六，满其仓，芜其田。食其实，不养其根。测曰：满仓芜田，不能修本也。范曰：不修其德而据上禄，仓满田芜，百姓罢极食实，困根本，基不固，失之甚也。光谓：六为上禄，为盛多，为极大，而当夜，故有是象。百姓足而君足，犹养根而食实也。次七，疾则药，巫则酌。测曰：疾药巫酌，祸可转也。范曰：巫以谢阙，阙除疾瘳，酌以福之也。光谓：七为祸下，离咎而犯菑，而时当昼，故有是象。次八，雌鸣于辰，牝角鱼木。测曰：雌鸣于辰，厥正反也。范曰：牝鸡无晨。牝宜童而角，鱼宜水而木，失之甚也。上九，日月之逝，改于尸。测曰：改于尸，尚不远也。范曰：君子之道，执行於世，虽没犹存。不以年高，日月已逝；其有得失，虽在尸柩，犹念自改。王曰：先贤垂劝戒之深，死而后改，犹谓之不远。光谓：生时之失，死告子孙而改之，犹未为远也。楚恭王临薨，告令尹进筫苏而逐申侯。刘向曰：於以开后嗣觉来世，犹愈於没身不寤者也。筫，字书无之。申侯，楚文王之臣，《新序》之误也。
　　三方三州二部#12一家剧
　　阴家金，亦准大过。入剧次四#13，日舍南斗。王曰：剧，极也，过差之极。光谓：大过，栋桡之世；剧，亦离乱之象。阴穷大，泣於阳，无介 ，离之剧。王、小宋本泣作位。范本无於字。王本介作分。范本信作俦；小宋本作 ，音仍，惹也。今从宋、陆本。 ，音俦。宋曰：泣於阳，使阳泣也。谓是时阴气极大，陵弱於阳，使其泣，无复有纤介之功於万物也。光谓： ，古俦字。俦，类也。凡物得阳而生者，皆阳之类也。阴既穷大用事，凡阳之类，皆遭离其剧祸也。初一，骨累其肉，幽。测曰：骨累其肉，贼内行也。宋、陆、范皆作骨景其肉，内幽。今从王、小宋本。骨肉，相亲之物。一为思始，而当夜。祸乱之本，自其内生。如骨累系其肉，潜隐而人莫之见也。次二，血出之蚀，凶贞。测曰：血出之蚀，君子内伤也。范本作君子伤之，今从二宋、陆、王本。次三，酒作失德，鬼睒其室。测曰：酒作失德，不能将也。范本将作持，今从二宋、陆、王本。睒，失冉切。王曰：睒，视也。次四，食于剧，父母来馂，若。测曰：食剧以若，为顺禄也。范、小宋本来作采，今从宋、陆、王本。馂，音俊。为，于为切。范曰：馂，熟食也。若，顺也。光谓：四为下禄而当昼。君子仕於乱世，求禄以食其亲，不失於顺也。次五，出野见虚，有虎牧猪，攓绔与襦。测曰：出野见虚，无所措足也#14。王本虎作唐，今从诸家。虚，与墟同。攓，音愆，取也。绔，与袴同。襦，音儒，短衣也。王曰：出于田野，而见丘虚。光谓：五为中禄，而当夜。小人乘乱世而居盛位，务为贪暴以残民，如虎牧猪，民无所措其手足也。次六，四国满斯，宅。测曰：四国满斯，求安宅也。次七，麃而丰而，戴祸颜而。测曰：虑而丰而，戴祸较也。范本丰作半，王本作牛，小宋本作羊，今从宋、陆本。麃，普表切。丰，敷容切。较，音角。次八，瓶累于繘，贞悴#15。测曰：累于瓶，厥职迫也。范本测作瓶累于#16繘，厥职迫也。今从二宋、－陆、王本。繘，余律切。上九，海水群飞，弊于天杭。测曰：海水群飞，终不可语也。范本弊作蔽，王、小宋本语作落，今从二宋、陆本。王本天作，今从诸家。
　　三方三州二部二家驯
　　阳家土，准坤。宋曰：坤，顺也。驯，亦顺也。阴气大顺，浑沌无端，莫见其根。宋曰：谓阴成功，於是将大顺，时归之於阳，其事浑沌，无有端际，莫能见其根源也。初一，黄灵幽贞，驯。测曰：黄灵幽贞，顺以正也。土家故黄#17，生神故灵，下下故幽，当昼故贞。思虑之始#18，具此四德#19，顺而能正者也。次二， 其膏，女子之劳，不静亡命。测曰： 膏之亡，不能清浄也#20。宋、陆本 作绳；小宋本作 ；音鸳，云美好也；今从范、王本。王本亡作正，今从诸家。吴曰： ，古孕字。范曰：膏，润泽也。次三，牝贞常慈，卫其根。测曰：牝贞常慈，不忘本也。《易》曰：恒其德，贞，妇人吉。坤为母；三性喜情仁，又为多子而当画，故曰牝贞常慈。言常慈乃妇人之正道也。三为木，为思上，为成意，为自如；能不忘其本者也。次四，徇其劳，不如五之豪。测曰：徇其劳，伐善也。小宋本作不如五五之豪，今从诸家。王曰：德兼千人为豪。光谓：四为下禄，而当夜。小人事君，则伐其功，不如五之灵囊大包，不敢自盛也。次五，灵囊大包，其德珍黄。测曰：灵囊大包，不敢自盛也。王本灵作虚，今从诸家。小宋本灵囊作灵括巨橐，今从诸家。王曰：珍者，为物所贵。黄者，得中之义。光谓：五为囊，为包，地之为物，含弘光大，故曰：灵囊大包。五居盛位，而当画。君子为臣，位高而不骄，功大而不伐，故有是象。《易》曰：黄裳元吉。次六，囊失括，泄珍器。测曰：囊失括，臣口溢也。小宋本囊亦作橐，今从诸家。六为穴，为窦，过中而当夜。小人不能含章以从王事，如囊之失结而泄珍器也。《易》曰：臣不密则失身。次七，方坚犯顺，利臣贞。测曰：方坚犯顺，守正节也。七离咎犯菑，而当画。君子事上，献可替否，行之以方，守之以坚；虽有犯，无隐而不失其顺，得为臣之正道；故利也。次八，驯非其正，不保厥命。测曰：驯非其正，无所统一也。八为疾瘀，为耗，为剥落；而当夜。小人事上，左右前却，是非可否，惟君是顺，不能守道执一，故不保其命也。上九，驯义忘生，赖于天贞。测曰：驯义忘生，受命必也。九，祸之穷也，而当画。君子事君尽节，有死无贰，顺义忘生，所赖者天之正命耳。
　　三方三州二部三家将
　　阴家水，准未济。入将次八，日次星纪，大雪气应。斗建子位，律中黄钟。陆曰：将者，阴阳穷上反下，甫当复、升、既济。曰物不可穷，故受之以未济，其义同之。阴气济物乎上，阳信将复，始之乎下。王本始作如；今从诸家。宋曰：谓是时阴成物於上，功成者退，故阳气复始之於下也。初一，将造邪，元厉。测曰：将造邪，危作主也。范曰：厉，危也。元，始也。王曰：居将之初，而失位当夜，将造於邪者也。以危为本，故云作主。光谓：一为思始而当夜，故有是象。次二，将无疵，元睟。测曰：将无疵，易为后也。范曰：睟，纯也#21。王曰：得位当画，将寡其过，故曰将无疵也。二之本质纯睟，故云元睟。始而无疵，后必易继也。光谓：二为思中而当画#22，故有是象·。次三，炉钧否，利用止。测曰：炉钧否，化内伤也。宋、陆测作钧不化，内伤也，今从范、王本。范曰：冶为炉，陶为钧。王曰：炉钧者，造物之始。始而不以其道，利在速止也。将道益盛，而失位当夜，将而不以理者也。光谓：否，音鄙，不善也。三为成意而当夜，故有是象。次四，将飞得羽，利以登于天。测曰：将飞得羽，其辅强也。四为下禄，为外它，而当画。君得位；人复辅之；如将飞而得羽也。次五，大爵将飞，拔其翮。毛羽虽众，不得适。测曰：大雀拔翮，不足赖也。王曰：五居盛位，当为首主，而失位当夜，乖於其宜。如大鸟将飞，而拔其六翮；虽有毛羽之众，安得有所飞哉？光谓：晋平公曰：吾食客三千余人；尚可谓不好士乎？固桑曰#23：鸿鹄冲天，所恃者六翮耳。夫腹下之毳背上之毛，增去一把，飞不为高下。不知君之食客，六翮邪，将腹背之毳义也？次六，日失烈烈，君子将衰降。测曰：日失烈烈，自光大也。宋、陆本衰降作襄隆，王本降亦作隆，今从范、小宋本。小宋失作吴，今从诸家。范曰：降，下也。五为日中，故六为日昳也。烈烈，盛也。日之热，但在中之后，故言烈烈也。光谓：失，与昳同，徒结切。六为上禄，然过中而当画，虽有烈烈之盛，君子知其将衰，能自降抑，故不失其光大也。次七，趹船跋车，其害不遐。测曰：趹船跋车，不远害也。王本船作肱，遐作远#24，今从宋、陆、范本。趹，古穴切。跋，蒲拨切。范曰：七为失志。船车，载治之具；贤者，亦治世之具也。失志之主，故蹋趹之；弃治之具，害自己招，故不远也。光谓：七为祸始而当夜，故有是象。国之将败，先弃贤辅。次八，小子在渊，丈人播船。测曰：丈人播船，济溺世也。范曰：小子，谓百姓也。在祸难中，若在渊也，丈人播船而济之。光谓：八为祸中，而当昼，故有是象。上九，红蚕缘于枯桑，其茧不黄。测曰：缘枯不黄，蚕功败也。范本测缘枯不黄作缘于枯桑，王本作枯桑不黄，今从宋、陆本。范曰：蚕之初生，有毛为老，故为红。王曰：九居亢极，而失位当夜，无所复将。红蚕，蚕之病者。而缘於枯桑，则何由成其茧矣？不黄，谓不中用也。　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　
　　三方三州三部一家难#25
　　乃旦切。阳家火，准蹇。阴气方难，水凝地坼，阳弱於渊。小宋本阴气方难作太阴难，今从诸家。小宋曰：阴穷极，阳信来复#26，阴惧於阳，大作险难。初一，难我冥冥。测曰：难我冥冥，见未形也。范本作未见形也，今从二宋、陆、王本。难者，阻抑之象。一，思之微也，而当昼。阻抑祸恶於未形之时，夫何病哉？次二，冻于冰渎，狂马揣木。测曰：狂马揣木，妄生也。范本无于字，揣作揣，今从二宋、陆、王本。次三，中坚刚，难于非常。测曰：中坚刚，终莫倾也。王本倾作顾，今从诸家。三为成意，而当昼。心能坚刚，以阻抑非常者也。次四，卵破石，毈。测曰：卵破之毈，小人难也。宋、陆、王本难作杂，今从范、小宋本。毈，徒玩切。王曰：当难之时，失位当夜，不知难之道。是故以卵破石，则其毈坏，而不生也必矣。次五，难无间，虽大不勤。测曰：难无间，中密塞也。王曰：得位处中，为难之主。是能窒塞其端而无间，则祸难无自入矣。虽处大难之际，不劳勤力而遂免焉。次六，大车川川，上輆于山#27 ，下触于川。测曰：大车川川，上下轫也。宋、陆、王本川川作川川。吴曰：川，古川字。范、王、小宋本上下轫作上下輆，今从宋、陆本。吴曰：輆，苦海切，碍也。轫，而振切。范曰：川川，重迟之貌。王曰：六居盛满，而失位当夜，不得免难之宜。次七，拔石 ，力没以引。测曰：拔石 ，乘时也。范本引作尽，今从二宋、陆、王本。 ，之人切。宋曰：时，谓昼也。范曰：石以谕难。 ，难致之貌。王曰#28：力没，谓尽力而引，将出於难也。劳而仅免，以得位当昼故也。次八，触石决木，维折角。测曰：触石决木，非所治也。王曰：难道转极，而失位当夜，无以自免。是触石决木，必遇折角之凶。光谓：遇难当循理以免，乃与木石为敌，非所以治难也。上九，角觟，终以直，其有犯。测曰：角觟，终以直之也。范本觟作解豸。范、王本其有犯作其有施，小宋本作有所施，今从宋、陆本。觟与解豸同。觟，音蟹。，直介切。王曰：处难之极，而得位当昼，是以直免祸。若用其解之角，以直之#29，终必有所施，而不至於咎悔也。光谓：解豸之角，所犯必以直也。
　　三方三州三部二家勤 
　　阴家木，亦准蹇。太阴冻冱，戁创於外。微阳邸冥，膂力於内。诸家无太字，今从小宋本。小宋本冥作置，今从诸家。戁，奴板切。吴曰：悚，惧也。邸，与抵同。王曰：阴气以极，虽冻巨凝闭，而戁恐创艾於外。阳气尚微，而将邸触冥昧之中，以见其膂力於内。阴极，阳生之渐，故象勤劳。初一，勤谋于心，否贞。测曰：勤谋否贞，中不正也。诸家无谋字，今从宋、陆本。王曰：处勤之初，而失位当夜，勤而不以其道者也。否贞，不正之谓也。光谓：一为思始，为勤劳，居勤家而当夜，故有是象。次二，劳有恩，勤悾悾，君子有中。测曰：劳有恩勤，有诸情也。悾，音空。王曰：二得位当昼，得勤之道。劳而有恩，勤不虚施者也。悾悾#30；犹款款也。勤之而款款，不倦其勤者也。又得君子之中道，则何咎悔之能及乎？光谓：中，衷情也。二为思中，而当昼。君子尽忠於人，恩斯勤斯，至诚悾悾，非徒有於外者也。次三，羁角之吾，其泣呱呱，未得襁扶。测曰：羁角之吾，不得命也。小宋本未得作未有，今从诸家。二宋、陆、范本扶皆作杖，今从王本。襁，居两切。宋曰：羁角，谓童幼也。王曰：男角女羁，孩子之饰也。吾者，吾吾然无所归之貌。呱呱，泣声。襁，抱；扶，持也。若孩童之吾吾而泣，不得长者抱持之。虽勤劳怨苦，终无所归。以喻三当劳苦之时，而失位当夜，无所复归；故云然也。次四，勤于力，放陪忘食，大人有克。测曰：勤力忘食，大人德也。范本陪作倍，今从二宋、陆、王本。宋、陆本德作得，今从范、王、小宋本。放，甫罔切。王曰：勤道转盛，而得位当昼，不失其宜。是当勤难之时，而能勤其力，放乎陪隶之事，而忘其禄食之报。有大人之德，乃能之，以至于成功也。光谓：四为下禄，而当昼，故有是象。次五，狂蹇蹇，祸迩福远。测曰：狂之蹇蹇，远乎福也。宋、陆、范本狂作往，今从王、小宋本。王曰：五居盛位，而失位当夜。勤而大失其宜，故象狂而蹇蹇。宜其远福而近祸矣。次六，勤有成功，几于天。测曰：勤有成功，天所来辅也#31。宋、陆、王本作天夹也。宋曰：夹，近也。近之所以福也。陆曰：夹者，洽也。小宋本作天所夹辅，今从范本。王曰：六居盛位，而得位当昼，故曰勤有成功#32。几，近也。次七，劳牵不其鼻，于尾，弊。测曰：劳牵之弊，其道逆也。范曰：牵牛不其鼻，而尾，故劳弊也。光谓：七为索，为绳，又为失志，而当夜，故有是象。次八，劳踖踖，心爽，蒙柴不却。测曰：劳踖其心，殉国也。踖，吴资昔切，,小宋音鹊。上九，其勤其勤，抱车入渊，负舟上山。测曰：其勤其勤，劳不得也。王曰：九居亢极之地，而又失时当夜，勤而不以其道者也。
　　三方三州三部三家养
　　阳家金，准颐。九之末，天度气余，犹有六十分二十四秒。踦当四十分一十六秒，赢当二十分八秒。阴弸于野，阳蓲万物，赤之於下。宋、陆本弸作胎，王本作殆；小宋赤作殷，今昔从范本。胎字，字书无之。弧，蒲萌切。芦，陈吴侯切，吴音敷。范曰：盛极称弸。蓲，隐也。物之初生，其色赤。谓是时阴气盛极於田野#33，故阳隐藏，万物赤之於下。陆曰：蓲，读与沤菅之沤同。言阳养沤万物之根，使皆赤。光谓：弸，满也#34。初一，藏心于渊，美厥灵根。测曰：藏心于渊，神不外也。小宋本美厥灵根作美厥灵元，今从诸家。光#35：一为思下#36。存神固本，所以养生。次二，墨养邪，元函匪贞。测曰：墨养邪，中心败也。范本匪作否，今从二宋、陆、王本。吴曰：墨，与默同。函，胡男切。王曰：失位当夜，失养之宜，默然养其邪僻之道。光谓：元，始也。二为思中，而当夜。小人之恶，虽未着於言行，养其邪端，内含非正，终不能入於君子之涂。次三，粪以肥丘，育厥根荄。测曰：粪以肥丘，中光大也。荄，古哀切。王曰：得位当昼，善於养道，故象粪於肥丘之上，以育草木之根荄。则其滋茂蕃昌，可立待矣。次四，燕食扁扁，其志，利用征贾。测曰：燕食扁扁，志在赖也。小宋本在作有，今从诸家。扁，音篇。，居蠖切。贾，音古。宋曰：赖，利也。光谓：四为下禄，而当夜。小人得位，志在求利以自养。如燕之飞扁扁然，食而已。此乃行贾之道耳。次五，黄心在腹，白骨生肉，孚德不复。测曰：黄心在腹，上德天也。范本上德作上得，今从二宋、陆、王本。宋曰：言上德如天施也。光谓：黄，中也。骨，枯槁之物也。孚，信之洽者也。五为福中，而当昼，为养之主。允执其中，以养天下，虽白骨可以生肉，况於人乎？况於鸟兽草木乎？其德如天，云行雨施，治于四表，万物不可德之而报复也。次六，次次，一日三饩，祇牛之兆，肥不利。测曰：次次之饩，肥无身也。王本无次次字，小宋本作沉沉睢睢，又曰肥没身也#37，今从宋、陆、范本。吴曰：次，与趑同，音咨。范曰：次次，不安之貌。已卜之牛，待肥则用，故无身也。陆曰：六居过满，失位当夜，养之太过，而不得其宜者也。故象一日三饩，以丰其食，若神祇郊庙之牛，刍过常，已应卜郊之兆，然而体益肥，则益不利於身矣。光谓：六为上禄当夜，故有是象。次七，小子牵象，妇人徽猛，君子养病。测曰：牵象养病，不相因也。宋、陆本徽作微，今从诸家。王曰：七居过满之地，理近於危。然得位当昼，君子处之则吉，小人、妇人处之则凶。若小子牵象，力不服制，必有颠危之患。唯君子知时之极，以道养其病，乃可以得终吉焉。一吉一凶，二道相反，故曰不相因也。光谓：徽，大索，谓縻挚也。猛，猛兽也。七为败损，为祸阶，故曰病。时当昼，故为君子。养之太过，福极祸来。小人不量其力，尚欲固其所养。君子知时，与之消息，如养病然，故无咎也。次八，鲠不脱，毒疾发，鬼上垄。测曰：鲠疾之发，归于坟也。八为祸中，当夜。小人固养不已，如骨鲠其咽，不能自脱，以致大祸。如毒疾之发，而不可救药也。上九，星如岁如，复继之初。测曰：星如岁如，终养始也。范本作终始养，今从宋、陆、王本。养之上九，居首赞之末。日穷于次，月穷于纪，星回于天，岁将更始。以终养始，以初继末，循环无端，此天道之所以无穷也。
　　踦赞一
　　水。踦，不足也。期三百六十五日四分日之一。玄七百二十九赞，当三百六十四日半。其不足者半日，为踦赞。踦，居宜切。
　　冻登赤天，晏入玄泉。测曰：冻登赤天，阴作首也。
　　范曰：冻，至寒也；而天，至高也。晏，至热也；而泉，至深也。冻在天上，故为首也。光谓：赤，阳之盛也；玄，阴之极也。凡物极则反，自始以来，阴阳之相生，昼夜之相承#38，善恶之相倾，治乱之相仍，得失之相乘，吉凶之相反#39，皆天人自然之理也。
　　赢赞二
　　火。赢，有余也。三百六十五日之外，有余者四分日之一，为赢赞。
　　一虚一赢，踦踦所生。测曰：虚赢踦踦，儃无已也。
　　范、小宋本踦踦作踦奇，范本儃作禅，今从宋、陆、王本。儃，古禅字，时战切。陆曰：阴极阳生，更相儃代，无穷已也。光谓：数之踦赢，虽天地不能齐也。夫惟不齐，乃能变化，生生无穷。是故曰二十九日有踦，而迁次月；二十七日有踦，而周天。然后有晦朔、十干、十二支，然后有六甲，此其所以为长久也。
　　集注太玄经卷之六竟
　　#1『艮』原作『良』，据《十三经注疏》和备要、全书本改。
　　#2『又』原作『人』，据备要、全书本改。
　　#3『兀』原残，据备要、全书本补。
　　#4『坎轲』原作『坎坎』，据范本和备要、全书本改。
　　#5『坷』原作『坎』，据备要、全书本改。
　　#6『砋』原作『趾』，据正文和备要、全书本改。
　　#7『不化贞』原作『化贞』，据正文补。
　　#8『王』原作『玉』，据备要、全书本改。
　　#9『反』原作『吴』，据备要、全书本改。
　　#10『内』原作『肉』，据范本和备要、全书本改。
　　#11『芳』原作『方』，据备要、全书本改。
　　#12『二部』原作『三部』，据范本和备要、全书本改。.
　　#13『四』原残，据同书太玄历附补。
　　#14『无所措』原残，据范本和备要、全书本补。
　　#15『悴』原残，据范本和备要、全书本补。
　　#16『于』原脱，据范本和备要、全书本补。
　　#17『土家』原残，据备要、全书本补。
　　#18『始』原残，据备要、全书本补。
　　#19『具此四』原残，据备要、全书本补。
　　#20『清』原残，据范本和备要、全书本补。『净』原作『浮』，据范本和备要、全书本改。
　　#21『纯』原作『绝』，据范本和备要、全书本改。
　　#22『昼』原作『夜』，据正文和备要、全书本改。
　　#23『固』原作『古』，据四部丛刊和四库全书《新序·杂事一》改。
　　#24『远』原脱，据备要、全书本补。
　　#25『一家』原作『二家』，据范本和备要、全书本改。
　　#26『来』原残，据备要、全书本补。
　　#27『于』原作『千』，据范本和备要、全书本改。
　　#28『王』原作『五』，据备要、全书本改。
　　#29『若』原残，据备要、全书本补。
　　#30『悾悾』原作『空空』，据备要、全书本改。
　　#31『来』原作『求』，据范本和备要、全书本改。
　　#32『曰勤有成功』原脱，据备要、全书本补。
　　#33『田』原残，据备要、全书本补。
　　#34『满』原残，据备要、全书本补。
　　#35#36『光谓』、『一』原残，据备要、全书本补。
　　#37『身也』原残，据备要、全书本补。
　　#38『承』原作『成』，据备要、全书本改。
　　#39『反』原作『承』，据备要、全书本改。
　　太玄首测冲错摛莹注卷第七#1
　　襄陵许翰注
　　玄首都序
　　正文已在前，序不复重出。
　　玄象浑天，一阴一阳相 ，而参三之也。玄有三统，而中以一阳乘一统，生万物焉。而方、州、部、家，皆有一有二有三，是谓三位疏成。曰陈其九九，以数生者。九营周流有虚，设辟以疏，生生而无已也。赞上群纲，首辞也。乃综乎名，系玄姓也。
　　玄首
　　首文各散在经下，不复重出。
　　《易》之分卦御历，爻直一日，更六十卦而日周三百六十。坎、离、震、兑，为之方伯用事。分至之日又四时，爻直一气，更四卦而周二十四气焉。《传》曰：甲子卦气起中孚。六日八十分日之七，此玄经之泰始也。中孚统冬至初候，所谓蚯蚓结者。自中之初至周之三，而复受之。复统次候，所谓麋角解者。自周之四至礥之六，而屯受之。屯统永候，所谓水泉动者。自礥之七至闲上九，而三卦之气备矣。又卦各有所余，八十分日之七，参差相错而成。岁终卦以六十而统玄八十一首，气玄涉入如此。是以卦有重出，盖气数流於天地之间，有艰难系碍而未解，或发挥陨淮而不御，则卦亦象之。为之仍累而相属，是以二十一首类自相若也。说者不虚四时之卦，而谓以应准离，以疑准震，以沈准兑，以勤准坎，则亦不察於历矣。
　　玄测都序
　　正文已在前，序不复重出。
　　一日一昼一夜，通乎昼夜之道而知者，日之神明也，故则象焉。昼则阳推五福以类升，夜则阴幽六极以类降。升降相关，是以首贞而测变通之。一与六为北，二与七为南，经也。三与八为东，四与九为西，纬也。中五以极，亦为之经。六甲击焉於其间，而日逆乘之，与斗相逢，斗顺故也。斗正月以定四时，而日一逢之，三百有六旬有六日而成岁焉。岁月日时无易而百谷成，故玄测用世，则又用明，俊民用章，家用平康矣。
　　玄测
　　测文各散在诸赞下，不复重出。许解阙。
　　玄冲
　　中则阳始，应则阴生。周，复乎德；迎，逆乎刑。礥，大戚；遇，小愿。闲孤而灶邻。
　　阳为德，阴为刑。德先艰而后易，刑先利而后蹇。大戚而孤，正未胜也。小愿而邻，利方生也。
　　少，微也；大，肥也。戾，内反；廓，外违也。
　　内戚外孤，而不能微之，则伤。微之乃能反触，天之道也。遇灶而肥，张而益虚，则独。正弗胜，而多故生之。诸家无也字，唯宋本有。
　　上，触素；文，多故。
　　多故，必饰而曲成之，是以文；至於系素而直之者，质胜也。
　　干，狂也；礼，方也。狩则来，而逃则亡也。
　　干而不让，进取之狂，非礼方也。而君子有时而干，则以救世而已。《孟子》所谓说大人则藐之，为狂者言也。来尚徐，亡欲速。上、干生狂， 、羡生曲。《记》曰：礼以地制。自应至礼，尽於王制矣。而有弗胜则逃，嘉遁是也。礼、文生於外违，则强世焉。诸家无也字，宋有。
　　羡，私曲；唐，公而无欲。差，过也；而常谷。
　　由羡私曲。动差而过；由唐公而无欲，守常而谷，是以养心者戒焉。唐，大心也。常，则万世君臣之道。鲁僖公君臣有道之颂曰#2自今以始，岁其有。君子有谷，诒孙子。言常谷之应物以类格，而岁有秋也。礼退己而公天下，至於逃、唐之运已往，而君臣之方不变。而后见礼，强世之功。是谓以退为进，以元私成其私。
　　童寡有，而度无乏。
　　寡有，颛也。无乏，节也。童，利复过。度，善持谷。
　　增始昌，而永极长。锐执一，而昆大同。达，日益其类；减，日损其汇。交，相从也；唫。不通也。 ，有畏；守，不可攻也。宋有也字，又守上有而字，诸家无之。傒也出，翕也入。从，散也；而聚，集也。诸家有也字，丁无。进，多谋；积，多财。
　　狂简扶 ，羡爽差忒，反乎其真，童之吉也。童以寡有，颛而鲜失。自童而增，纯德方昌。执一而达之，以与类交，则至动起焉。故必有畏，而出羡，差戒夫失，而 、傒保其德。《传》以为有而为之，则易之者，皞天不宜取诸此也。从，厥民析物亦如之，发虑宪散道德者象焉。进而多谋，然无敢设於一之间也，推之以格其至而已矣。《大学》之治，所以至天下平而乐作者，此其物也。失方而逃，忘忧而唐，然而常、度未替，礼之功也。度以持谷，至於极长大同，乃变而减，与物各唫，反己自守。守又弗固，则入而聚积，庶民事也。衰周之诗，所谓如贾三倍，君子是识者，与时化也。贪利既胜，德义既衰，则世所藉以行者，唯饰而已，非底至齐，信之所以昭明天下者也。是以虚伪疑民，是非相乱，使外眩於凋离，而中失其靖止，天下倾矣。此君子沈藏之世也。天下之生，一治一乱，其道盖如此。
　　释，推也；饰，衰也。
　　物将去累，推之使释；质衰而致饰焉。推自中发，饰自外设。人之真，积力久则悬解晖发，时至而不自知矣。聚，积衰也，故老则戒之在得。
　　格，好也是；而疑，恶也非。
　　好是已定，疑非而或之，好恶着焉，所谓格物取此。
　　夷平而视倾。
　　夷则各得其平而自如。视，相倾也。《春秋传》曰：犹有观焉。持平而慎倾，可以修德，可以养生。
　　乐，上扬；沈，下藏。争，士齐也；内，女怀也。
　　物止其平，乃乐其发而争其守。士齐，公之至也。女怀，私之至也。公胜，则万物皆相见也。私胜，则万物各相去也。
　　务则喜，诸家作喜，许、黄作憙。而去则悲。宋无则字。事，尚作；晦，尚休。更，变而共笑；瞢，久而益忧，断，多事；穷，无喜。
　　因有乐有争，以有务有事。变而通之，为天下正，唯平格之，大人为能任此。我断则众听焉，而事萃之。和豫通物，而不可穷者，喜也。喜必有务，务必有辜，事必有更，更时行而断正胜也。
　　毅敢而割惫。装，徙乡；止，不行。众，温柔；坚，寒刚。
　　毅大用事，装而欲去，若周营洛邑是已。四方民大和会者，温柔之象也。盛衰相极，必至之几。是以上毅敢行，下众豫附之时也，而装在其中。治当成王之隆极，而图及平王之衰世，装以候时，此周公之所以独见於眇绵者也。惫止不行，坚而持之，则以定倾焉。
　　密，不可问；成，不可更。
　　敢以毅行则装，而温柔相得于密，以类升也。惫受割极则止，而寒刚反保其成，以考降也。密不可间，情也；成不可更，性也。情，天性也；性，天命也。情则毅而不害，善亲亲也；性则割而不绝，能生生也。
　　亲，亲乎善； ， 乎恩。敛也得，失亡福。强，善不倦；剧，恶不息。睟，君道也；驯，臣保也。盛壮，而将老也。
　　亲而后可敛也，敛而后能强也。则君道正，居有盛时，为法天下。 既受成#3 ，失剧而反驯，保其得。则阴以老变，阳以非来，为艰为勤，微之艰也。诸家而作也，宋作而字。
　　居，得乎位；难，遇乎诎。
　　得位则莫之难也。而信，诎道致信者也，难则俟时而已。
　　法，易与天下同也；勤，苦而无功也。
　　自中至夷，大人之正也。自乐至法，圣人之治也。法唯与天下同，故易。且非易也，则天下孰能同之？勤如天道，劳功无苦也。道非其时，苦而无功，则就养而已矣。
　　养受群余，君子养吉，小人养凶也。
　　八十一首，七百二十九养。事类之委，有庆者殃。此群余也，而养受之以为种，吉凶蕃焉。
　　玄错
　　中始周旋，羡曲毅端。碎、文之道，或淳或斑。
　　中始周旋，道德也。羡曲毅端，时物也。中始而道生之，周旋而德反焉。羡曲者，迷乎周旋之运。毅端者，守乎中始之外也。端生睟，曲生文。
　　强也健，傒也弱。或傒字上有而字。积也多，而少也约。视也见，晦也瞀。童无知，盛而有余#4。去离故，而将来初。
　　童之无知，如见有瞀，虽或晦之，见在其中。欲昭明者，发之而已。盛而有余，反寡有矣。弱而傒强，约而无积，此寡有之蒙，未离於一者也。去离故而将来初，学所辅也。
　　大也外，而翕也内。 也进， 也退。乐，佚逿#5；古荡字。勤，蹶蹶。达，思通；穷，思索。宋本作达，思也通；穷，而思也索。干在朝，而内在夕。
　　乐佚逿者#6；无为之适：勤蹶蹶者，有为之艰。《诗》所谓蹶厥生者，文王之勤止也。武王之诗所谓王在在镐，岂乐饮酒，此佚逖之时也#7。思利变通，思索而未如之何，则有穷而已。朝气锐尚干，夕气归好内。诸家作席，林作夕。
　　差，自憎；饰，自好。
　　差，内讼恶。饰，外见美。
　　格不容，而昆宽裕。增日益，而减日损。驯奉令，而戾相反。释也柔，而坚也 。
　　坚如履革，失柔和矣。 音昂，革履属。黄作。
　　夷平易，而难颉顽。断多决，而疑犹与。逃，有避；争，有趣。进，欲 ；诸本作进欲行，盖当作迂。止，欲鸷。
　　进非 则伤，止非鸷则达。是以君子其进也安，道悠远也；其止也厉，德正胜也。
　　廓，无方；务，无二。应也今，而度也古。
　　应与时行，唯今之宜；度由数起，因古而已矣。
　　迎，知前；永，见后。从也牵，守也固。礥，拔难；剧，无赦。
　　微阳方动，则虽在盛阴，能拔於难。独阴绝阳，则其穷无赦矣。
　　唐荡荡，而闲 塞。更，造新；常，因故。失，大亡；敛，小得。灶，好利；法，恶刻。礼也都，而居也室。
　　都非鄙之野，室无都之容。
　　聚，事虚；众，事实。
　　聚以阴收，故其事虚；众以阳宣，故其事实。虚则易消，实则难克也。武王之颂曰：实维尔公允师。此实众也。受有牧野之旅，鹿台之财，巨桥之粟，此虚聚也。
　　也皆合二，而密也成用一。
　　二，人属也；一，则天精天粹。万物作类，其密无间，咸见已焉。
　　上，志高；沈，志下。交，多友；唫，少与。锐，鏩鏩；瞢，剪跙。
　　鏩，宋音谗。剪，徂感切；《释文》： ，割，剪出也。一作 ，一作剪，宋作剿，音锁。跙，才与切。先儒以为，剪跙，行不进也。以瞢先见，故其行如此。
　　亲，附疏；割，犯血。遇，逢难；装，候时。事，自竭；养，自兹。
　　亲至於附疏，割至於犯血，此仁不仁之反也，治乱之极也。遇逢难，务早辨也；装侯时，谨先几也。事自竭者，施诸外也；养自兹者，蕃诸中也。
　　成者功就，不可易也。
　　范望《玄·错》末有#8：格也乖，而昆也同。增有益，而减有损。成者，功就不可易也。云宋衷补此。而或谓陆绩自有成首，今以秘馆所藏陆本考之，无有。近世宋惟干别得古本，亦缺此五首。而今本又有格不容，而昆宽裕。增日益，而减日损，莫知何从得之。故独删宋衷所补四首，余皆疑，弗敢去，以俟讨论者考焉。
　　玄摛音 ，张也
　　玄者，幽摛万类而不见形者也。资陶虚无而生乎规， 音关。神明而定摹。通同古今以开类，摛措阴阳而发气。一判一合，天地备矣。天日回行，刚柔接矣。还复其所，终始定矣。一生一死，性命莹矣。
　　天分刚上，则日月五星丽之者，皆其柔也。
　　仰以观乎象，俯以视乎情。察性知命，原始见终。三仪同科，厚薄相劘。圜则杌棿，杌，音兀。棿，吾结切。方则啬吝。嘘则流体，唫则疑形。是故阖天谓之宇，辟宇谓之宙。
　　阖天，宇也；辟宇，宙也。一阳一阴，乾坤之变也。
　　日月往来，一寒一暑。律则成物，历则编时。律历交道，圣人以谋。昼以好之，夜以丑之。一昼一夜，阴阳分索。夜道极阴，昼道极阳。牝牡群贞，以摛吉凶。则君臣父子夫妇之道辨矣。故日动而东，天动而西。天日错行，阴阳更巡。死生相樛，音交。万物乃缠。故玄聘取天下之合而连之者也。连，章、林作运。缀之以其类，占之以其觚。晓天下之瞶瞶，莹天下之晦晦者，其唯玄乎？晦字《释文》作膴，音武；一作晦，云当作膴。膴；微视也。今唯下别本作膴膴，诸家作晦晦。夫玄，晦其位而冥其畛，深其阜而眇其根，攘其功而幽其所以然也。故玄卓然示人远矣。旷然廓人大矣。渊然引人深矣，渺然绝人眇矣。渺，宋作 ，黄作渺。嘿而该之者，玄也； 而散之者，人也。稽其门，辟其户，叩其键，然后乃应，况其否者乎？
　　夫为玄者，外稽其门弗应，内辟其户弗应，密叩其键然后乃应，而况不为者乎？入之深深，索之益薄，於是玄感应焉。非玄应之也，至精之通也。
　　人之所好而不足者，善也；人之所丑而有余者，恶也。君子日强其所不足，而拂其所有余，则玄之道几矣。仰而视之在乎上，俯而窥之在乎下，企而望之在乎前，弃而忘之在乎后，欲违则不能，默而得其所者，玄也。
　　日强其善而拂其恶，以成德器而已。若玄，则俟嘿契焉。善几於道，不足者充而发祥，有余者去而弗翳，是以入于玄之平也。
　　故玄者，用之至也。见而知之者，智也；视而爱之者，仁也；断而决之者，勇也；兼制而博用者，公也；能以偶物者，通也；无所系輆者，圣也；时与不时者，命也。虚形，万物所道之谓道也。虚形，章、丁作虚无形，宋、林、许、黄作虚无形。所道，宋作通。之谓道也，宋、许、黄本至阴阳皆有也字，章、丁无有。因循无革，天下之理得之谓德也。因循，林作因缘。理生昆群，兼爱之谓仁也。昆、丁、宋作混。列敌度宜之谓义也。秉道德仁义而施之之谓业也。莹天功，明万物之谓阳也。幽无形，深不测之谓阴也。阳知阳而不知阴，阴知阴而不知阳。知阴知阳，知止知行，知晦知明者，其唯玄乎？
　　自幽摛万类，至於晓莹天下者，玄之术也；自晦冥深眇，到於知阴知阳者，玄之道也。其於玄也，见而知．之，视而爱之，断而决之，兼制而博用，能以偶物，无所系輆，则当时命州而行乎天下，能秉道德仁义而施之业，格于皇天矣。
　　县之者权也，平之者衡也。浊者使清，险者使平。离乎情者，必着乎伪；离乎伪者，必着乎情。情伪相荡，而君子小人之道较然见矣。玄者，以衡量者也。高者下之，卑者举之，饶者取之，罄者与之。明者定之，疑者提之。规之者思也，立之者事也，说之者辩也，成之者信也。
　　言玄之正，胜人事如此。
　　夫天，宙然示人神矣；夫地，佗然示人明矣。天地奠位，神明通气，有一有二有三。位各殊辈，回行九区，终始连属，上下无隅。察龙虎之文，观鸟龟之理；运诸桼政，击之泰始极焉，以通璇玑之统，正玉衡之平。园方之相研，刚柔之相干。盛则入衰，穷则更生。有实有虚，流止无常。
　　言玄之齐七政，以象天地如此。
　　夫天地设，故贵贱序。四时行，故父子继。律历陈，故君臣理。常变错，故百事析。质文形，故有无明。吉凶见，故善否着。虚实荡，故万物缠。阳不极则阴不萌，阴不极则阳不牙。极寒生热，极热生寒。信道致诎，诎道致信。其动也，日造其所无，而好其所新。其静也，日减其所为，而损其所成。故推之以刻，参之以晷，反覆其序，轸转其道也。以见不见之形，抽不抽之绪，与万类相连也。其上也县天，下也沦渊，纤也入芦音秽。广也包轸。其道斿冥而挹盈，丁、宋作押盈。存存而亡亡，微微而章章，始始而终终。近玄者，玄亦近之；远玄者，玄亦远之。譬若天苍苍然，在於东面南面西面北面，仰而无不在焉，及其俛则不见也。天岂去人哉？人自去也。冬至及夜半以后者，近玄之象也。进而未极，往而未至，虚而未满，故谓之近玄。夏至及日中以后者，远玄之象也。进极而退，往穷而还，已满而损，故谓之远玄。日一南而万物死，日一北而万物生。斗一北而万物虚，斗一南而万物盈。日之南也，右行而左还；斗之南也，左行而右还。或左或右，或死或生，神灵合谋，天地乃并，天神而地灵。
　　玄术如此，是以人伦物化，参诸天地，和同无间，而玄为之宗。夏至致日南在东井，冬至致日北在牵牛。而斗正四时，各建其方。日历西陆而东，斗轧东陆而西。万物系焉，盈则兆死，虚则更生。夫玄散为一阴一阳，维其运也，左右相逢。如此，故能神灵合并，而反浑乎玄。曰天神而地灵，言合并而不相乱也。
　　玄莹
　　天地开辟，宇宙拓坦。拓，本多作祏，章、林、黄作拓。天元咫步，日月纪数。周运历统，群伦品庶。或合或离，或嬴或踦。故曰假哉天地，啖徒滥切。函启化，罔衮於玄。章及丁别本罔作内。终始幽明，表赞神灵，大阳乘阴，万物该兼，周流九虚，而祸福絓罗。凡十有二始，群伦抽绪，故有一二三，以絓以罗，玄术莹之。鸿本五行，九位重施，诸本作施重，宋作重施。上下相因，丑在其中，玄术莹之。天园地方，极植中央，动以历静，时乘十二，以建七政，玄术莹之。斗振天而进，日违天而退，或振或违，以立五纪，玄术莹之。植表施景，榆与株切。漏率刻，昏明考中，作者以戒，玄术莹之。冷竹为管，室灰为候，以揆百度；百度既设，济民不误，玄术莹之。东西为纬，南北为经，经纬交错，邪正以分，吉凶以形，玄术莹之。凿井澹水，钻火难木，流金陶土，以和五美；五美之资，以资百体，玄术莹之。奇以数阳，耦以数阴，奇耦推演，以计天下，玄术莹之。六始为律，六间为吕，律吕既协，十二以调，日辰以数，玄术莹之。方州部家，八十一所，画下中上，以表四海，玄术莹之。一辟，三公，九卿，二十七大夫，八十一元士，少则制众，无则治有，玄术莹之。古者不霆不虞，霆，许、宋作 ，音雩，诸家作霆。慢其思虑，匪筮匪卜，吉凶交渎，於是圣人，乃作蓍龟，钻精倚神，箝知休咎，玄术莹之。是故欲知不可知，则拟之以乎卦兆，测深摹远，则索之以乎思虑。二者其以精立乎？夫精以卜筮，神动其变；精以思虑，谋合其适；精以立正，莫之能仆；精以有守，莫之能夺。故夫抽天下之蔓蔓，散天下之混混者，非精其孰能之？
　　莹自度数，晖於诸法，而要以至精者，反乎一也。
　　夫作者，贵其有循而体自然也。其所循也大，则其体也壮；其所循也小，则其体也瘠。其所循也直，则其体也浑；其所循也曲，则其体也散。故不惧所有，不强所无。譬诸身，增则赘而割则亏。故质斡在乎自然，华藻在乎人事也，其可损益与？诸本皆作华藻在乎人事，人事也，其可损益与？人事二字盖衍。许、黄其作其字。夫一一所以摹始而测深也，三三所以尽终而极崇也，二二所以参事而要中也。人道象焉，务其事而不务其辞，多其变而不多其文也。不约则其指不详，不要则其应不博，不浑则其事不散，不沈则其意不见。是故文以见乎质，辞以睹乎情；观其施辞，则其心之所欲者见矣。
　　言玄之事辞如此。表赞九度，一一、一二、一一二、二一、二二、二三、三一、三二、三三。一一、初也；三三，上也；二二，中也。此自然不可损益之约也，象策数焉。
　　夫道有因有循，有革有化。因而循之，与道神之；革而化之，与时宜之。故因而能革，天道乃得；革而能因，天道乃驯。夫物不因不生，不革不成。故知因而不知革，物失其则；知革而不知因，物失其均。革之匪时，物失其基；因之匪理，物丧其纪。因革乎因革，国家之矩范也。矩范之动，成败之效也。
　　变通者，玄之事也。因象水木，革象金火。
　　立天之经，曰阴与阳；形地之纬，曰从与横；表人之行，曰晦与明。阴阳曰合其判#9，阴阳、从横、晦明，丁、宋皆无曰字。从横曰纬其经#10，晦明曰别其材。阴阳，该极也；经纬，所遇也；晦明，质性也。阳不阴，无与合其施；经不纬，无以成其谊；明不晦，无以别其德。阴阳，所以抽啧也；宋作极赜，啧与颐同。诸本作抽。从横，所以莹理也；明晦，所以昭事也。啧情也抽，理也许作抽情也。莹，事也昭，君子之道也。
　　开而当名者，玄之辞也。自中为阳，周为阴，以极八十一首。九位在中，经纬相错，时物唯其所遇而见谊焉。晦明之才，昼夜之事也。
　　往来熏熏，得亡之门。夫何得何亡，得福而亡祸也。天地福顺而祸逆，山川福庳而祸高，人道福正而祸邪。故君子内正而外驯，每以下人，是以动得福而亡祸也。福不丑不能生祸，祸不好不能成福。丑好乎丑好，君子所以亶表也。宋作君子之亶表。夫福乐终而祸忧始。天地所贵曰福，鬼神所佑曰福，人道所喜曰福；其所贱恶皆日祸。章、许作其所贱在恶，丁作其所在贱恶，宋作其所贱恶。故恶福甚者其祸亢。昼人之祸少，夜人之祸多。昼夜散者，其祸福杂。
　　莹以昭事，使人知祸福之归者也。昼人之祸少，纯於明也；夜人之祸多，纯於晦也。、昼夜散者，其祸福杂，则或晦或明，不纯故也。
　　太玄首测冲错摛茔注卷第七竟
　　#1道藏本《集注太玄经》仅一至六卷，为司马光集注。本书七至十卷，据百子全书本《太玄经》补，为许翰注。
　　#2『公』原脱，据《十三经注疏》补。
　　#3『 』原作『阙』，据正文改。
　　#4『盛』原脱，据范本补。
　　#5#6#7『逿』原作『逖』，误也。
　　#8『有』原作『有有』，衍一字。
　　#9『曰』原作『日』，据范本改。
　　#10『纬其经』原作〔经其经』，据范本改。
　　太玄数卷第八
　　玄数
　　昆仑天地而产蓍，参珍睟精以 数。 ，《释文》音索，宋苏各切。宋作二以 数，许、黄作三以 数，章、丁无二、三字。散幽於三重而立家，旁拟两仪则睹事。逢遭并合， 系其名，而极命焉。 ，《释文》音戛，陆作 ，宋作挥，今诸家皆作 。精则经，疑之事其质乎？令曰假太玄。假太玄孚贞，章及丁别本作假假太玄，丁、宋、许、黄作假太玄、假太玄。爰质所疑，于神于灵。休则逢阳，星时数辞从；咎则逢阴，星时数辞违。凡筮有道，不精不筮，不疑不筮，不轨不筮，不以其占若不筮。神灵之曜曾越卓，章、许、黄神灵之三字复出。三十有六而策视焉。天以三分，终於六成，故十有八策。天不施，地不成，因而倍之，地则虚三以扮天之十八也。扮，房吻切。诸本作扮天十八，宋有之字。别一挂于左手之小指，中分其余。以三搜之，并余於艻。艻，与扐同。一艻之后，再数其余，七为一，八为二，九为三，六算而策道穷也。逢有下、中、上：下，思也；中，福也；上，祸也。思、福、祸各有下、中、上，以昼夜别其休咎焉。
　　天以三分，则一二三综而为六。以六因三，为十有八。天施而地成之，是以倍为三十有六。此神灵曜曾越卓之数也。地则虚三以受天，故策用三十有三。玄筮挂一者，至精也；中分而三搜之者，至变也；余一二三则并於艻者，归奇也。一艻而复数其余，卒观或．七或八或九，则昼一二三焉。天以六成，故六算而策道穷，则数极而象足也。得方求州，得州求部，得部求家，是谓散幽於三重而立家，凡四 。
　　极一为二，极二为三，极三为推，推三为嬴赞。章、许及丁别本作推三为赢赞。嬴或作赢，盖通。赞嬴入表，表嬴入家，家嬴入部，部嬴入州，州嬴入方，范注：玄，或作去。陆云；当作玄。今诸家作玄，唯宋作去，章作入玄。
　　数自玄生，衍极而复归於玄。此圣人同民吉凶，所以洗心于密者也，故间於筮法之中。昔者禹别九州，任土作贡，而锡尧玄圭，告厥成功，盖以象此。
　　一从、二从、三从，是谓大休；一从、二从、三违，始、中休，终咎；一从、二违、三违，始休，中、终咎；一违、二从、三从，始咎，中、终休；一违、二违、三从，始、中咎，终休；一违、二违、三违，是谓大咎。占有四，或星，或时，或数，或辞。旦则用经，夕则用纬。观始、中，决从终。
　　昼为休，夜为咎。而又以星时数辞，和乖盛衰，义类相取而占其事。旦用经，一五七；夕用纬，三四八；旦夕之中，二经一纬，用二六九。是谓三表。旦象天，夕象地，中象人也。一五六也进乎七，三四七也进乎八，二六八也进乎九。观始中，决从终者，考积之极，而要其变也。是故余艻之数，一兆七，三兆八，二兆九也。占有终休而反咎，有终咎而反休者，要在审观所质之事，以星时数参之而已矣。非忠信之事，吉而更以凶，此占法也。
　　三八为木，为东方，为春。日甲乙，辰寅卯。声角，色青，味酸，臭膻，形诎信。生火，胜土。时生，藏脾。
　　肺极上以覆肾，极下以潜心，居中央以象君德，而左脾右肝，承之以位五行。《月令》春祭先脾，夏祭先肺，中央祭先心，秋祭先肝，冬祭先肾，此玄符也。是故肺藏气者，火也；肾藏精者，水也；心藏神者，土也；脾藏思者，木也；肝藏血者，金也。其为体也，则脾土、肺金、心火、肝木、肾水；其为位也，则丫养育而臣制畜。不与物合者，一而已矣，玄德之象也。
　　存志音存，或作存。
　　木存志者，立也；金存魄者，营也；火存魂者，变也；水存精者，潜也；土存神者，化也。志，水也，而存於木；魄，土也，而存於金；魂，木也，而存於火；神，火也，而存於土。皆托乎其所生。《老子》所谓弱其志，强其骨，虚其心，实其腹者是已。唯精一之至也，是以其为物不贰也。
　　性仁，情喜。事貌，用恭，撝肃，征旱。
　　《洪范》庶征，雨旸取纬，燠寒风取经。玄数分类，则以其正言而已矣，弗以冲气相通也。
　　帝太吴，神勾芒，星从其位。氏、房、心、尾、箕，位寅卯。类为鳞，为雷，为鼓，为恢声，为新，为躁，为户，为牖。
　　甲象为鳞，秩秩次比众盛。盖极则震而变为雷，为鼓，为恢声。发生为新，决塞为躁。大者为户而出，小者为牖而通也。凡物，出必由户，入必由门。户，奇也；门，偶也。灶惕以养，而行流通。中溜土，以冲虚函天明，受众流。此福所集，故家主之。门户阖辟有变，纬也；灶行中溜有常，经也。是故《月令》：春祀户，夏祀灶，中央祀中溜，秋祀门，冬祀行。类求五物，与玄合符。
　　为嗣，为承。为叶，为绪。
　　震为长子之变也。为户、牖，则家立矣。
　　为赦，为解。为多子。
　　税枯释甲，震之功也，国事象焉。萌生孕字，时物方昌。
　　为出，为予。
　　帝出乎震，布德施惠，而物象之。为赦为解，出而予也。
　　为竹为草，为果为实。
　　秀拔而为竹，滋蔓而为草，首敛而为果，皆木气也。果为实，象果则将复生焉。
　　为鱼。
　　水生鳞属，蕃息之象。竹草至鱼，皆多子类也。
　　为疏器。
　　《月令》：春则其器疏以达。刻而镂之，象土之发生无所塞也。疏器，致人力焉，以相天时。
　　为田，为规。
　　许、黄作为规为田，宋、郭作为田为规。木治土。为田，木用事而稷官展采焉。为规，象元之运木。土稽之木上，象致力于春，以相天物者也。
　　为矛。
　　句兵曲直不杀。戈氏罇，矛氏镦。矛敦，仁也。
　　为青怪。
　　以正治国，以奇用兵。五行反常，则各以其物见异焉。
　　为鼽。音求。
　　春行秋令，则人多鼽，金沴木也。
　　为狂。
　　弗恭弗肃，动荡之过。
　　四九为金，为西方，为秋。日庚辛，辰申酉。声商，色白，味辛，臭腥，形革。生水，胜木。时杀，藏肝，存魄。性谊，情怒。事言，用从，撝乂。征雨。帝少吴，神蓐收，星从其位。
　　胃、昴、毕、氏、参，位申酉。
　　类为毛。
　　金革火而收之，其气发散。为毛，庚辛象也。
　　为医，为巫祝，为猛。唐人避讳，书多改虎为猛。此字疑当作虎，而未有本证定。为旧，为鸣。
　　医攻疾，巫祝被不详，皆善革者也。为猛，盖虎，甲毛类也。虎变异龙，因旧而炳。凡物坚成则鸣，如虎啸风，鸣之盛也。医之革物，使复旧常，而巫祝善鸣矣。物正为新，物老为旧。凡动，木也。凡声，金也。动夬为躁，声扬为鸣。鸣尚节焉。
　　为门，为山，为限，为边，为城，为骨，为石。
　　以坚立节，故为门，为山，为限，为边，为城。金以方止。边，四方也。城，四营之，以为险。故外象为限，为边，为城。内象为骨。骨自坚生，此木气也。而凡物之坚，皆金为之，故木质皆白。金类为骨，其极为石。
　　为环佩，为首饰，为重宝，为大哆，丁、宋无此一句。为扣器。扣，音口，金饰器口也。
　　疑极而说见，质定而文生之。环佩，身之节也。加尊而为首饰，又加贵而为重宝。环佩象四，首饰象九。重宝体觉德焉。《说文》侈，大。哆，口之兑也。扣器以金饰口，致说焉，亦以立坚。
　　为舂，为椎。为力，为县。与悬同。为燧，为兵，为械。为齿，为角，为螫，为毒。
　　政饰以说，而小过治之。扣器以受生。为舂，为椎，为力，以坚胜也。力胜，而后能胜物。县之，县以权，制其变。故以金变火为燧，又火变金为兵。其变如此，七九错也。人有兵械，物有齿、角、螫、毒，皆以胜物而立我焉。立我已甚，则可入可取，寇贼生之。
　　为狗，为入，为取，为 。呼早切，章作猎。
　　为寇，为贼，为理，为矩，为金工，为钺。
　　狗守其方，必或入之。为入，纳日也。为取，收岁也。为 ，猎时也。猎取之极，为寇，为贼。则理官治之而立方焉，是以为理，为矩。革而从范，故为金工；弗革而断以义方，则有杀而已，故为钺。兵械以钺，正为金类，专杀焉。武成左杖黄钺者，示无事於杀故也。
　　为白怪，为喑，为僭。诸家作赞，丁作僭。
　　金反常，则在物为白怪，在人为喑，在国为僭。
　　二七为火，为南方，为夏。日丙丁，辰巳午。声征，色赤，味苦，臭焦，形上。生土，胜金。时养，藏肺，传魂。性礼，情乐。事视，用明，撝哲。征热，帝炎帝，神祝融，星从其位。柳、星、张、翼、轸，位巳午。类为羽，为灶，为丝，为网，为索，为珠。为文，为驳。为印，为绶，为书。
　　北方之奇为羽，南方之类为羽。吴天之气，以火蒸水，自北冲南，而羽象生焉。其养为灶，其杨为丝，其交为网，其纠为索，其凝清明为珠。其变参错为文，驳者物相杂也。皆象灶气上蒸。为印、绶、书，为文象定焉，凡此为羽之变也。
　　为轻，为高，为台。为酒，为吐，为射，为戈，为甲，为丛。
　　上炎之气，弗缊而发，则为轻，为高，为台。其缊而发，则为酒，为吐，为射，为戈，为甲，为丛。凡草木皆以火拔水，触土而生者也。
　　为司马，为礼，为绳，为火工，为刀。
　　为射，为戈，为甲，为丛，此司马之所乘，以务烈也下。武成履乱者，理焉，故为礼。礼以约物，使从正直，故为绳。绳以人辅天而治之，故为火工。戈，支兵也，象物萌芽。而刀正火类，刀制义也。
　　为赤怪，为盲，为舒。赤怪，灾也。盲，丧其明。舒，豫咎也。
　　一六为水，为北方，为冬。日壬癸，辰子亥。诸家作子亥，宋作亥子。声羽，色黑，味咸，臭朽，形下。生木，胜火。时藏，藏肾，存精。性智，情悲。事听，用聪。撝谋，征寒。帝颛顼，神玄冥，星从其位。女、虚、危、室、壁，位亥子。类为介，为鬼，为祠，为庙。为井，为穴，为窦。为镜，为玉。
　　陷乎险中，其象为介。为鬼，为祠，为庙，以潜灵也。为井，为穴，为窦，以深通也。为镜，以静明也。为玉，以洁清也。皆水之在原者也。
　　为履，为远行，为劳，为血，为膏。
　　其流为履，为远行，为劳，为血。血凝其滋，而膏生焉，则物着而贪起矣。
　　为贪，为含，为蛰。为火猎，宋作人猎。为闭，为盗。
　　翕取为贪，怀藏为含。翕取生寒，怀藏至伏，是以为蛰。於物为蛰。为火猎，救人。为闭，为盗，在险象也。含有畏而图，有贪无度，而力取也。贪以寒极，反为火猎。金为寇贼，善残杀也。水为盗者，没非其有而已矣。
　　为司空，为法，为准，为水工，为盾。
　　司空居民，取诸闭蛰法，以险持平焉，所以禁犯猎而谨攘盗也。水工治水，使不失其平者也。为盾，贞坊而已矣。周宣南征之诗曰：师干之试，方叔率止。
　　为黑怪。为聋，为急。
　　自信弗稽，其咎为急，则莫能听德，是聋类也。
　　五五为土，为中央，为四维。日戊己，辰辰未戌丑。多作辰戌丑未，今从丁、宋本。声宫，色黄，味甘，臭芳，形植。生金，胜水。时该，藏心，存神。性信，情恐惧。
　　仁柔而好生，故其情喜义。刚而时杀，故其情怒。礼与物嘉会相见，故其情乐。智独不与物合，而善救不已，故其情悲。《书》曰：人心惟危，道心惟微，惟精惟一，允执厥中。中不失，则所以定危也。中动则为恐惧之情，如震二五是已。心震于物，而无守则者，非情之正也。
　　事思，用睿，撝圣，征风。帝黄帝，神后土，星从其位。角、亢位辰，奎、娄位戌，斗牛位丑，井、鬼位未。类为裸，为封，宋作为封，为垄。为瓶。为宫，为宅，为中溜。为内事，为织，为衣，为裘。为茧，为絮。为床，为荐。
　　裸无介鳞羽毛，体中而已。夫神无方而道未始有封，封已而此疆尔界生焉，封已则如瓶焉而已矣。瓶凝土，以为器；宫凿土，以为室。宅，居之也。宫宅中溜之间，有内事焉。土积阴也，而功作成物，识法经纬，为衣为裘，皆内事也。裸，思所以自燠，是以为茧自封，此人衣裘之心也。藏诸衣裘，而不足於是，因茧又索絮焉。自为中溜，以虚变通，利用生之。至於为床为荐，以宁厥正，安厚之极也
　　为驯，为怀，为腹器。为脂，为漆，为胶。为囊，为包。
　　驯，妇道也。怀，母道也。以怀，故为腹器。中和之凝，为脂，为漆，为胶。其保合之，为囊，为包。此母道之所以成物也。
　　为舆，为毂。为稼，为啬。为食，为。为棺，为椟宋作椁。为衢，为会，为都。为度，为量。为土工，为弓矢。
　　舆以方载，毂以中运。为稼，为啬。为食，为与。为棺，为槟，象地载之运也。《书》曰：土爰稼穑。食以自实，而腴其生，是以有死也。棺，人之所以及於土也。夫百昌皆生於土，反於土，而后生之生於本者，是椟类也。死生往复，如衢。衢，会通也。四达而中为之都，度量之法谨焉，土工资之。治国至於弓矢，极矣。故曰：五兵之运，德之末也。物之萌生，离潜发伏，如弓之矢，弓之彀，率游於中央者也。
　　为黄怪，为愚，为牟。宋云牟当作瞀。
　　妖不自兴，由人反德。为愚也者，心之疾也。牟与蒙通，零浊之咎也。玄数之推五行，昭事类焉，故以《洪范》五行为序。深知五行之为，而可与论道，可与制礼，非特尚其占而已也。
　　五行用事者王，王所生相。故王废，胜王囚，王所胜死。其在声也，宫为君，征为事，商为相，角为民，羽为物。其以为律吕也，黄钟生林钟，林钟生太簇，太簇生南吕，南吕生姑洗，姑洗生应钟，应钟生蕤宾，蕤宾生大吕，大吕生夷则，夷则生夹钟，夹钟生无射，无射生仲吕。
　　事变通相宰制，民生而和，物藏而化。君中心无为也，以守至正，故凡声，重不逾宫，轻不过羽。九九八十一以为宫，三分去一，五十四以为征；三分益一，七十二以为商；三分去一，四十八以为羽；三分益一，六十四以为角。此黄钟之均五声法也。十二律各以其数为宫，而损益以生征、商、羽、角，而为六十声。黄钟之管九寸，三分去一，下生林钟；林钟之管六寸，三分益一，上生太簇；太簇之管八寸，三分去一，下生南吕，五寸三分寸之一；南吕上生姑洗，七寸九分寸之一；姑洗下生应钟，四寸二十七分寸之二十；应钟上生蕤宾，六寸八十一分寸之二十六；蕤宾又上生大吕，八寸二百四十三分寸之百四；大吕下生夷则，五寸七百二十九分寸之四百五十一；夷则上生夹钟，七寸二千一百八十七分寸之千七十五；夹钟下生无射，四寸六千五百六十一分寸之六千五百二十四；无射上生中吕，六寸万九千六百八十三分寸之万二千九百七十四。盖皆损益之数不过三，生取之数不过八。是以统和二极，而述行八风也。自子至巳者，皆阳纪也；大吕、夹钟、中吕，阳中之阴声也。自午至亥者，皆阴纪也；蕤宾、南吕、应钟，阴中之阳声也。是以自子至巳，皆下生；自午至亥，皆上生也。凡乐，黄钟为宫，则林钟为征，太簇为商，南吕为羽，姑洗为角；林钟为宫，则太簇为征，南吕为商，姑洗为羽，应钟为角；太簇为宫，则南吕为征，姑洗为商，应钟为羽，蕤宾为角。凡五声，六律十二管之旋相为宫也。以三变通。此记所谓播五行於四时，和而后月生者也。五行更王用事，一正胜焉，而参以生和，此《易》所谓利贞之性情者哉。
　　子午之数九，丑未八，寅申七，卯酉六，辰戌五，巳亥四。故律四十二，吕三十六。并律吕之数，或还或否，凡七十有八，黄钟之数立焉。其以为度也，皆生黄钟。
　　子午，天地之所以经皇极也，九数缊焉。而其杀至于巳亥，律综子午寅申辰戌之数，为四十二，吕综丑未卯酉巳亥之数，为三十六。并之，凡七十有八。而律吕之数，黄钟独还得九，诸律否焉。是以黄钟为律吕之宗也。黄钟之数八十有一，而立於七十有八。则虚其三，以为众妙之玄。所以用九者也，参三焉，十有二辰之数，至四而止，则以立方而已矣。其以为度也，皆由黄钟者。由九十黍之广而生度，由九寸之管而生量。由其实一千二百黍之重为十二铢，而生权衡也。
　　甲巳之数九#1，乙庚八，丙辛七，丁壬六，戊癸五。声生於日，律生於辰。声以情质，律以和声。声律相协，而八音生。
　　天数五，地数五，五位相得，而各有合，是以十日如之。天地中孚，象见甲子。甲，一元也。一为三，三为九，而数究焉。故甲数九，己数亦九#2，从其合也。甲数九，降而为乙，为丙，为丁，为戊；己数九#3，降而为庚，为辛，为壬，为癸。数极於五，是故日以冲运也。甲乙为角，丙丁为征，庚辛为商，壬癸为羽，戊己为宫#4。故声生於日，天之气也；律生於辰，地之法也。声直之以情质，律述之以和声。而金石丝竹匏土革木之音生，声可和而成文。如此，凡以日各有合故也。
　　九天：一为中天，二为羡天，三为从天，四为更天，五为睟天，六为廓天，七为减天，八为沈天，九为成天。
　　九地：一为沙泥，二为泽池，三为沚崖，四为下田，五为中田，六为上田，七为下山，八为中山，九为上山。
　　九人：一为下人，二为平人，三为进人，四为下禄，五为中禄，六为上禄，七为失志，八为疾淤，宋作淤疾。九为极。
　　九天以行言，据始、中、终；九地以势名，据下、中、上；九人以动观，据思、福、祸。
　　九体：一为手足，二为臂胫，三为股肱，四为要，五为腹，六为肩，七为 ， ， ，音呀； ，《释文》音枯，宋音胡。八为面，九为颡。
　　九属：一为玄孙，二为曾孙，三为仍孙，四为子，五为身，六为父，七为祖父，八为曾祖父，九为高祖父。
　　九窍：一六为前，为耳，二七为目，三八为鼻，四九为口，五五为后。
　　观九体、九属之象，则知日辰之数。数自九差等而降者，盖自然也。
　　九序：一为孟孟，二为孟仲，三为孟季，四为仲孟，五为仲仲，六为仲季，七为季孟，八为季仲，九为季季。
　　九事：一为规模，二为方沮，三为自如，四为外它，五为中和，六为盛多，七为消，八为耗，九为尽弊。
　　九年：一为一十，二为二十，三为三十，四为四十，五为五十，六为六十，七为七十，八为八十，九为九十。
　　以九属要九体、九窍者，体窍所以立人属也；以九事要九序、九年者，序年所以作人事也。序推三年周十。
　　推玄算：家，一置一，二置二，三置三；部，一勿增，二增三，三增六；州，一勿增，二增九，三增十八；方，一勿增，二增二十七，三增五十四。
　　《法言》曰：《易》，数也，可数焉者也。《书》之不备过半，而习者不知者，无数以为之品式也。玄算使筮者知首赞日星之次，所以经天彝伦而使勿乱也。如得一方、一州、一部、三家礥，则家三置三，方州部皆勿增，有三而已。是为玄首之次，三也；凡增者，皆其所因家数也。
　　求表之赞，置玄姓，去太始策数，减一而九之，增赞。去玄数半之，则得赞去冬至日数矣。偶为所得日之夜，奇为所得日之昼也。许、黄作明，宋、郭作得。
　　置玄姓，去太始策数而减一者，去其所置玄姓之首。九之者，首各九赞也。去玄姓之首，则将计其赞而增之。赞一增一，二增二，三增三也。求日去玄数，半之者合二赞为一日，故赞偶为夜，赞奇为昼也。如筮得应，自中至应，凡四十一。则置四十一，减一而九之，为三百六十；而增所得赞焉，去三百六十半之，而得百八十，此去冬至日数也。增一则为三百六十一，赞奇也，为百八十一日之昼。增二则为三百六十二，赞偶也，为百八十一日之夜也。
　　求星，从牵牛始，除算尽，则是其日也。
　　冬至日起牵牛一度，日运一度，而成一日。故除星度尽，则得其日之所在何度也。
　　太玄数卷第八竟
　　#1『己』原作『乙』，据范本改。
　　#2#3#4『己』原作『巳』，据正文天干改。
　　太玄文掜卷第九
　　玄文
　　罔、直、蒙、酋、冥。罔、北方也，冬也，未有形也。直，东方也，春也，质而未有文也。蒙，南方也，夏也，物之修长也，皆可得而戴也。许、黄作载，章、丁、郭作戴。酋，西方也，秋也，物皆成象而就也。有形则复於无形，故曰冥。故万物罔乎北，直乎东，蒙乎南，酋乎西，冥乎北。故罔者，有之舍也；直者，文之素也；蒙者，亡之主也；酋者，生之府也；冥者，明之藏也。罔舍其气，直触其类。蒙极其修，酋考其就，范注：考物使成成就。而正文作亲，盖写者误。宋、郭作就。冥反其奥。罔蒙相极，直酋相敕。出冥入冥，新故更代。章作贷。阴阳迭循，清浊相废。将来者进，成功者退。已用则贱，当时则贵。天文地质，不易厥位。罔、直、蒙、酋、冥。言出乎罔，行出乎罔，祸福出乎罔。罔之时，玄矣哉。行则有踪，言则有声，福则有膊，音剸，切肉也；又音竖衮切。祸则有形，之谓直。有直则可蒙也，有蒙则可酋也，可酋则反乎冥矣。是故罔之时则可制也，八十一家由罔者也。天炫炫出於无畛，炫，胡绚切。熿熿出於无垠。熿，户光切，与煌同。故罔之时，玄矣哉。是故天道虚以藏之，动以发之，崇以临之，刻以制之，终以幽之。渊乎其不可测也，耀乎其不可高也。故君子藏渊足以礼神，发动足以振众，高明足以覆照，制刻足以竦懝牛力切，一作拟，幽冥足以隐塞。君子能此五者，故曰罔、直、蒙、酋、冥。或曰：昆仑旁薄，幽何为也？曰：贤人天地，思而包群类也。昆诸中，未形乎外，独居而乐，独思而忧，乐不可堪，忧不可胜，故曰：幽。神战于玄，何为也？曰：小人之心杂，将形乎外，陈阴阳以战其吉凶者也。阳以战乎吉，阴以战乎凶。风而识虎，云而知龙，贤人作而万类同。龙出于中，何为也，曰：龙，德始着者也。阴不极则阳不生，乱不极则德不形。君子修德以俟时，不先时而起，不后时而缩。动止微章，不失其法者，其唯君子乎？故首尾可以为庸也。库虚无因，大受性命，否，何也？曰：小人不能怀虚处乎下，庳而不可临，虚而不可满，无而能有，因而能作。故大受性命而无辟也，故否。诸本作无辞辟也，丁、章无辞字。日正于天；何为也？曰：君子乘位，为车为马，车軨《释文》：力丁切，车阑也。马 ，《释文》音介，马尾髻结也。可以周天下，故利其为主也。月阙其搏，不如开明于西，何为也？曰：小人盛满也。自虚毁者，水息渊，木消枝，山杀瘦，泽增肥，贤人睹而众莫知。酋酋之包，何为也？曰：仁疾乎不仁，谊疾乎不谊。君子宽裕足以长众，和柔足以安物。天地无不容也；不容乎天地者，其唯不仁不谊乎？故水包贞。黄不黄，何为也？曰：小人失刑中也。诸一则始，诸一，章诸作谓。诸三则终，二者得其中乎？君子在玄则正，在福则冲，在祸则反；小人在玄则邪，在福则骄，在祸则穷。故君子得位则昌，失位则良；小人得位则横，失位则丧。八虽得位，然犹覆秋常乎？颠灵，气形反，何为也？曰：绝而极乎上也。极上则运，绝下财颠。灵已颠矣，气形恶得在而不反乎？君子年高而极时者也欤。阳极上，阴极下；气形乖，鬼神阻；贤者惧，小人怙。昆仑旁薄，太容也。神战于玄，相攻也。龙出于中，事从也。庳虚之否，不公也。日正于天，光通也。月阙其搏，损嬴也。酋酋之包，法乎贞也。黄不黄，失中经也。颠灵之反，穷天情也。冈直蒙酋，赞群冥也。昆仑旁薄，资怀无方。神战于玄，邪正两行。龙出于中，法度文明。庳虚之否，臣道不当。日正于天，乘乾之刚。月阙其搏，以观消息。酋酋之包，能任乎刑德。能任，监本能作揩，黄无能字，诸本否。黄不黄，不可与即。颠灵之反，时则有极。冈直蒙酋，乃穷乎神域。天地之所贵曰生，物之所尊曰人，人之大伦曰治，治之所因曰辟。崇天普地，分群偶物，使不失其统者，莫若乎辟。夫天辟乎上，地辟乎下，君辟乎中。仰天而天不惓与惓同，俯地而地不怠。惓不天，怠不地，惓怠而能乎其事者，古今未诸#2。是以圣人昂天则常，穷神掘变，极物穷情；与天地配其体，与鬼神即其灵，与阴阳埏其化，与四时合其诚；视天而天，视地而地，视神而神，视时而时。天地神时皆驯，而恶入乎逆？
　　《诗》曰：皇王维辟，法胜也。中为君德，而辟统正，此是谓泰始，天地之运启焉。
　　玄掜研启切
　　玄之赞辞，或以气，或以类，或以事之骫卒。骫，音委。谨问其姓，而审其家，观其所遭遇，劘音靡。之於事，详之於数，逢神而天之，触地而田之，则玄之情也得矣。故首者，天性也；冲，对其正也；错，絣也。絣，普耕切；又音并。元文绮也，杂也。测，所以知其情。摛，张之。莹，明之。数为品式，文为藻饰。掜，拟也。图，象也。告，其所由往也。维天肇降生民，使其貌动、口言、目视、耳听、心思。有法则成，无法则不成。诚有不诚，范、宋作诚有不威，丁 作不畏，黄作不诚。掜拟之经。垂 为衣， ，所交切，衣衽。襞幅为裳，襞，音壁。衣裳之制，诸本制作示，宋但云衣裳示天下，近监本作制。以示天下，掜拟之三八。比札为甲，冠矜为戟，被甲何戟，矜；《释文》巨巾切，矛柄也。以威不恪，掜拟之四九。尊尊为君，卑卑为臣，君臣之制，上下以际，掜拟之二七。鬼神耗荒，想之无方，无冬无夏，祭之无度，故圣人着之以祀典，掜拟之一六。时天时，力地力，维酒维食，爰作稼穑，掜拟之五五。古者宝龟而货贝，后世君子易之以金币，国家以通，万民以赖，掜拟之思。诸本皆作思虑，虑字盖衍。建侯开国，涣爵般秩，以引百禄，掜拟之福。越陨不令，维用五刑，掜拟之祸。秉圭戴璧，胪凑群辟，胪，力居切，陈序也。掜拟之八十一首。棘木为杼，削木为轴，杼轴既施，民得以燠，掜拟之经纬。雕割匏、竹、革、木、土、金，击石弹丝，以和天下，掜拟之八风。丁无雕字，别本唯割字，章作刻。《释文》作则，音喧。云一作割，宋、许、黄作雕割。雕，音雕，盖古字同。阴阳相错，男女不相射，人人物物，各由厥汇，掜拟之虚嬴。日月相斛，星辰不相触；音律差列，奇耦异气；父子殊面，兄弟不孪，《释文》生患、所眷二切，双生子也。宋作孳。帝王莫同，掜拟之岁。啧以牙者童其角， 以翼者两其足，无角无翼，材以道德，掜拟之九日平分。存见知隐，由迩拟远，推阴阳之荒，考神明之隐，掜拟之晷刻。一明一幽，跌刚跌柔，知阴者逆，知阳者流，掜拟之昼夜。上索下索，遵天之度；往述来述，遵天之术；无或改造，遵天之丑，掜拟之天元。天地神胞法易，久而不已，当往者终，当来者始，掜拟之罔、直、蒙、酋、冥。故拟水於川，水得其驯；拟行於德，行得其中；拟言於法，言得其正。言正则无择，行中则无爽，水顺则无败。无败，故可久也；无爽，故可观也；无择，故可听也。可听者，圣人之极也；可观者，圣人之德也；可久者，天地之道也。章作业。是以昔者群圣人之作事也，止拟诸天，下拟诸地，中拟诸人。天地作函，日月固明，五行该丑，五岳宗山，四渎长川，五经括矩。天违、地违、人违，而天下之大事悖矣。
　　玄之赞辞，皆拟也。气生类，类生事之骫卒，盖法三摹。观凡掜之所拟，则有以见赞之情，不尽其汇者，得比义焉。思以虚，权祸福而变通之，如金币之於天下。胪凑群辟，掜拟八十一首，则唯体。玄极为能，莅此虚嬴，在一昼一夜之间，而岁统期，道皆相异而不相悖也。而体有小大，则拟有玄章。玄以二首平分九日，利不可专，天之道也。玄经象辞，盖拟晷刻昼夜，而数拟天元。天元则历章会统之所综也。《易》：穷则变，变则通，通则久。罔冥，盖神胞也。始终不已，法《易》如此。
　　太玄文掜卷第九竟
　　#1『日』原作『曰』，据范本改。
　　#2『未』原作『末』，据范本改。
　　太玄图告卷第十
　　玄图
　　一玄都覆三方，方同九州，枝载庶部，分正群家，事事其中。阴质北斗，章、许及丁别本阴质上有则字，丁、宋皆无。日月畛营。阴阳沈交，四时潜处。五行伏行，六合既混，七宿轸转。驯幽历微，六甲内驯，九九实有。律吕孔幽，历数匿纪。范作驯幽推历，六甲内驯，九九实有。律吕孔幽，历数匿纪。宋作驯幽历微，九九实有，律吕采幽，历数匿纪，六甲内驯。郭、林同宋本。林唯推历、孔幽二字，郭孔幽字同范、许、黄本。图象玄形，赞载成功。始哉中羡从，百卉权舆，乃讯感天。讯，与迅同。雷推 ，舆物旁震。寅赞柔微，拔根于元。东动青龙，光离于渊。摧上万物，天地舆新。 ，徒感切。震，音珍。舆物，丁舆作与。拔根，丁别本作拔艰。摧上，许、黄作罗上，宋、丁作摧土田告，云摧当作催，土当作咄，盖古摧与催同。中哉更睟廓：象天重明，雷风炫焕，与物时行。阴酋西北，阳尚东南。内虽有应，外抵亢贞。龙干于天，长类无疆。南征不利，遇崩光。章作遇乎崩光，宋作遇於崩光。终哉减沈成：天根还向，成气收精。阅入庶物，咸首艰呜。深合黄纯，广含群生。泰柄云行，时监地营。邪谟高吸，乃驯神灵。旁该终始，天地人功咸酋贞。
　　玄图三之变也。方、州、部、家，一、二、一二、四，而玄在其中，此之谓五之以合虚。雷推 #1；舆物旁震，屯也，雉雊季冬感此。寅赞柔微，拔根于元，太簇之气。东动青龙，光离于渊，则解矣。亢贞之时，龙务蕃类而已，征则不利矣。天根还向，一之反也，自难勤养。深合黄纯，则复乎中焉。泰柄云行，时监地营，斗运而正五辰也。邪谟高吸，乃驯神灵，则赞载成功，谋而取之，无不至也。是以能驯神灵而不悖，旁周终始而功咸酋也。
　　天甸其道，地他其绪。杝，直纸切。《诗》云：析薪扦矣#2，谓随其理也。阴阳杂厕，有男有女。天道成规，地道成矩。规动周营，矩静安物。周营故能神明，安物故能聚类。类聚故能富，神明故至贵。夫玄也者，天道也，地道也，人道也。兼三道而天名之，君臣、父子、夫妇之道。极君臣、父子、夫妇之道而与天合。
　　玄有二道：宋作玄以一道，以三生，以一起，一以三生。以一起者，方、州、部、家也。一以三起，一以三生。以三起者，方、州、部、家也。以三生者，参分阳气，以为三重，极为九营。是为同本离末，范作是为同本离生。章为作谓，生作末。林生同本，离生末。天地之经也。旁通上下，万物并也。九营周流，终始贞也。始於十一月，终於十月，罗重九行，行四十日。诚有内者存乎中，宣而出者存乎羡，云行雨施存乎从，变节易度存乎更，珍光淳全存乎睟，淳全，章作淳金。虚中弘外存乎廓，削退消部存乎减，降队幽藏存乎沈，队，音坠。考终性命存乎成。是故一至九者，阴阳消息之计邪，反而陈之，子则阳生於十一月，阴终十月可见也；午则阴生於五月，阳终於四月可见也。生阳莫如子，生阴莫如午。西北则子美尽矣，东南则午美极矣。故思心乎一，反复乎二，成意乎三，条畅乎四，着明乎五，极大乎六，败损乎七，剥落乎八，殄绝乎九。生神莫先乎一，中和莫盛乎五，倨剧莫困乎九。倨，音据，傲也。勋，音遽，疾也。郭元亨疏： ，作剧。夫一也者，思之微者也。四也者，福之资者也。七也者，祸之阶者也。三也者，思之崇者也。六也者，福之隆者也。九也者，祸之穷者也。二五八，三者之中也，福则往而祸则丞也。九虚设辟，君子小人所为宫也。自一至三者，贫贱而心劳。四至六者，富贵而尊高。七至九者，离咎而犯菑。五以下作息，五以上作消。数多者见贵而实索，数少者见贱而实饶。诸本作虚饶，许作实饶。息与消纠，贵与贱交。福至而祸逝，祸至而福逃。许、黄无福至一句。宋、丁祸至一句在上。今从章本。幽潜道卑，亢极道高。昼夜相丞，夫妇系也。终始相生，父子继也。日月合离，君臣义也。孟季有序，长幼际也。两两相阖，朋友会也。一昼一夜，然后作一日。一阴一阳，然后生万物。昼数多，夜数少，章又有昼数长，夜数短者，衍也。宋作昼数多，而夜数少。象月窥而日缢。君行光而臣行灭，君子道全，小人道缺。
　　以三起者有方，位之所以建立也；以三生者无方，气之所以造化也。参分阳气，为始、中、终。而九天周营，始於十一月朔旦冬至，而中统之。行四十日半而大寒，则羡统之。又行四十日半而惊蛰，则从统之。更统谷雨，賥统小满，廓统小暑，减统处暑，沈统秋分，成统立冬之气，各行四十日半。九营凡三百六十四日半，而岁成焉。日行四十日者，其半参差不齐，天之所以运也。参摹而四分之，极於八十一；旁则三摹九据，极之七百二十九赞。是以由始、中、终，着思、福、祸，以尽阴阳消息之计。玄凡三百六十四夜，三百六十五昼，是为昼数多夜数少，阳饶而阴乏也。
　　一与六共宗，二与七共朋，三与八成友，四与九同道，五与五相守。玄有一规、一矩、一绳、一准，以从横天地之道，驯阴阳之数，拟诸其神明，阐诸其幽昏。则八方平正之道，可得而察也。
　　三八为规，四九为矩，二七为绳，一六为准。界辨而隅分，则八方平正之道可得而察。
　　玄有六九之数，策用三六，仪用二九。玄其十有八用乎！泰积之要，始於十有八策，终於五十有四。并始终策数，半之为泰中。泰中之数三十有六策，以律七百二十九赞，凡二万六千二百四十四策为泰积。七十二策为一日，凡三百六十四日有半，踦满焉，以合岁之日而律历行。故自子至辰，自辰至申，自申至子，冠之以甲，而章、会、统、元，与月食俱没，玄之道也。丁、宋作与月食没，具玄道也。章作与月蚀没，俱玄之道也。
　　天以六为节，阳中之阴也。地以九制会，阴中之阳也。阴阳变通，而利用生也。策象天数，地仪天而匹之，人观法焉。故其数始於十有八策，终於五十有四。天地人数，始终相极，而玄以十有八用为之宗。是以并五十有四而为七十有二，此一昼一夜之策也。而一岁象此，故七百二十九赞，律於泰中三十有六。凡赞之策三十有六，积是以为二万六千二百四十四策而成岁也。中、羡、从自子至辰，更、睟、廓自辰至申，减、沈、成自申至子者，一岁之方也。而四千六百十有七岁象此。十九岁为一章，二十七章为一会，三会为一统，三统为一元。统凡千五百三十九岁甲子朔旦冬至为天统，甲辰朔旦冬至为地统，甲申朔旦冬至为人统，象玄三方。与月蚀俱没者，统合八十一章，元综九会，每会则尽一月蚀之数。月蚀，数之盈也。陆绩曰：置一元之数，以九会除之，终尽焉。一章闰分尽，一会月蚀尽，一统朔分尽，一元六甲尽。
　　玄告
　　玄生神象二，神象二生规，规生三摹，三摹生九据。玄一摹而得乎天，故谓之九天；诸本作有，宋作九，地、人同。再摹而得乎地，故谓之九地；三摹而得乎人，故谓之九人。天三据而乃成，故谓之始、中、终。地三据而乃形，故谓之下、中、上。人三据而乃着，故谓之思、福、祸。下欱上欱，呼合切，《说文》：歠也。出入九虚；小索大索，周行九度。玄者，神之魁也。天以不见为玄，地以不形为玄，人以心腹为玄。天奥西北，郁化精也。地奥黄泉，宋作黄渊。隐魄荣也。人奥思虑，含至精也。丁、宋含作合。天穹隆而周乎下，地旁薄而向乎上，人 而处乎中。 ：《释文》音泯，宋作苠。天浑而 宋作挥，故其运不已。地颓而静，故其生不迟。人驯乎天地，故其施行不穷。天地相对，日月相刿，山川相流，轻重相浮，阴阳相绩，尊卑不相黩。是故地坎而天严，月遄而日湛。五行迭王，四时不俱壮。日以昱乎昼，月以昱乎夜；昴则登乎冬，火则登乎夏。南北定位，东西通气，万物错离乎其中。玄一德而作五生，一刑而作五克。一刑，丁、宋上有玄字。五生不相殄，五克不相逆。不相殄乃能相继也，不相逆乃能相治也。相继则父子之道也，相治则君臣之宝也。
　　自玄冥而发乎神光，故神象二。二运无方，是以生规。规三摹之，而天玄、地玄、人玄得焉。摹必有据以建立，是以九据旁极七百二十有九。九赞之事，三极之道也。天奥西北，则化精冥於混沌无端。地奥黄泉，则信无不在乎中，万物精气隐焉。此魄荣也，罔之时也。所谓潜天而天，潜地而地，亦极此奥而已矣。玄象如此，而人将造之，非遗物离人，精思超诣，则莫能入。摛曰：欲违则不能，默则得其所。此玄要也。玄得而神明生之，则动静之变，皆玄事也；休咎好丑，皆玄法也。天地阖辟，万物并兴，而玄不动。若雕若刻，生生化化，而玄无为。析愿迪哲，诏奸陨慝，百度厘举，而玄莫违。始终相纠，古今相荡，统元无尽，而玄不逝。岂非所谓万物皆备於我，道心惟微者哉？不二者，玄之常；凡二者，神之变也。
　　玄日书斗书，章作玄日斗书。而月不书，常满，以御虚也。常满，丁、宋上有日字。岁宁悉而年病，十九年七闰，天之偿也。阳动吐，阴静翕；阳道常饶，阴道常乏，阴阳之道也。宁悉，诸本皆作能悉，唯张颢本作宁悉。阳动吐，宋作阳动而吐，阴静而翕。阳之道也常饶，阴之道也常乏。天强健而侨躆，侨，渠消切，高也。或与蹻通，居表切。躆，音据。一昼一夜，自复而有余。日有南有北，月有往有来。日不南不北，则无冬无夏；月不往不来，则望晦不成。圣人察乎脁朒侧匿之变。脁，敕了切。诸本无朒字，宋作脁朒。校张颢本亦然。而律乎日月雌雄之序，经之於无已也。故玄鸿纶天元，娄而钳之於将来者乎？钳之，丁、章作拙将来者乎。乎，或作也。
　　三百六十五度四分度之一，而周乎天。年十二月，凡行三百五十四度而十度四分度之一，入於嗣岁。所谓闺者，积此奇也。行不足乎天度，此年病也。故以其闰偿之。十九年七闺，而岁宁悉。玄经象岁，故曰八十一首，岁事咸贞。宁无不安，悉无不足者，章之成也。脁，月行疾；朒，月行迟。晦见于西谓之脁，朔见于东谓之朒。侧匿者，失正行也。
　　大无方，易无时，然后为神鬼也。宋作大无方无时，然后为鬼神，下无也字，以神鬼为鬼神。神终乎六宗，宋、许作游，黄作斿，盖古字通。魂魂万物，动而常冲。故玄之辞也，沉以穷乎下，浮以际乎上；曲而端，散而聚；美也不尽於味，大也不尽其汇。上连下连，非一方也；远近无常，以类行也；或多或寡，事适乎明也。故善言天地者以人事，善言人事以天地。明晦相推，而日月逾迈；岁岁相荡，而天地弥陶。之谓神明不穷，原本者难由，流末者易从。故有宗祖者则称乎孝，序君臣者则称乎忠，实告大训。
　　玄之辞以尽神而已。玄神生忠孝，忠孝生仁义。孰不为仁？孰不为义？维其本之如此，是以能勿杂也。昼夜之道不明，君子小人之事相乱，则所谓仁者参不弁而不知，所谓义者入非义而不察，使出无复纯德，此非天命之正也。玄告大训，而正胜矣。
　　右十一篇，解附以《释文》，出许翰《音考》；曰王即唐王涯；陈即近世陈渐，着《演玄》；吴即吴秘，作《音义》；郭即郭元亨，作《疏》；丁即丁谓，许即许昂，章即章察，黄即黄伯思，林即林瑀本，云。
　　太玄历附汉历
　　太初上元正月甲子朔旦冬至，无余分。后千五百三十九岁甲辰朔旦冬至，无余分。又千五百三十九岁还甲子朔旦冬至，无余分。十九岁为一章，二十七章五百一十三岁为一会。会者，日月交会一终也。八十一章千五百三十九岁为一统。从子至辰，自辰至申，自申至子，凡四千六百一十七岁为一元。元有三统，统有三会，会有二十七章。九会而复元。一章闰分尽，一会月食尽，一统朔分尽，一元六甲尽。
　　汉历以八十一为日法，一岁三百六十五日。以日法乘之，得二万九千五百六十五分，益以四分日之一，二十分少，合二万九千五百八十五分少。以二十四气除之，每气得一千二百三十二分，余一十七分少。以三十二乘分八乘少，通分内子为五百五十二。又除之，得二十三秒。
　　每气一千二百三十二分二十三秒。以三十二为秒母，每首得三百六十四分十六秒，每赞得四十分十六秒。
　　求气所入赞法：置冬至一气分秒，以首分秒去之；不满首者，以赞分秒去之。余若干分秒，算外命之，得小寒。所入首赞分秒，求次气，置前气所余分秒，益以一气分秒，如前法求之。
　　角十二度，亢九，氏十五，房五，心五，尾十八，箕十一，
　　东七十五度。
　　斗廿六，牛八，女十二，虚十，危十七，室十六，壁九，
　　北九十八度。
　　奎十六，娄十二，冑十四，昴十一，毕十六，觜二，参九，
　　西八十度。
　　井三＋三，鬼四，柳十五，星七，张十八，翼十八，轸十七，
　　南百十二度。
　　鹑尾：初张十六度，立秋；
　　中翼十五度，处暑。
　　寿星：初轸十二度，白露；
　　中角十度，秋分。
　　大火：初氏五度，寒露；
　　中房五度，霜降。
　　析木：初尾十度，立冬；
　　中箕七度，小雪。
　　大梁：初胃七度，谷雨今日清明；
　　中昴八度，清明今日谷雨。
　　实沈：初毕十二度，立夏；
　　中井初，小满。
　　鹑首：初井十六度，芒种；
　　中井三十一度，夏至。
　　鹑火：初柳九度，小暑。
　　中张三度，大暑。
　　星纪：初斗十二度，大雪；
　　中牵牛初，冬至。
　　玄枵：初婺女八度，小寒。
　　中危初，大寒。
　　娵訾：初危十六度，立春；
　　中营室十四度，惊蛰今日雨水。
　　降娄：初奎五度，雨水今日惊蛰；
　　中娄西度，春分。
　　秒数少，散分为三十二。
　　求星：置其宿度数，倍之以首，去之所余，算外即日所躔宿之赞。又倍次宿度数，以益之，去如前法。
　　中：中孚一初，冬至气应，阳气始生，日舍牵牛初度。
　　周：复次八，日舍婺女。
　　礥：屯。
　　闲：屯次四，十八分，二十四秒，小寒，日次玄枵，斗建丑位，律中大吕。
　　少：谦五，虚。
　　戾：睽。
　　上：升七，三十六，十五，大寒，七危。
　　干：升。
　　：临。
　　羡：小过。
　　差：小过，三十三，二十二，立春，娵訾，寅，太簇，五，营室。
　　童：蒙。
　　增：益。
　　锐：渐，五，三十一，十三，惊蛰。
　　达：泰，一，东壁。
　　交：泰。
　　：需，一，奎，九八，二十，雨水，降娄，卯，夹钟。
　　徯：需。
　　从：随。
　　进：晋，六，娄。
　　释：解，三，二十六，十一，春分。
　　格：大壮。
　　夷：豫，三，胃。
　　乐：豫，七三，十八，谷雨，大梁，辰，姑洗。
　　争：讼。
　　务：蛊，四，昴。
　　事：蛊。
　　更：革，一，二十，九，清明，八，毕。
　　断：夬。
　　毅：夬。
　　装：旅，四，三＋八，三十二，立夏，实沈，巳，仲吕。
　　众：师，四，觜纗，八，参。
　　密：比。
　　亲：比，八，井，八十六，七，小满。
　　敛：小畜。
　　强：乾。
　　睟：乾。
　　盛：大有，二，三＋三，三+，芒种，鹑首，午，蕤宾。
　　居：家人。
　　法：井。
　　应：咸，六十八，五，夏至，阴生。
　　迎：咸，二，鬼。
　　遇：姤，一，柳。
　　灶：鼎，九，二十八，二十八，小暑，鹑火，未，林钟。
　　大：丰。
　　廓：丰，四，星。
　　文：涣，九，张。
　　礼：履，四，六，三，大暑。
　　逃：遁。
　　唐：遁。
　　常：恒，七，二十三，二十六，立秋，鹑尾，申，夷则，九，翼。
　　度：节。
　　永：节。
　　昆：同人。
　　减：损，一，四十一，十七，处暑，九，轸。
　　唫：否。
　　守：否。
　　翕：巽，五十八；二十四，白露，寿星，酉，南吕。
　　聚：萃，七，角。翰考：轸角之间一度，与《太玄》错。此历盖本《汉志》。
　　积：大畜。
　　饰：贲，八，三十六，十五，秋分。
　　疑：观，四，亢。
　　视：观。
　　沈：归妹，四，氐。
　　内：归妹，三，十三，二十二，寒露，大火，戌，元射。
　　去：无妄。
　　晦：明夷，七，房。
　　瞢：明夷，六，三十一，十三，霜降，八，心。
　　穷：困，九，尾。
　　割：剥。
　　止：艮。
　　坚：艮，一，八，二十，立冬，析木，亥，应钟。
　　成：既济，九，箕。
　　阙：噬嗑。
　　失：大过，四，二十六，十一，小雪。
　　剧：大过，四，斗。
　　驯：坤。
　　将：未济，八，三十八，大雪，星纪，子，黄钟。
　　难：蹇。
　　勤：蹇。
　　养：颐。养，九之末。天度气余，犹有六十分二十四秒。踦，当四十分十六秒；嬴，当二十分八秒。
　　右许翰传《太玄历》，出温公手录经后，不着谁作本。疑准贲沈准观翰，更定为观为归妹云。弘治乙卯腊月，葑溪邢参观于皋桥唐伯虎家。此本旧藏唐子畏家，后以赠钱君同爱。更无副本，唯赖此传诵耳，钱君幸珍藏之。丁巳冬徐祯卿识
　　太玄图告卷第十竟
　　#1『推』原作『惟』，据正文改。
　　#2『扦』原作『杝』，据《十三经注疏》改。
　　扬子云《太玄经》，今所行者，惟范望《解》。而温公注本，虽明嘉靖间有刊本，然经文与注，均作大字书，其间舛殊甚。且其本世亦不多见焉。余从秋塘张君处得影写宋抄本，乃前明唐子畏家藏本。因即付梓，行款悉照原书。复浼顾君涧苹重校一过，遇有疑似之处，仍存其旧，盖慎之至也。自后读子云书者，得温公注本，而识所指归矣。时嘉庆岁在戊午季冬月既望，五柳居主人识。
　　
