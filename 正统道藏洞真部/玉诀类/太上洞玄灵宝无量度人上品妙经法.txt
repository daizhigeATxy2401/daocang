太上洞玄灵宝无量度人上品经法
　　经名：太上洞玄灵宝无量度人上品经法。南宋陈椿荣集注。五卷。底本出处：《正统道藏》洞真部玉诀类。
　　谨按《灵宝经法》：凡九品阴功，及消禳灾害，并自用祈福，度厄行功，存身为元始天尊，坐空浮五色狮子之上，居日光中。为天地父母、国王及天象，可以神诵。上丹田神诵，四千遍。为灾厄及他人，可以心诵。中丹田心诵，三千遍。为一切亡殁幽魂，可以炁诵。下丹田炁诵。三千遍。每一存思，须得十遍。十遍为一过，百遍为十过。十言一叩齿，以召神；百言一咽津，以和炁。错一字，却前三十字以诵之；越一字，再覆五十字以诵之。诵则下声而诵之，咏则朗吟以咏声，使音句周竟，勿令匆速，苟贪遍数。常令神魂悦畅，香炁绵绵，不绝於室。若以音声华美，急逐遍数，亦无灵感，空尸诵经，欲飞返沈，非徒无益，亦招轻诵之愆。
　　玉几仙降笔
　　混沦未判，中存得一之灵；大块既分，内抱生三之宝。散而为炁，聚则成文，弥纶空洞之中，罗络虚玄之表。元纲流演，立天地之精根；万范开张，布阴阳之血脉。五文普植，三景齐明，开天三十二重，结炁百千万道，于以保制劫运，辅赞皇图。作回生起死之玄机，为入圣超凡之要妙。演三洞，皆言有作；教一国，尽达无为。藏灵宝於身田，纳黍珠於性地。举一念，入大浮黎土；开重楼，登郁罗萧台。常亲自己之虚皇，顿悟惟心之元始。悠悠庶类，皆成不死真神；蠢蠢群灵，咸曰长生大圣。
　　太上洞玄灵宝无量度人上品经法卷之一
　　太上三五都功职箓弟子陈椿荣集注
　　万圣尊崇，众真钦仰，无上可上，玄之又玄。洞玄灵宝是品秩之名，无量度人即一卷之目。诸经所宗，故曰上品；功用微妙，是为妙经。
　　叙玄章
　　道言：　酉文。
　　上清玉晨大道君、灵宝天尊之言也。道君序经，故以道言为首。玄师日：凡有道言，皆玉晨大道君自序，非二章之首。
　　昔於始青天中，
　　始青天王隆腾胜天也。
　　碧落空歌　卯文　大浮黎土　离文，
　　浮黎，玉隆天帝内讳也。
　　受元始度人无量上品。
　　玉晨大道君为灵宝教主，乃元始天尊之弟子，太微天帝君之师也。受灵宝上品度人之道。
　　启运章
　　元始天尊
　　注：元始天尊，是虚皇之应号也。从真起应，则曰证修，妙思幽源，乃自性独有。《洞神经》曰：妙象无形，应感有体，真精之炁，化成姿容。
　　当说是经，周回十过，以召十方。
　　元始天尊为道法宗主，当此劫运，开图出教，说法传经。先周召十方天真，然后登座。法曰：元始天尊，元自己元神，一身之主也。
　　真应章
　　始当诣座，　子至午文挑。
　　座者，空玄之座。言方始当诣其座。
　　天真大神、　上清文。
　　上元至真，九品之真。
　　御注：是出三界、无修证、无位业之高真。
　　上圣高尊、　玉清文。
　　中元圣尊，九品之圣。
　　御注：是有修证、有位业之上圣。
　　妙行真人、　太清文。
　　下元仙真，九品真人。
　　御注：是元为元作之真人，皆在玉清之境，出离三界之天也。此三号天真，比一身，则属上部八景神炁。
　　无鞅数众，乘空而来，飞云丹霄，绿舆琼轮，羽盖垂荫，流精玉光。　亥文。
　　流精玉光，是九色圆象。又曰日月炁，天之灵宝也。可以采炼，饵之成真。
　　五色郁勃　酉文，　
　　洞焕太空。
　　定极章　定观法。大洞境界。
　　七日七夜，诸天日月星宿，璇玑玉衡，一时停轮。
　　玄师日：既言日月停轮，何以分其七日七夜之数？乃天尊妙用神通，化机运感之所致。此之微妙圣应，天尊外化，日月不行，星宿不运，璇玑玉衡一时停轮，不显昼夜。其实内运主宰功用，未尝暂停。故玉晨明七日七夜之数，又非人世七日七夜之比。以内言之，大定神光，湛然见玉清境，有七日七夜之功也。日月停轮，二目不瞬也。即非冥目，亦非内视，亦非临目，是七日七夜久视，停其目瞬，照明三部，内外洞然。其一身炁血，朝运於百节经络，阴阳营卫，皆系於三部脉息。其息，乃人之一身璇玑玉衡也。四至为璇玑，三部为玉衡，既是璇玑不运，日月驻景，星宿停轮，四至不至，则三部不息，一身炁血俱不运转。
　　御注：兀然泰定，与神炁合也。
　　四星为璇玑，三星为玉衡。
　　璇玑玉衡之图
　　一呼一吸四至，共得六寸。一呼二至、一吸二至，各得三寸。一至得十五分，经纬天地，纵横十五，故上帝付黄帝河图也。
　　《灵宝内象丹旨》曰：人之一炁往来者，呼吸是也。夫人一呼一吸，而为一息。一息之间，则分阴阳，呼而明，为阳为昼；吸而晦，为阴为夜。七窍之呼，七日也；七窍之吸，七夜也。天机不动，神凝目住，脉定心停，故日七日七夜，日月星宿，漩玑玉衡，一时停轮也。
　　神风静默，
　　无吹嘘出入之息。
　　山海藏云， 子文。
　　无蔽明妄想之业。
　　天无浮翳，
　　清明湛寂也。
　　四黑朗清。 卯文。
　　自然温凉寒燠也。
　　一国地土，
　　犹一身也。
　　山川林木，
　　犹四肢百脉，毛发孔窍，营卫骨节也。
　　缅平一等，无复高下。土皆作碧玉，无有异色。
　　入於道定之境，湛然体性，一身内外，皆如碧玉，无一毫之尘也。
　　玄师曰：定观七日，不知昼夜，观心无心，乃是真元之心；观形无形，乃识本始真形。心形都无，自入无形之道，此乃大定，神光湛然，见玉清境，有七日七夜之功也。
　　众真侍座。　玉清文。
　　天尊以大法而感召，十方天真则随感而咸集，亦犹收神气海，藏息丹田，则三万六千神官，自侍左右。
　　还元章
　　元始天尊玄坐空浮五色狮子之上，　午文。
　　玄师曰：天尊空浮，乃自己元神居玉清宫。玄坐者，法身所御也。狮子者，元始威神也。是五炁朝绛宫，威神之妙化结成狮子，天尊乘之下入丹田，左青、右白、前赤、后黑、中黄，故有五色狮子之象，因成五行。
　　说经一遍，诸天大圣同时称善。是时一国男女聋病，耳皆开聪。
　　天一生水也，乃坎之炁孕於乾金。诸天大圣同时称善者，万神一时俱畅。一国男女者，法身阴阳二炁。聋病者，坎为耳，故属之。玄师曰：至道言之，迷音，不知音外真病耳。不听 无声，大聪亦聋。
　　御注：何谓之聋？以耳无听德之善故也。一闻天尊说法，则天耳开聪，法音流响，洞然无碍也。余同此说。
　　说经二遍，盲者目明。
　　地二生火也。乃离之炁孕於巽木。离为目，目应心，心昧於物，暗而若盲。依道而行，心开意悟，物莫能蔽邪。
　　说经三遍，喑者能言。
　　天三生木也。乃震之炁孕於艮水。艮为山，山高土厚，水泉出焉。
　　说经四遍，跛痾积逮，皆能起行。
　　地四生金也。乃兑之炁孕於坤土。起行者，乃植立之状，木性有焉。
　　说经五遍，久病痼疾，一时复形。
　　天五生土也，乃离寄戊而土炁孕於离也。
　　说经六遍，发白返黑，齿落更生。
　　天一生水，以地六成之。
　　说经七遍，老者返壮，少者皆强。
　　地二生火，以天七成之。
　　说经八遍，妇人怀妊，鸟兽含胎，已生未生，皆得生成。
　　天三生木，以地八成之。归东处震为砂，乃艮震合，而木成於水。砂者，汞感铅炁而结。
　　说经九遍，地藏发泄，金玉露形。
　　地四生金，以天九成之。还西兑方为金，乃坤兑合，而金成於土，盖汞归土釜而成宝也。
　　说经十遍，枯骨更生，皆起成人。是时，一国是男是女，莫不倾心，皆受护度，咸得长生。
　　天五生土，以地十成之。
　　玄师日：天尊十遍说经，五行生成之道，先五行生数，后五行成数，十转回灵之道也。明其道则长生，用其道则证此十瑞大功。
　　重玄章
　　道言：是时元始天尊
　　覆述天尊周回说经，以召十方之事。重显指其方所次序。
　　说经一遍　震文，　东方 无极无量品至真大、无鞅之众，浮空而至。
　　太安堂乡纳善世界。
　　说经二遍　离文，　南方 无极无量品至真大、无鞅之众，浮空而至。
　　宛梨城境弃贤世界。一云宛梨。一作宛利。
　　说经三遍　兑文，　西方无极 无量品至真大神、无鞅之众，浮空而至。
　　福堂洲咸行世界。
　　说经四遍　坎文，　北方无极 无量品至真大神、无鞅之众，浮空而至。
　　郁单野清净世界。
　　说经五遍　艮文，　东北无极 无量品至真大神、无鞅之众，浮空而至。
　　福集乡长安世界。
　　说经六遍　巽文，　东南无极 无量品至真大神、无鞅之众，浮空而至。
　　元福田用贤世界。
　　说经七遍　坤文，　西南无极 无量品至真大神、无鞅之众，浮空而至。
　　延福乡仁静世界。
　　说经八遍　乾文，　西北无极 无量品至真大神、无鞅之众，浮空而至。
　　福德野延贤世界。
　　说经九遍，　戌下亥上，　上方无极 无量品至真大神、无鞅之众，浮空而至。
　　诸天宫阙。
　　说经十遍，　辰上巳下，　下方无极 无量品至真大神、无鞅之众，浮空而至。
　　洞渊九垒，正行游梵四音，三十六宫，大地官府，北酆诸宫。
　　十遍周竟，十方无极天真大神，一时同至。一国男女，倾心归仰，来者有如细雨密雾，无鞅之众，迮国一半，土皆偏陷，非可禁止。於是元始悬一宝珠，　双手拾玉清文。　大如黍米，在空玄之中，去地五丈。
　　玄师曰：天尊施玄妙大化，悬一宝珠在空玄之中，莫测所悬之系。黍米者，馨香五谷之长。去地五丈者，离於五欲、五尘、五聚、五色、五香、五声，出五浊世，在五行数外，故能入空玄之妙。
　　薛幽栖注：宝珠者，喻道也，亦同玄珠之义。黍米者，五谷之长，为生人之本，言人之得经如命之资米。五浊既出，自无众息；五行不用，永离相刻。自然长生久视，得道成真。
　　元始登引天真大神、上圣高尊、妙行真人、十方无极至真大神、无鞅数众，俱入宝珠之中。天人仰看，唯见勃勃从珠口中入，既入珠口，不知所在。
　　天真上圣、妙行至真，炁合道妙，体合道真，故能随天尊登引入空玄黍珠之中。天人体未合真，不能同入，仰看而已。且下格小仙，有芥子纳须弥之妙，悬壶天地之境，何况大圣天尊，敷宣大教，示现神变也。以至道言之，一国者，一身之比。倾陷者，道有倾迮，未全一体，难称玄重之妙。天人则万神也。天真大神、上圣高尊、妙行真人，则三元之神也。天尊则自己元神、一身之主也。以内景妙道言之，乃玉清宝珠神仙胎化之诀。
　　国人廓散，地还平正，无复欹陷。元始即於宝珠之内，说经都竟，众真监度以授於我。
　　元始说经於宝珠之中，众圣俱入。此时只度道君一人，道君受得此经，故云以授於我。我即道君自称也。
　　当此之时，喜庆难言。法事粗悉，诸天复位。倏欻之间，寂无遗响。是时天人遇值经法，普得济度，全其本年，无有中伤。倾土归仰，咸行善心。不杀不害，
　　除身业罪。
　　不嫉不妬，
　　除心业罪。
　　不淫不盗，
　　除身业罪。
　　不贪不欲，
　　除心业罪。
　　不憎不。言 无华绮，口无恶声。
　　复除心业罪也。此十二大戒，凡修诵此经，先须受持。
　　齐同慈爱，异骨成亲，国安民丰，欣乐太平。
　　演梵章
　　经始出教，一国以道，预有至心，宗奉礼敬，皆得度世。　双手玉清文至此放。
　　宣秘章
　　道言：元始天尊说经中所言，并是诸天上帝。内名隐韵之音，亦是魔王内讳，百灵之隐名也，非世之常辞。
　　上圣章
　　上圣已成，
　　上圣洞合道妙，功德已成。
　　真人通玄究微，能悉其章，誧之十过。
　　十遍为一过，百遍为十过，诵经当以十过为法。
　　诸天遥唱，万帝设礼，河海静默，山岳藏云。
　　无出入息也。
　　日月停景，
　　目不瞬也。
　　璇玑不行，
　　脉不息也。此亦大定之法。
　　群魔束形，鬼精灭爽。　上清文。
　　玄师曰：酆都六洞内外一十二宫魔王乃魔灵，又曰群魔。此魔坏人善性，附人恶事，干试学人，世有禽畜，五行精物，化为鬼魔。此辈分形异类，神同於人。又有外道妖魔及精灵苦爽之鬼，化天尊神仙真人，惑乱善人道士，明详勿失，坠入此流中。
　　回尸起死，白骨成人。
　　玄师曰：真人能通玄究微，晓达经内大洞秘讳，获十品感应功德，此真人之格也。
　　至学章
　　至学之士，
　　心坚於金石，操烈於水火，天地不能逾，鬼神不能惑，行人之所不能行，以有若无，此太极以下有仙名者。
　　诵之十过，则五帝侍卫，三界稽首，魔精丧眼，鬼妖灭爽。　上清文。　济度垂死，绝而得生。
　　玄师曰：至人学士诵之，获六品功德。
　　所以尔者，学士秽炁未消，体未洞真，召制十方玉清文，威未制天政。
　　天政，谓日月五星、天文七政。
　　德可伏御地祇，束缚魔灵，　玉清文。但却死而已，不能更生。
　　学士骨体未真，秽炁仍在，不能威制天象，止获三品功德，此至士之格也。
　　劝道章
　　轻诵此章，身则被殃。
　　不斋戒沐浴、行香诵者，获被殃之罪。
　　供养尊礼，门户兴隆，世世昌炽，与善因缘，万灾不干，神明护门。　玉清文。
　　供养尊礼，获五品善果。
　　赞玄章
　　斯经尊妙，独步玉京，度人无量，为万道之宗，巍巍大范，德难可胜。
　　修诵章
　　道言：凡诵是经十过，
　　凡诵者则不限高下之格，是能依法精心诵持十过者。
　　诸天齐到，亿曾万祖，幽魂苦爽，皆即受度，上升朱宫，格皆九年。
　　三元品戒，朱陵度人之格，有五等。九年者，中福之格。大福则三年，小福则二十四年。
　　受化更生，得为贵人。而好学至经，功满德就，皆得神仙，飞升金阙，游宴玉京也。
　　玄师日：师受有经之者，不以修持，止诵经十过，致此玄应。此言自身功德果报，度万祖苦爽上升朱官，依朱陵品格，九年受化，更生得为贵人。若夙灵通达，不昧其本，而能好学至经，自身功德满日，飞升上清之天，游宴大罗玉京也。此凡诵十过之格也。
　　上学章
　　上学之士，
　　闻道动行，见法秘学，始终不替，寒暑无亏，此太清九宫已下有仙名者。
　　修诵是经，
　　内修其道，外诵是经。
　　皆即受度，飞升南宫。
　　玄师曰：上学之士，亦修亦诵，不能度於万祖，止得自身受度，此上士之格也。
　　世人受诵，
　　世人者，常途之人也，非出群之士。
　　则延寿长年，后皆得作尸解之道。魂神暂灭，不经地狱，即得返形，游行太空。
　　诣师受经诵之，止得延寿尸解，此世人之格也。从真至此，凡有五等，则阶级差殊也。
　　畅微章
　　此经微妙，普度无穷，一切天人，莫不受庆，无量之福，生死蒙惠。
　　效盟章
　　上天所宝，不传下世，至士赍金宝，效心盟天而传。轻泄漏慢，殃及九祖，长役鬼官。
　　前以轻诵殃身，后以轻泄殃及九祖。玄师曰：若轻泄易忽，漏慢玄科，妄泄非人，不依年限而私传，或依年限而不斋，或盟受漏秘禁，使轻慢不信玄文，皆入中科。殃及九祖，长役鬼官者，地府主役鬼之官也。五岳扫山，酆都役隶，山河迭治，此鬼官役也。又有驱雷役电，天官役也，担沙负石，地官役也，涟汲溟波，水官役也，此三官徒役也。
　　玄局章
　　侍经五帝，玉童玉女二十四人，
　　红杏、震文。墨黑、坎文。磨真、兑文。袜腊、离文。灵宝。中文掐定，取五方炁吹。
　　营卫神文，保护受经者身。　中文剔诀。
　　东方九炁青灵启道童子、青灵玉女，南方三炁丹灵启道童子、丹灵玉女，西方七炁皓灵启道童子、皓灵玉女，北方五炁玄灵启道童子、玄灵玉女，中央一炁黄灵启道童子、黄灵玉女，各二十四人。此五方五老帝君各遣玉童玉女，计二百四十人，侍卫保护。
　　玄师日：此乃五行四季、九官二十四炁之神，皆在身中。
　　三元章
　　道言：正月长斋，
　　斋者，谓身无杂务，心不外驰，内外清虚，抱元守一，终乎此月，故曰长斋。
　　诵咏是经，
　　诵则下声而诵之，咏则朗吟以咏声。
　　为上世亡魂，断地逮役，度上南宫。
　　玄师曰：正月者，上元天官会地、水二官於上元紫微宫，校诸功德，名举迁赏会之月，宜度上世祖考亡魂，断诸三徒之役。
　　七月长斋，诵咏是经，身得神仙，诸天书名，黄箓白简，削死上生。
　　七月者，中元地官会天、水二官於中元阳台宫，校勘功过，名庆生中会之月，宜度己身，诸天书名，而得神仙也。黄箓者，天之金箓也。白简者，死籍也。所谓金箓上生名，白简削死字也。
　　十月长斋，诵咏是经，为国王帝主、君臣父子安镇国祚，保天长存，世世不绝，常为人君安镇其方，民称太平。
　　十月者，下元水官会天地二官、诸天诸地诸水真圣仙灵、星宿宫曹鬼神主宰，普校一切功过善恶，於东极天之尾闾，泄水之源清泠府中。名普校建生大会之月，宜为国祝安、帝王圣祚，及依法安镇有灾之方，则民称太平矣。又法曰：正月属寅，寅为鬼道，是以拔济先亡。
　　按《存思口诀》：水始生，火长生寅，水火既济，炼度死魂，玉眸炼质，黄华荡形。七月属申，申为人门，是以自度己身。
　　按《存思口诀》：火之成数，水土长生申。此乃成数，所以得度。十月属亥，亥为天门，是以上为帝王安镇国祚，下为臣庶保护太平。
　　按《存思口诀》：土之成数，木之长生亥，木乃祖炁，所以为父子也。土之成数，所以为帝王国主也。
　　八节之日，诵咏是经，得为九宫真人。
　　一坎文，二坤文，三震文，四巽文，五中文，六乾文，七兑文；八艮文，九离文，复掐中文。
　　八节者，四立、二至、二分日也。八方天真朝集，校量罪福功过於上元八景宫中。至日斋戒本方，消禳九州地分，四十五日，水火、兵旱、灾疠；诵咏向其方，顺宫以建指。冬至坎用事，立春艮用事，春分震用事，立夏巽用事，夏至离用事，立秋坤用事，秋分兑用事，立冬乾用事。周回八宫，以应八节，惟中宫者，已也。身在中宫，得守於五也。故为九宫真人也。正是戴九履一，左三右七，二四为肩，六八为足，五为吾腹，乃上清九元豁落之道也。
　　八节九宫图
　　本命之日，诵咏是经，魂神澄正　玉清文，万炁长存。不经苦恼，身有光明。三界侍卫，五帝司迎。万神朝礼，名书上天。功满德就，飞升上清。　玉清文至上清文挑。
　　本命之日，百神朝身，诸天所重。此日修诵，拘魂制魄，保命宁神，澄正五脏，万炁集身。
　　行道章
　　此章当默念内思，依法修存。
　　道言行道之日，
　　诵经之日也。
　　皆当香汤沐浴，
　　五香之汤也。白芷、青木香、白檀香、沈香、甘松，取东流水煎汤。
　　存思口诀，香沐上，汤浴下。谓焚香沐上，以手拂香入鼻，想入顶门泥丸；次饮水浴下，若大沐浴，日沐月浴，即运日从左目出左太阳，上有赤光，下注成火，合我心火烧身毕。次存光芒复日太阳上左停，次运月从右目出右太阴，上有玉光，下注成雨，合我肾水，如大海中洗浴我身，涤去五脏秽浊。存玉光复月太阴上右停，日月洞照我身，如在虚空云座， 无有隔碍，定念斋心。
　　斋戒，
　　斋者，内斋其心，外斋其形。戒者，内持其志，外持其行。
　　玄师曰：斋者有四，一曰心斋，二曰常斋，三曰清净斋，四曰长斋。戒者，十二大戒，在经。无上十戒，九真妙戒。详载大法。
　　入室东向，
　　东为长生之方，诸天所尊，入室诵经，迎而向之。
　　存思。诀，一谓召十方元鞅之神，入於己身，曰入室。背死向生，曰东向。一谓入静室而东向。两说并用，内外相应也。
　　叩齿三十二通，上闻三十二天，
　　叩齿以集神。叩齿之法，左为天钟，伐鬼灵也。右为天磬，集百灵也，中为天鼓，朝圣真也。叩齿，击天鼓也。想其声如鼓，上震顶门，响彻三十二天。
　　心拜三十二过，
　　心拜，不倾侧泥丸九宫也。心拜过於形拜，形虽不动，存心屈伏，如身礼也。
　　闭目存三十二天，自北维起太皇黄曾天，由东入南至西，每方各有八天，在青霄五色云内、金楼玉殿，各见一帝君，俨然分明。次存自身左耳脑缝出东八天，额前出南八天，右耳脑缝出西八天，脑后出北八天。却自皇曾天为始，每念一天名，叩齿一通，心拜一拜。次第二玉完天，周回四方，至贾奕天，总三十二拜。
　　按大法，皇曾天治在北方亥之西，乘西北方奎、壁二宿梵炁。东向诵经，东八天出於左耳脑缝者，此皇曾天起自北维也。
　　三十二天位次之图
　　凡诵念，当依此图，存习精熟，知天所在，举念运心，了然分明，免致临时疑回不决。
　　闭目静思。
　　存神定志，入於玄微妙化之境。闭目者，收视也。收视则神还内观；静思者，心不外驰，专思其神也。
　　身坐青、黄、白三色云炁之中，内外蓊冥。
　　以舌抵上腭，先闭炁十二息。存三元正宫中有三炁，内彻五脏之间。存下元丹田宫白炁，升中元绛宫黄炁，混合为一。存中元黄、白炁上升上元泥丸宫青炁，混合为一。三炁从顶门出，外盈一室，交络身形，缠映所坐，自然蓊冥也。
　　玄师日：玄炁青、元炁黄、始界白，即是三炁也。皆从一炁而生。今居三炁之中，以学人存三守一之道。一者，炁之母也，真常之道也。
　　《存思口诀》：青、黄、白三色之炁，乃太上始生之炁，玄元始三炁也。天地始生，三炁凝结，所以诵经之士，身坐三炁之中。青乃东方之炁也，故在兆之前；黄乃中央之炁也，故在兆所坐处。白乃西方之炁也，故在兆之后。何不说红、黑二炁？乃水火也。天地未生，已具此炁，天地始生，未形此炁，四象既有，二炁始明，为日月也。蓊冥者，为已处黄炁之中，二炁在外掩映，自然苍冥也。
　　有青龙、
　　存肝中青炁从眼出，嘘化为青龙，侍于左。目是肝候。
　　白虎、
　　肺中白炁从鼻出，咽化为白虎，侍于右。鼻为肺应。
　　朱雀、
　　心中赤炁从口出，呵化为朱雀，导于前。舌是心宫。
　　玄武、
　　肾中黑炁从耳出，吹化为玄武，立于后。耳为肾司，左出龟，右出蛇。
　　狮子、
　　脾下出五色狮子，呼在坐下。
　　一法胆出狮子六只。
　　一云十二只，列于左右。
　　白鹤，
　　白鹤自胃从顶出嘻九只在上。
　　罗列
　　罗列于左右、前后、上下。
　　诀曰：四方上下之神备至，名曰六仪。
　　左右，
　　法曰：左日右月出眉后两太阳、六一合之府。
　　日月照明，
　　存日自左太阳出于左目，日紫赤炁九芒。存月自右太阴出于右目，月黄白炁十芒。此自己日月也。
　　洞焕室内，项生圆象，光映十方，
　　存日月各去面九寸，辉耀室内，光芒灌入鼻口，入脑后玉枕宫，发九色圆象，出项后，如虹霓之状，光彻十方。
　　如此分明。
　　存前三炁四灵，狮子白鹤，日月圆象，一一分明。一法日在前，月在后；东向诵经，大明生於东，月生於西，此天上日月也。
　　存思之图
　　《存思口诀》：青龙、白虎、朱雀、玄武，四神也。狮子，地兽，在我下者，乘我者也。比地马同类之神者也。白鹤飞禽，在我上者，覆我者也。龙共类而仙者也。四方上下之神备至，名曰六仪。方见日月之形，洞焕室内，则水火二象见矣，五炁备矣，乃通前三炁也。
　　此灵宝始生天地之象也。
　　密咒章
　　玄师曰：有心咒，心中神存意祝也。有微咒，自己可闻其声也。有密咒，心言而已，口动无声也。
　　密咒曰：
　　所谓密者，口诵心觉，神意洞冥，外人不可晓其声也。
　　召仙曹总章咒
　　左手玉清文，右手上清文。
　　高天之上，玉清为主，玄罡大魁，太玄生府，中有帝君，灵虚王母。法曰：凡灵宝洞玄仙官，皆属西元王母内禁灵虚宫。玉文金符，司治仙禁，金童玉女，校精辩魔，统制伯史。法日：伯史乃人身命门中一神名，此神专升降三宫，互传人身功过等事。上达三天，形成司举，传奏教令，蠲灾救苦。备卫护道，囚缚鬼侮，流浪诸天，济生度死，解厄摧怪，通达紫府，十天告命，召其所主，急急如上清灵宝命，元始上帝敕。密诵一过，布十方炁，叩齿九通，次存玄元太上道君在虚空中，侍卫真灵俨然。
　　发炉咒
　　无上玄元太上道君，　太清文。
　　太清金阙后圣玄元上道君。
　　玄师曰：凡启奏太清，即告五灵玄老君，召出身神。若关启上清，即告真元教主太上老君。若启奏元始天尊，即告太上道君。
　　召出　臣某　身中三五功曹、　玉清文。
　　三天功曹、三天自然更生功曹、传言功曹、飞香功曹、奏事功曹、玄妙功曹、五帝功曹、五帝自然更生功曹、传言功曹、飞香功曹、奏事功曹、玄妙功曹。
　　玄师曰：三五功曹有二端神化，各司灵局，有三元五德之神，乃太清洞神之所隶也。此三天五帝功曹，亦非胎化有形之类，皆三五自然真炁之所化也。此天真道炁，召录身中三田五脏正炁而成灵神，用功曹有所执之曹局，故日功曹。功曹弁冠之帻皂纨单，衣绛衣、佩剑执簿。
　　左右官使者、　卯文、酉文、玉清文。
　　阴阳通达之神，五官举意之先也。使者弁冠之情，绛章单衣，皂衣色服，佩符执仗。
　　侍香金童、　玉清文。
　　阳初清洁之炁。
　　传言玉女、　玉清文。
　　阴本净谨之灵。传言侍香，奏意达诚，皆四品之元真也。金童玉女，玉貌琼颜，宝钗云髻，青服大袖，仙带裙履。
　　五帝直符、　玉清文。
　　东方青帝直符、南方赤帝直符、西方白帝直符、北方黑帝直符、中央黄帝直符，各三十二人。亦是五方真炁符，合道德之炁所化也。五帝直符，善恶二容，曲脚幞头，锦袍束衣，束带绿靴，悬剑执垛，各随方服色。
　　直日香官，　玉清文。
　　是直六十甲子之日三皇子孙也。日有三十二人，以直芳香之炁，散秽召真，是效职男女本生六甲之炁所化也。直日香官，如左右官使者状。
　　各三十二人，　自玉清文移至丑寅卯辰巳文，剔出再归玉文，至几前放。
　　玄师日：凡诸百灵，非止三十二人，但召奏止以四方天数。三十二人，是一天有三五功曹各一人，左右官使者各一人，侍香金童传言玉女各一人，五帝直符各一人，直日香官一人。每一天计一十二人，三十二天统有三百八十四人。其诸一人，惟功曹是二人，乃三天五帝各一人。功曹上应一千二百官君，下合三万六千神炁。
　　一云：皆身中之神，唯直日香官乃三十二天各一官，下来监察而复上奏。
　　关启所言，
　　启白所祈之事，心中欲言也。贵在简当，至诚默奏。
　　今日吉庆，
　　三元八节、五腊十直三会之日，名曰良日。若天赦甲子、庚申，与节会元腊同日，名日吉日。
　　长斋清堂，
　　玄师曰：非正月、七月、十月长斋，
　　不得言长齐，止言今某日吉庆，斋戒清堂。
　　行修至经，
　　若知三洞中盟之道，见行事则言修行至经，自非此人即不言。
　　无量度人。
　　若谓十方幽冥，乃可言无量度人，常时即言为某事诵经。
　　臣及甲乙，
　　某人之理也。受法箓则称法位，未受法箓则称奉道弟子臣某，今某日吉庆，齐戒清堂，为某事诵经。若为他人，则言臣某为某人某事诵经，奏述诵经之意旨。
　　转经受生，
　　转经者，十转回灵之义。
　　愿所启上彻，径御无上三十二天元始上帝至尊几前。　放诀。
　　薛幽栖注：元始上帝即非元始天尊也。夫上帝高尊亦位齐元始，故得称焉。是知元始之号，非一尊之称。发炉毕，次存三十二天之炁如玉霞之辉，灌注顶中。密咒曰：
　　贪罗郁罗，无须流陀。太冲太极，阴阳抱和。出有入无，鬼神莫测。出死入生，变化自然。元始混炁，玄中之玄。上干有顶，下洞太渊。诵之一遍，沈痾自痊。炼魂育魄，真阳自全。斋戒礼诵，万过飞仙。无上密咒，万神绵绵。心中心咒，重复宣传。贪罗洞盟，与道合真。玉清上极，梵炁氤氲。分灵布炁，降注臣身。形神俱妙，变化飞升。一如令格，统摄万灵。急急如元始上帝律令。
　　引炁三十二过。
　　《存思口诀》：收三十二天之炁入兆身中，想身如元始，方始转经，摄行元始事也。
　　依前式，自皇曾天为始，次第依色取炁，以鼻吸引入口而咽之。
　　东八天
　　黄绿青赤苍黑碧紫之炁，归肝胆筋脉之间。
　　其精化生无英公子。紫衣莲华冠，住於肝中。
　　南八天
　　白黄绿青赤苍黑碧色之炁，归心包络血脉之间。
　　其精化生司命君。元始状芙蓉冠，住於心中。
　　西八天
　　紫白黄绿青赤苍黑色之炁，归肺脏皮肤之间。
　　其精化生白元尊神。素衣莲华冠，住於肺中。
　　北八天
　　碧紫白黄绿青赤苍色之炁，归肾脏骨节之间。
　　其精化生桃孩君。紫衣莲华冠，住於肾中。
　　玄师曰：灵宝正炁即三十二天正真道炁，若不探纳此炁，内修无功成之基，外施无感应之验。空尸行上道，下鬼诵灵章，徒尔施为。并先叩齿九通，自天门入元纲流演图，至宿分步之，存各天本色之炁，布於兆口中，东八天步斗、牛、女、虚、危、室、壁之罡，南八天步角、亢、氐、房、心、尾、箕之罡，西八天步井、鬼、柳、星、张、翼、轸之罡，北八天步奎、娄、胃、昴、毕、紫、参之罡。四维梵天不属正宿中斗罡，依色取各天之炁，立待感通。详载大法，兹举其略。
　　东向诵经。
　　诵经之格，初一遍从道君前序，道言昔於始青天中诵起，至此存思，却诵后经本章。第二遍即从元始洞玄灵宝本章诵去，每令一存思，周得十遍，每至第十遍，却当从前序诵一遍，而复祝想也。
　　诵此经，当周十遍者，以遵十回度人之义也。
　　自道言昔於始青，至东向诵经，乃太上玉晨大道君前序。
　　太上洞玄灵宝元量度人上品经法卷之一竟
　　元始无量度人上品经法卷之二
　　太上三五都功职箓弟子陈椿荣集注
　　元始无量度人上品妙经
　　皇人日：此乃道君标目。前题太上洞玄灵宝者，玉晨道君序经，故以道言标首。此题直云元始元量度人者，是天尊自说，以元始为题。又自然已前，亦是道君小序，混洞已后，方是天尊本章。
　　洞玄章
　　元始洞玄灵宝本章，
　　此是皇人标题内名也。
　　上品妙首，
　　玄师曰：元者，万道之祖；始者，众炁之宗；洞者，神应灵感；玄者，变景莫测；灵者，有求必化；宝者，仙真圣根。此之六字，以为万道之祖，众炁之宗，归於大洞之中，则为上品妙首也。
　　十回度人，
　　此天尊十遍，说经十转，回灵之法也。
　　百魔隐韵，离合自然。
　　此四句，皇人总明一经宗旨大意，二十四字乃洞玄本章之首。
　　玄师曰：其章中之旨，乃百魔隐韵，或离或合，皆在自然。百魔者，九霄大魔帝君之王，与上帝元始同化玉清元炁，皇冑之胤嗣也。神霄玉清王、紫霄玉清消魔王、丹景中极保景王、青霄玉清洞明照王、玉霄妙化王，次太霄、碧霄、景霄、琅霄玉清王，亦大魔之帝也。次九天大魔、三天大魔、三界大魔、三清大魔、五帝大魔、诸天大魔、梵天灵君之魔。次三省天相太玄之魔，比魔、非魔、灵魔、制魔、神魔等至六天大魔隐韵，皆典二章之中，以洞妙百魔之音，离合而成章。
　　赤文章
　　太极妙化神灵混洞赤文章
　　元始开运，太玄肇灵。虚极无象，一炁流形。化生二景，五纬凝精。混合自然，怛除结婴。总真布景，焕赫九清。炎池廓奕，七纪齐并。祈师卢浩，丹天耀晶。朱光炼度，赤霭散明。三华郁秀，辉映帝晨。
　　太极妙化神灵混洞赤文章者，摄化九阳而明天度，以成九霄九天之境。是以神霄玉清虚皇天，泛上灵景华九阳清真虚梵之炁，而成天境。
　　丹霄南极玉文天，泛丹灵妙华洞阳景真元梵之炁，而成天境。
　　碧霄太虚真极天，泛广灵太华上阳元真灵一之炁，而成天境。
　　玉霄玉灵素华天，泛玉灵素华纯阳至真元一之炁，而成天境。
　　太霄太灵真元天，泛太灵洞华三阳九真太一之炁，而成天境。
　　琅霄素灵皓元天，泛素灵皓华六阳洞真至一之炁，而成天境。
　　紫霄元灵上极天，泛元灵紫华清阳妙真天一之炁，而成天境。
　　景霄妙灵宝华天，泛妙灵宝华景阳精真虚一之炁，而成天境。
　　青霄玉华无极天，泛青灵玉华元阳天真纯一之炁，而成天境。
　　此九霄九天，皆混洞赤文之所化梵天天境者也。
　　混洞赤文，　双手拾玉清文。　无无上真。
　　混者，混沌之名；洞者，洞阳之炁。五字生於大梵之先，至赤明劫，元始运洞阳之火，冶炼而成。赤文，言玉字赤文，齐混沌之初，在天地之先，凝化空洞之上，郁结太元之中。太元之元，亦元其元，既元其元，故曰 无无上真也。
　　元始祖劫，化生诸天。
　　祖，始也。玄元始熙於始初之劫，欻然化生五亿诸天。始劫者，世界初生未经成败也。《内象丹旨》曰：元始者，乃先天虚无自然祖炁。在人，谓之自己曩劫不坏元神。
　　开明三景，是为天根。
　　二仪分形，三光垂耀，皆禀始炁，故为天根。《内象丹旨经》曰：道生一、一生二、二生三，三生万物。故《虚无自然本起经》曰：夫道得三乃成。故言三合成德，自不满三，诸事不成。《击辞》曰：《易》有太极，是生两仪。盖由一熙而分清浊，是为三也。《九天生神章经》云：三炁合生九炁，三炁为天地之尊，九炁为万物之根。三因成九，为万物之根，是为三生万物。三合成德，在道为三炁，在物为三才，在天为三光，在人为三元。皆元始之祖炁，作万物之本根。故开明三景，是为天根。以内而言，假设法象则曰铅汞砂也。直指其物，则是本有之性、与夫日用妙化、阴阳之二炁也。人虽知此本有之性则明妙，而莫知本有之性继种於坤宫两肾之间，即先天虚无自然纯精真一之炁，阴阳妙化，自此发生。详见於《丹旨》混洞赤文元始祖劫注。夫天地之间，万物先有本而后有根。若果之有核，是其本也；种之於土，阴阳激薄，则坼萌芽而生根，故能长茂华实，生生不穷。苦无根株而欲其本之久存者，未之有也。故天尊先指祖炁而为道之本，次明三景而为道之根。大法灵宝有开明三景之道，兆於日初出时，平心向太阳祝《郁仪咒》曰：日魂朱景照韬绿英回霞赤童玄炎飙象。引日紫炁，八十一咽。月初出时，向太阴祝《结璘咒》曰：月魄爱萧芳艳翳寥婉虚灵兰郁华结翘淳金清莹炅容台标。引月黄色炁一百二十咽。夜戌末时，仰视北斗，祝北斗内讳□、□、□、□、□、□、□，吸七星金光，四十九咽。服此三景真炁，还精复胎。三年功满，受书为三景真人。又有内朝三景飞仙分形之道，辰、戌、丑、未四时，朝中元心中司命神，字玄坚，中极太一君也，主养兆一身之形质，下在脾中。脾为玉堂，一名玉房。叩齿五通，存脾中黄炁，有一真人，如初生小儿，黄衣冠。祝曰：中极玄坚，太一真君。甲欲得真人神仙黄庭之道，寅、卯、午、申四时，期上元太一神君，号南极老人，主兆魂魄胞神，命炁胎府之父也。叩齿九通，存头上直入一寸，名太极宫，又名太一宫，赤、黄炁满宫，有一真人如童子状，绛衣，祝曰：南极元老，太一真君。甲欲得神丹长生不死之道，子、酉、巳、亥四时，朝下元北极玄道母，字玄妙，下在双合宫中。肾为双合宫，主兆精炁生死，符籍之母也。叩齿四通，存臀中有白炁，炁中有神龟，龟上有玄女，即灵妃坐龟也。青白衣，如初生小女子，右有司录君，左有司命君。祝曰：下元元神北极玄道母，字玄妙，甲欲得金体玉泉可饮食者，乞敕司命司录削甲死籍，更注长生。日久行之，常念勿忘。乃洞玄三皇帝君所行，实灵宝之密机，亦盟天告师而行矣。
　　上无复祖，唯道为身。
　　禀元如妙炁之自然，而化成人道之法身。夫道以虚无为宗，以自然为本，以道为身，无复先祖也。
　　五文开廓，
　　皇人曰：五文者，五方五老赤书玉字内音也。
　　普殖神灵。无文不光，无文不明，无文不立，无文不成，无文不度，无文不生。玉清文放诀。
　　五篇真文开廓形状，普生天地，安置神灵。无真文则日月不得光，星辰不得明，乾坤不得立，世界不得成，幽魂不得度，枯骨不得生。
　　大梵章
　　是为大梵，天中之天。
　　《龙蹻经》曰：三清天者，四梵天以上，太极官所治；太清十二天，九仙所居，九老所都，金阙后圣所治；次上清十二天，九真所居，玉晨道君所治；次无上大罗玉清十二天，九圣所居，元始天尊所治。是天中之天，三十六天也。
　　郁罗萧台，
　　萧台是七宝玄台，有九层映郁大罗之上。
　　玉山上京。
　　太玄都玉山上京，祖师元始天尊治玄都玉京。
　　上极无上，大罗玉清，
　　大罗玉清京，玉清祖师元始天尊宴三景而为道之根。大法灵宝有开明三景之道，兆於日初出时，平心向太阳祝《郁仪咒》曰：日魂朱景照韬绿英回霞赤童玄炎飙象。引日紫炁，八十一咽。月初出时，向太阴祝《结璘咒》曰：月魄爱萧芳艳翳寥婉虚灵兰郁华结翘淳金清莹炅容台标。引月黄色炁一百二十咽。夜戌末时，仰视北斗，祝北斗内讳□、□□、□、□、□、□，吸七星金光，四十九咽。服此三景真炁，还精复胎。三年功满，受书为三景真人。又有内朝三景飞仙分形之道，辰、戌、丑、未四时，朝中元心中司命神，字玄坚，中极太一君也，主养兆一身之形质，下在脾中。脾为玉堂，一名玉房。叩齿五通，存脾中黄炁，有一真人，如初生小儿，黄衣冠。祝曰：中极玄坚，太一真君。甲欲得真人神仙黄庭之道，寅、卯、午、申四时，期上元太一神君，号南极老人，主兆魂魄胞神，命炁胎府之父也。叩齿九通，存头上直入一寸，名太极宫，又名太一宫，赤、黄炁满宫，有一真人如童子状，绛衣，祝曰：南极元老，太一真君。甲欲得神丹长生不死之道，子、酉、巳、亥四时，朝下元北极玄道母，字玄妙，下在双合宫中。肾为双合宫，主兆精炁生死，符籍之母也。叩齿四通，存臀中有白炁，炁中有神龟，龟上有玄女，即灵妃坐龟也。青白衣，如初生小女子，右有司录君，左有司命君。祝曰：下元元神北极玄道母，字玄妙，甲欲得金体玉泉可饮食者，乞敕司命司录削甲死籍，更注长生。日久行之，常念勿忘。乃洞玄三皇帝君所行，实灵宝之密机，亦盟天告师而行矣。
　　上无复祖，唯道为身。
　　禀元如妙炁之自然，而化成人道之法身。夫道以虚无为宗，以自然为本，以道为身，无复先祖也。
　　五文开廓，
　　皇人曰：五文者，五方五老赤书玉字内音也。
　　普殖神灵。无文不光，无文不明，无文不立，无文不成，无文不度，无文不生。玉清文放诀。
　　五篇真文开廓形状，普生天地，安置神灵。无真文则日月不得光，星辰不得明，乾坤不得立，世界不得成，幽魂不得度，枯骨不得生。
　　大梵章
　　是为大梵，天中之天。
　　《龙蹻经》曰：三清天者，四梵天以上，太极官所治；太清十二天，九仙所居，九老所都，金阙后圣所治；次上清十二天，九真所居，玉晨道君所治；次无上大罗玉清十二天，九圣所居，元始天尊所治。是天中之天，三十六天也。
　　郁罗萧台，
　　萧台是七宝玄台，有九层映郁大罗之上。
　　玉山上京。
　　太玄都玉山上京，祖师元始天尊治玄都玉京。
　　上极无上，大罗玉清，
　　大罗玉清京，玉清祖师元始天尊宴居无上大罗之天，圣师玉皇上帝治太微玉清宫，总治种民天。
　　眇眇劫仞，若亡若存，三华离便，
　　诸天之上有三华堂离便宫。三华者，玉清三元宫也。上元玉华，中元金华，下元九华，皆三元上皇道君居之。离便者，玉清之境离宫便殿也。
　　大有妙庭，
　　上清妙庭宫，宗师玉晨道君安处无色世界上清大有之天。
　　金阙玉房，
　　宗师玉晨道君，治金阙寥阳宫，真师太上老君，治太清宫。玉房者，上清玉房宫。
　　森罗净霐。
　　森罗上馆，净霐二沼，乃玉清殿下两池也。玄师曰：以内言之，泥丸九宫也。此正是内朝元始之道也。
　　御注：此九宫乃玉京雌雄九宫之名。比人泥丸中太华、中华、少华三华，属木，有玉清坤母居之。离便属火，有上清玉妃居之。大有属土，有黄素紫灵元君居之，妙庭属水，有太玄神女居之。此四宫为雌宫，在玉京之北。金阙宫有太素元老居之。玉房宫有华阳帝君居之。森罗宫有流珠真人居之，净妙宫有太一元王居之，太灵宫有上元赤子居之。此五宫为雄官，在玉京之南。已上九宫在玉京山之上，列布区象，如人之脑也。以身推之，元不相契。但人窒昧而不知矣。
　　梵然章　双手玉清文掐定。
　　大行梵黑，
　　玄师日：大行梵熙者，己之元熙也。详明於图中。
　　大行梵黑图
　　西龟山大行梵黑图
　　玄师曰：梵炁之祖者，西元王母也。九灵太妙白玉龟台玉光金真梵炁祖母元君、青金丹皇大道君金母，居西龟之山，亦曰龙山，乃九炁之根纽，真土之渊府，西北之角，亥子之间，与玉清连界，通於泥丸也。南接通阳绛宫，上通肺炁也，下通内户日月之门。丹房金宫在内肾，方三寸，北与内肾，傍通十二神室，中有梵炁之主，雌一真母居焉。梵炁日夜上朝，若有尘心，则失大行，梵炁不能弥罗一身。
　　周回十方。
　　《内象丹旨》曰：此先天纯精真一之炁，藏於坤宫两肾之间者也。妙化发生，上至乾宫，阳极阴生，下降还元，升降循环，流行不息，故曰周回十方也。梵炁周回，详见《元纲流演图法》 。
　　中有度人不死之神，
　　度人不死之神，名飞生，主司度世不死事。御注：不死之神，元始之分化也。讳父宁在，字合母精。
　　中有南极长生之君，
　　南极宫中有度命君，字吁员，主司长生之名简。
　　御注：即长生大帝君，亦曰南极注生大帝。
　　中有度世，
　　度世君讳谅道觉，字勤明天，主过度三灾九厄。
　　司马大神，
　　御注：度人济世司马大神王，讳规常生，字彦道周。主领赤甲神兵，威伐六天阴邪鬼精之神也。
　　中有好生韩君丈人，
　　好生君，讳猷，神中之尊，谓之丈人。
　　御注：好生君，青华宫垂福惠生之君，讳广从愿，字度天慜。
　　中有南上司命司录、延寿益算度厄尊神，
　　此皆南上洞阳宫中之神，即南斗六司之真也。
　　回骸起死，无量度人。　玉清文放诀
　　此二句通结上文，从中有度人至此，诸司真宫，皆能回骸起死，度人成道也。
　　御注：九天天曹有回骸起死君，讳党贤元，字伯务真。无量度人君讳理登缠，字足皇明，主南北二极太微紫微都纠之司。
　　玄师曰：此诸神皆总炁於九天，九天总炁於太微，太微梵炁乃高上洞玄之炁，入化身中。已上正文，乃元始天尊所说。
　　招真章
　　今日校录，诸天临轩。
　　今日者，赤明劫初大浮黎国，开图校录之日也。
　　十方神王，当随方掐诀召之，叩齿一通，心礼一拜。
　　东方　震文　无极飞天神王、长生大圣无量度人，　神王内讳忽，初一、十一、二十一日下降。
　　南方　离文　无极飞天神王、长生大圣无量度人，　神王内讳飞，初八、十八、二＋八日下降。
　　西方　兑文　无极飞天神王、长生大圣无量度人，　神王内讳善，初四、十四、二十四日下降。
　　北方　坎文　无极飞天神王、长生大圣无量度人，　神王内讳云上，初五、十五、二十五日下降。
　　东北　艮文　无极飞天神王、长生大圣无量度人，　神王内讳度仙，初二、十二、二十二日下降。
　　东南　巽文　无极飞天神王、长生大圣无量度人，　神王内讳 无镜，初三、十二、二十二日下降。
　　西南　坤文　无极飞天神王、长生大圣无量度人，　神王内讳涤色，初六、十六、二十六日下降。
　　西北　乾文　无极飞天神王、长生大圣无量度人，　神王内讳那郁，初七、十七、二十七日下降。
　　上方　戌下亥上　无极飞天神王、长生大圣无量度人，　神王内讳玃 无，初九、十九、二十九日下降。
　　下方　辰上巳下　无极飞天神王、长生大圣无量度人，　神王内讳瑛，初十、二十、三十日下降。
　　玄师曰：此十方飞天神王威德功力重大，圣化不可思议。於赤明劫初浮黎国中，开图校录之日，奉元始至尊之命，掌三界十方一切图录，并诣帝轩，校量罪福，纪录功过，随方品 量，无极度人。凡诸度生救死，遣飞天使者吏兵，奏告神王，乞行救度。
　　十方至真飞天神王、长生度世无量大神，并乘飞云，丹舆绿辈，羽盖琼轮，骖驾朱凤　午文，五色玄龙　辰文，建九色之节，十绝灵旛，前啸九凤齐唱　卯文，
　　前部属阳，阳数奇，故九也。
　　后吹八鸾同鸣。　八卦诀。
　　后部属阴，阴数偶，故八也。
　　狮子　寅文　白鹤　戌文；啸歌邕邕　酉文，五老启涂　玉清文，群仙翼辕，　太清文至上清文挑。　亿乘万骑，浮空而来。
　　五老，五帝也。十方大圣，道位尊高，乃感五帝前引，群仙参乘，开启道涂。《五符本行经》云：东方安宝华林青灵始老青帝，姓阎，讳开，字威灵仰。南方梵宝昌阳丹灵真老赤帝，姓洞浮，讳极炎，字赤嫖弩。中央玉宝元灵元老黄帝，姓通班，讳元良，字含枢纽。西方七宝金门皓灵皇老白帝，姓上金，讳昌开，字曜魄郁。北方洞阴朔单玉宝五灵玄老黑帝，姓黑节，讳灵会，字隐候局。五老帝者，皆天真自然之神，故曰元始五老。
　　倾光过驾　坤文，
　　倾光者，流精玉光，互相辉焕也。回驾者，飞云轮毂，回旋法座也。
　　监真度生　寅文。
　　十方上圣朝集帝所，监领众真，校度群生。
　　诸天丞相、　中指掐大指根。
　　丞炁相炁，能立造化万物主者，丞相大罗天之神公也。为受度更生之宾，辅弼诸天之事。
　　南昌上宫　午文，韩司主录　离文，
　　韩君之司主监长生之录。
　　监生大神　寅文，
　　即度生真人也，字扶义。
　　执箓把籍，齐到帝前。随所应度，严校诸天。　中指下文。
　　已上正文，玉晨道君叙述受度之旨。
　　普告章
　　四十八字普告三界之诰命，双手掐玉清文。
　　普告三界，
　　欲界、色界、无色界也。
　　无极神乡，
　　十方无极世界。
　　泉曲之府，北都罗酆，
　　北下元右宫也。北酆在天地之北癸地，名酆都泉曲府。罗酆是北都上山名。《伏魔经》云：下方正北有一大海，秽恶腥黑，莫测边际。中有一山，高十万六千里，上参碧落，下入风泉，名曰北都罗酆山。山近水面，有一大洞，名曰阴景天宫。周回三万六千里，中有三十七狱。主此洞者，名曰太阴天君。此洞之外，山上别有六洞、六天大魔，各主其一，即太阴天君外六曹也。六曹小吏，合有三十六万人。第一洞名曰纣绝阴天宫，第二洞名曰泰煞谅事宗天宫，第三洞名曰明晨耐犯武成天宫，第四洞名曰恬照罪炁天宫，第五洞名曰宗灵七非天宫，第六洞名曰敢司连宛屡天宫。经云：能持此六宫名号，生敬畏者，即得魔王保举，削落死名，生死受赖，获福无量。已上六宫与太阴天君洞中六宫互相关报，主执罪罚。子司曹局，因事受职，千千万万，何可胜言。
　　三官九署，
　　天、地、水三官也。三官各有三府，故曰九署。按《三元品戒经》，上元天官隶玉清境，结青、黄、白三炁而置三宫。中宫名元阳七宝紫微宫，宫置左右中三府，左府主生官太阳火帝考。右府主死官太阴水帝考。中府主生死罪福风刀之考。左宫名太玄都元黄太极左宫，即玉清左相宫也，亦置三府。右宫名太玄都洞白太极右宫，是清微宫也，亦置三府，主考一同中宫。上元三宫，宫统三府，府统四曹，合三十六曹。中元地官隶上清境，结元洞混灵之炁，凝极黄之精而成。其中宫名洞灵清虚宫，宫置左、右、中三府，左号耐犯明晨府，右号纣绝阴天府，中号七非恬照府，主考罪福，不异上元。左官名南极洞阳宫，宫置三府，左号谅事府，右号宗灵府，中号灵如神府。右宫名北酆宫，一名阴天宫，宫置三府，左号连宛泉曲府，右号泰煞九幽府，中号罪炁咸池府。中元三宫九府，合四十二曹，主考不异上元。下元水官隶太清境，结风泽之炁，凝晨浩之精而成。其中宫号旸谷洞泉宫，一名青华方宫，置左右中三府，左号青元灵名府，右号九泉寒夜府，中号朔单青灵府。左宫青灵宫，宫置三府，左号灵劫府，右号长夜府，中号灵宝劫刃府。右宫名酆都宫，宫置三府，左号开度劫 量府，右号泉曲鬼神府，中号通灵大劫府。下元三宫九府，共四十二曹，主考不异中元。三元总九宫二十七府、百二十曹，左主生事，右主死事。有功曹左府青簿，有罪书右府黑簿。若罪中涉福，福中涉罪，则不专一曹。得道奏中宫，有功奏左府，有罪奏右府。每至三元之日集校，列奏三官。
　　十二河源。
　　玄师曰：十二分野有十二水河之源，奏於无极，混海泄水於天河东井之源也。成玄英注：此明黄水之华，炼度死魂之事。十二者，年中十二月也。河源者，河即天河也。天有二十八宿，东井星是天河之源，众水之泉。月为太阴之精，诸水之母。月行则每月一周天，一年十二月，每月中有一日月交，皆於东井华池之境，吐水灌注。此炼度死魂之所。故云十二河源，以明其事。又见《三五顺行经》。
　　上解祖考，亿劫种亲，疾除罪簿，落灭恶根，不得拘留，逼合鬼群。　玉清文挑。
　　符命章　玉清文。
　　元始符命，时刻升迁。北都寒池，部卫形魂，制魔保举，
　　法曰：制魔保举度人。
　　度品南宫，死魂受炼，仙化成人。生身受度，劫劫长存，随劫轮转，与天齐年，永度三徒、　午坤巽文。
　　三官，徒役也。天徒，讳可韩明；人徒，讳兴生转；地徒，讳独隶迁。断绝天徒界上尸道色欲门，免天官驱雷逐电之役。午。断绝地徒界中尸道爱欲门，免地官担沙负石之役。坤。断绝人徒界下尸道贪欲门，免水官涟汲溟波之役。巽。
　　五苦　申寅亥巳酉文　八难。
　　玄师曰：三徒五苦，合为八难。度第一色累苦心门，免泰山地狱苦道。申。度第二爱累苦神门，免风刀地狱苦道。寅。度第三贪累苦形门，免担沙负石苦道。亥。度第四华竞苦精门，免填海作河苦道。巳。度第五身累苦魂门，免吞火食炭镬汤苦道。酉。
　　超凌三界，逍遥上清。 玉清文移至上清文挑。
　　已上正文，元始天尊所降告命，玉晨道君纪录。
　　宝讳章
　　上清之天，天帝玉真，无色之境梵行。　音衡，又下孟切。
　　玄师曰：梵行者，道中之道，玄中之玄，真空无碍也。三界之上，玉清之下，太清之上，有天帝曰玉真天帝，乃昊天玉皇上帝、玄穹高上天尊，主治无色梵行之境，是种民天界也。又曰玉晨道君安处 无色世界上清大有之天。
　　薛幽栖注：景者，身也。色者，质也。无色之景则有景无色，形相宛然，犹如虚空，故云梵行。下孟切。李少微注：无色之景，唯有大梵之炁流行。平声。景境二字与行字作两音，经旨皆通。
　　东方八天
　　步斗、牛、女、虚、危、室、壁之是，依色取炁，梵天中斗罡。
　　欲界六天，六根俱染，是名欲界。
　　经曰：凡人口业净，有十善功以上，得生欲界天中。
　　太黄皇曾天，黄黑。帝郁褴玉明。　　维角之天，西北梵炁，承奎壁二宿之分。
　　帝讳观觉，主长生箓，居紫极宫，治在北方亥之西。六根俱染，皇曾一天，西北梵炁，承奎壁二宿之分。凡言梵者，是四维之天，维是角也。其维之天，不属正宿，但得两边宿炁相假而成，故云梵炁。已下三天仿此。其四方正面之天，系二十八宿之分。
　　太明玉完天，绿炁。　帝须阿那田。
　　壁
　　帝讳揽觉，主度魂更生，居紫房宫，治在北方亥之东。一欲根粗净，五欲根粗染。
　　清明何童天，青黑。帝元育齐京。
　　室
　　帝讳大觉，主敷布政教，度脱天人。居九晨宫，治在北方壬之西。二欲根粗净，四欲根粗染。
　　玄胎平育天，赤炁。帝刘度内鲜。
　　危
　　帝讳育元，主召魂举仙，居元景宫冶，在北方壬之东。三欲根粗净，三欲根粗染。
　　元明文举天，苍黑。帝丑法轮。
　　虚
　　帝讳梵云，主通行元炁，居广寒宫，治在北方癸之西。四欲根粗净，二欲根粗染。
　　上明七曜魔夷天，黑炁。帝恬懀延。
　　女
　　帝讳玉真，主开度幽难，居太阴宫，治在北方癸之东。五欲根粗净，一欲根粗染。
　　已上欲界天，有形有欲，触物染着，交接阴阳，人民胎生，故为欲界。《太真科》 曰：初二天果报尚粗，犹以身交为欲，次二天以执手为欲，第五天以口说为欲，第六天以眼视为欲。今缘六欲，感此六天，一根粗净，上进一天，六欲总净，超出歌界，上登色界。
　　色界十八天，有形无欲，而有六色十八尘，色尘六天，细尘六天，轻尘六天。色尘六天，一曰珍尘。经曰：凡人身业净，有三百善功，得生色界天中。
　　虚无越衡天，碧炁。帝正定光。
　　牛
　　帝讳无上，主明无上之道，居太玄官，治在北方丑之西。六色尘俱染初。出欲界，犹染色尘。
　　太极蒙翳天，紫炁。帝曲育九昌。
　　斗
　　帝讳吁员，主炼度朽骸，居玄都宫，治在北方丑之东。一色尘粗净，五色尘粗染。
　　南方八天
　　步角、亢、氐、房、心、尾、箕之呈，依色取炁。梵天中斗罡。
　　赤明和阳天，白炁。帝理禁上真。　　维角之天东北梵炁，承箕斗二宿之分。
　　帝讳焕明，主炼仙成真，居长明宫，治在东方寅之北。二色尘粗净，四色尘粗染。
　　玄明恭华天，黄炁。帝空谣丑音。
　　箕
　　帝讳世元，主应化一切，居东华宫，治在东方寅之南。三色尘粗净，三色尘粗染。
　　曜明宗飘天，绿炁。帝重光明。
　　尾
　　帝讳洛觉，主劫终纳学仙之人，居昊玄宫，治在东方甲之北。四色尘粗净，二色尘粗染。
　　竺落皇笳天，青炁。帝摩夷妙辩。
　　心
　　帝讳韶，主魔试学仙之人，居青玄官，治在东方甲之南。五色尘粗净，一色尘粗染。
　　此前色尘六天。学者若修极此天，即色尘俱尽，超入细尘天中。
　　虚明堂曜天，赤炁。帝阿＠娄生。　　　细尘六天。
　　房
　　帝讳云上，主开度天地，居重华宫，治在东方乙之北。六色尘粗净，六细尘染。
　　观明端靖天，苍炁。帝郁密罗千。
　　氐
　　帝讳净生，主度学者之身，居光华宫，治在东方乙之南。一细尘净，五细尘染。
　　玄明恭庆天，黑炁。帝龙罗菩提。
　　亢
　　帝讳镜，主度得道之人，居开合宫，治在东方辰之北。二细尘净，四细尘染。
　　太焕极瑶天，碧炁。帝宛梨 无延。
　　角
　　帝讳廓奕，主教学仙之人，居帝康宫，治在东方辰之南。三细尘净，三细尘染
　　西方八天
　　步井、鬼、柳、星、张、翼、翰之罡，依色取炁。梵天中斗罡。
　　元载孔升天，紫炁。帝开真定光。　　维角之天东南梵炁承角轸二宿之分。
　　帝讳猷，主炼度死魂，居延寿宫，治在南方巳之东。四细尘净，二细尘染。
　　太安皇崖天，白炁。帝婆娄阿贪
　　轸
　　帝讳宛，主开度善人，居开明宫，治在南方巳之西。五细尘净，一细尘染。
　　此前细尘六天。学者修极此天，即细尘都尽，升入轻尘天中。轻尘六天。
　　显定极风，黄炁。天帝招真童。
　　翼
　　帝讳流，主度有功之魂，居大赫宫，治在南方丙之东。六细尘净，六轻尘染。
　　始皇孝芒天，绿炁。帝萨罗娄王
　　张
　　帝讳易邈，主披夜开幽，居太丹宫，治在南方丙之西。一轻尘染。五轻尘染。
　　太皇翁重浮容天，青炁。帝闵巴狂。
　　星
　　帝讳阿滥，主召魔集真，居华盖宫，治在南方丁之东。二轻尘净，四轻尘染。
　　无思江由天，赤炁。帝明梵光。
　　柳
　　帝讳阿丘，主开度善魂，居明堂官，治在南方丁之西。三轻尘净，三轻尘染。
　　上揲阮乐天，苍炁。帝勃 拂 勃 沛 监。
　　鬼
　　帝讳无量，主品类天人等级，居灵连宫，治在南方未之东。四轻尘净，二轻尘染。
　　无极昙誓天，黑炁。帝飘弩穹窿。
　　井
　　帝讳昙，主度一切天人，居中元宫，治在南方未之西。五轻尘净，一轻尘染。
　　已上一十八天，通名色界。
　　此前六天，犹有轻尘为累，从此天升入，即至无色界天。
　　北方八天
　　步奎、娄、胃、勖、毕、紫、参之歪，依色取黑。梵天中斗是。
　　无色界四天，至真无情，不交阴阳，人民化生，但啖香炁，无复形质之患也。经曰：凡人心业净，有六百善，生无色界天中。
　　皓庭霄度天，碧炁。帝慧觉昏。　　维角之天西南梵黑，承参井二宿之分。
　　帝讳育，主拔度学人，居琼瑶宫，治在西方申之南。色尘俱净，形想都无，如虚空也。唯存心识，以入炁观，炁观道成，即升入元洞天也。
　　渊通元洞天，紫黑。帝梵行观生
　　参
　　帝讳上，主度学仙之人，居真元宫，治在西方申之北。若有心识为患，若能舍除心识，以至无为，即升入妙成天也。
　　太文翰宠妙成天，白炁。帝那育丑瑛。
　　觜
　　帝讳陀，主统理魔王，居神灵幽宫，治在西方庚之南。
　　前因都忘心识，即居此天。
　　此天不使兼忘，故应用即有，不为即
　　无。若空有都无，即失真中之应。以其空中有真，真中有应，生成万象，皆出於空。万法在心，亦无形相，将令学者观心，若有若无，即生禁上天也。
　　太素秀乐禁上天，黄炁。帝龙罗觉长。
　　毕
　　帝讳魄，主领录魔王，居化灵宫，治在西方东之北。炁观转妙，结习都忘，若洞入自然，即升种民天也。
　　已上四天，谓之无色界。《太真科》曰：无色界中，人身微妙，无复形色，以共无形可见，故曰无色。三界之人生死之根未断，阴阳之炁犹存，故有寿数，或升入上境，或下生人中，随功高下，轮转 无穷，唯得道乃已也。天人寿数，兹不具载。
　　四维民天尘业俱净，结习都忘，超种民天，烦恼为结，学业为习。
　　太虚无上常融天，绿炁。帝总监鬼神。
　　昴
　　帝讳极，主教学者之功，居万福宫，治在西方辛之南。清净无染，喜乐无为。
　　太释玉隆腾胜天，青炁。帝眇眇行元。
　　胄
　　帝讳浮黎，主召集仙圣，居白盖宫，治在西方辛之北。
　　龙变梵度天，赤炁。帝运上玄玄。
　　娄
　　帝讳恶奕，主进仙成圣，居云保宫，治在西方戌之南。随炁升降，无复结习。
　　太极平育贾奕天，苍炁。帝大择法门。
　　奎
　　帝讳精上，主度学者之身，居天保宫，治在西方戌之北。
　　已上四天为四民天，亦谓之种民天。此四天人出二炁之外，无年寿之限，喜乐清净。《太真科》曰：上升四天，洞入道境，随炁升降，灾所不及，过此乃证自然 无为大洞之境。李少微注：三十二天炁及所系星宿帝讳主掌，见《洞神经》。根尘染净，见《龙蹻经》。
　　已上正文，元始天尊所说。
　　三十二天，三十二帝，诸天隐讳，诸天隐名，天中空洞，自然灵章，诸天隐韵，天中之音，天中之尊，天中之神，天中大魔，天中之灵。
　　空洞者，诸天太空虚无之中也。八会灵文，自然玉字，非造作而成，故曰自然灵章。隐韵者，乃中篇隐语，三十二天内音，隐其韵调，文旨玄奥，故曰隐韵。隐讳隐名者，乃天中至尊大神、魔王仙灵之名号也。所谓尊者，如诃摩乃元始之称呼，宛首乃道君之内号。神者，阿那之神，九丑之鬼是也。大魔者，魔罗乃天中大魔，都是天中魔王也。灵者，郁馥即斗中灵童，婆泥乃火炼灵童是也。略举而证之，不能详释矣。
　　九和十合，变化上清。无量之奥，深不可详。敷落神真，普度天人。
　　九，阳也。十，阴也。谓帝讳灵章，内音隐韵，乃阴阳之炁结而成文，和合变化於三境诸天，莫测其奥，不可得而名言，盖神灵真妙之炁，敷布廓
　　落，天上人间，广度群品矣。
　　已上正文，玉晨道君纪述。
　　受度章
　　今日欣庆受度，历关诸天，　戌文至辰文挑。
　　历关诸天灵官，各百二十人，主关告诸天。
　　请灭三恶。
　　落灭地狱恶道，坤至艮；落灭下鬼恶道，艮至坤；落灭畜生恶道，辰至戌；灵官各一百二十人，传符赦罪，拔度苦魂。玄师曰：请诸天灭三恶者，内因身、心、口三业所招，外生贪、嗔、痴三毒之愆，而致堕地狱、下鬼、畜生三恶道中。既今日受度於玉清，则随所生甲乙，上属三十二天，师资历关，请灭三恶，内除身、心、口三业，外绝食、嗔、痴三毒，则地狱 无由可堕，下鬼无由可入，畜生无由可化。虽受度已灭三恶，内外不除业毒三恶，亦未免於堕落也。
　　斩绝地根　辰文，
　　斩绝胎根，戌文；斩绝胞根，亥文；斩绝结根，子文；斩绝节根，兑文；斩绝欲根，中文；斩绝耳、眼、口、鼻、舌、身、意根，震文；皆为地根也。灵官各一百二十人，随诀召降，取东方炁吹入身中，断诸死道之根。
　　飞度五户，
　　飞度色累户，申文；飞度爱累户，寅文；飞度贪累户，亥文；飞度情累
　　户，巳文；飞度欲累户，酉文；灵官各一百二十人，能开五户之苦门。
　　名列太玄　上清文，
　　灵官一百二十人，主注学士生名於太玄天省。
　　魔王监举　玉清文，
　　灵官一百二十人，主命魔保举学人事。
　　无拘天门　乾文。
　　灵官一百二十人，斋升天券，令得道人过天门。
　　法曰：太玄魔王监举度人，落灭恶根，则制魔保举，度品南宫；斩绝地根，则太玄魔王监举，得升天门。
　　玄师曰：人之生也，上有十二节，父母传流死炁之根也，中有十二结，一身禀受死炁之根也，下有十二胞胎，传流子孙死炁之根也，皆为地根。故受度之日，亦须斩绝，内除三十六根，外制六根恶趣。地根斩绝，闭债封形，然后飞度五户，得以名列太玄，魔王监举，得升天门。皆骨肉同飞，上升玉清之日，受度之旨也。闭债封形之法，别有科式。
　　已上正文，元始天尊历关之文，玉晨道君纪录。
　　五行章
　　东斗主算　　卯文；
　　东斗主算，司录真官。
　　《老君说东斗长生护命经》：斗中有五星，曰苍灵延生、凌光护命、开天集福、大明和阳、尾极总监。
　　西斗记名　酉文，
　　西斗记名，司命真官。
　　《老君说西斗大计护身经》：斗中有四星，日白标、高元、皇灵、巨威。
　　北斗落死　子文，
　　北斗落死，司非真官。
　　《老君说北斗本命延生经》：斗中有七星，曰食狼、巨门、禄存、文曲、廉贞，武曲，破军。
　　南斗上生 午文，
　　南斗上生，司厄真官。
　　《老君说南斗延寿度人经》：斗中有六星，曰司命、司录、延寿、益算、度厄、上生。
　　中斗大魁 玉清文，
　　中斗大魁，司禁真官。
　　总监众灵。 子午斗挑。
　　总监众灵，考校真官。
　　《老君说中斗大魁长算伏魔经》 ：斗中有三星，曰赫灵度世、斡化上圣、冲和至德。
　　或者以东南西北二十八宿、各方七宿为四方之斗，以今人所谓北斗为中斗。引《天官书》而证曰：斗为帝车，运乎中央，临制四方。以神州之人居极之南，自北而观，故谓北斗也。又《真一口诀》曰：斗中自有五斗，阳明为东斗，阴精为西斗，丹元为南斗，北极为北斗，天关为中斗。所说不同故并存之。
　　青帝护魂　震文。青帝护魂真人。帝姓常，讳精明。
　　位东，主木，内应肝脏，护三魂，使其通灵澄正。魂藏於肝，故曰护魂。
　　青帝歌曰：
　　东望重拜手，苍帝玉皇君。灵风鼓弃钥，育物布元春。
　　云龙辔严驾，玉卫拥琼轮。枯萌泛沾及，大惠无不均。
　　万仙歌以道，委曲戒天人。心根迷自固，拱跽戴洪仁。
　　白帝侍魄　兑文。白帝侍魄真人，帝姓混，讳蓐收。
　　位西，主金，内应肺脏，侍七魄，使无散乱，闭塞鬼道。魄藏於肺，故曰侍魄。
　　白帝歌曰：
　　六甲抱金关，七政守灵坛。洗铃掷火化。威剑巨龙蟠。
　　邈彼素灵真，明宪孰敢干。束制妖鬼魔，凛落霄风寒。
　　沴炁既已息，万天俄而安。真俦荷大芘，抵颡相歌欢。
　　赤帝养炁　离文。赤帝养炁真人，帝姓炎，讳洞丹。
　　位南，主火，内应心脏，养元炁。炁从火生，故曰养炁。
　　赤帝歌曰：
　　大景开玉枢，洞堂启金除。鶱林荫瑶砌，丹鸾踏琼株。
　　宝旁名曲丽，明当神所居。飞游豁云道，引目盻真都。
　　天日永不夕。重烟锁青庐。太上赤印开，帕几罗简书。
　　裨风树玄化，殷辛谅有余。
　　黑帝通血　坎文。黑帝通血真人，帝姓玄，讳明萌。
　　位北，主水，内应肾脏，使血脉通利，荣盛一身。黑帝太元，水帝也。水在人身为血，血归於水，故曰通血。
　　黑帝歌曰：
　　无质统有物，渊兮上帝心。不启不发道，蕴妙化机深。
　　恐尔漏未尽，阴想勿浸滛。轮转无涯波，苦道相迷寻。
　　万年常谨约，一旦自湮沈。无冲落鬼境，殃谴不可任。
　　黄帝中主　玉文。黄帝中主真人，帝姓麻，讳忠慎。
　　万神无越　。乾文
　　万神无越真人，位中央，主土，内应脾脏，营卫中府，拘制万神，不令错越。一身之中则肝藏魂、肺藏魄、绛宫丹田二炁交媾，则赤炁下降，玄泉上升；心藏血、肾藏精，二炁返复，交相生养黄庭之中，神意所在也。
　　黄帝歌日：
　　万天拱中宸，控驾玉池根。翘机贯亿历，洞朗辟四门。
　　大有混皇真，纠制星宿魂，非帝道不运，有方赖之存。
　　威忿即霜秋，和预为阳春。生成握元纪，仰荷戴元垠。
　　薛幽栖注：五帝在天，则主领五方；神仙在地，则主领五岳；鬼神在人，则主领五脏。精神各有所主，人法地、地法天、天法道、道法自然。神有所归，故无错越，三合以成其德。
　　卫真章
　　叩齿三十二通，存身为神公诵之。
　　青天魔王巴元丑伯，寅卯文挑。
　　东方青天大魔王姓赋，讳齿成巴。与元始同生，统御九天。丑伯，三界魔王也。主领三界学人，识其音则享福，不识其音则被殃。若得魔王保举，身入三清也。
　　青天魔王制邪玉文：
　　郁蔼苍晶，洞景开明。始阳九炁，停华育魂。
　　流英妙府，灵真上神。琼碧云冠，飞光羽群。
　　青腰玉女，太上真人。保度仙箓，消魔却氛。
　　赤天魔王负天担石，巳午文挑。
　　南方赤天大魔王姓佛，讳由肃。势能遏天，力能倾山，飞空三界，遏人功德，制伐众灵。
　　赤天魔王制邪玉文：
　　昌阳真老，赤灵尊神。统御丹天，检制魔群。
　　严驾朱凤，三角之麟。上道泰清，玄元之根。
　　火嫖三炁，盘徊绛云。育养丹府，保制长存。
　　白天魔王反山六目，申酉文挑。
　　西方白天大魔王姓赤，讳张市，一头六目，能破山反石，总制六天鬼神，断人生生之路也。
　　白天魔王制邪玉文：
　　七灵皓炁，三素元真。中有皇老，制摄魔精。
　　庚辛官将，七十万兵。羽旗龙节，金虎云奔。
　　断除妖妄，炼育华英。与道长存，历劫无倾。
　　黑天魔王监丑朗馥。亥子文挑。
　　北方黑天大魔王姓徐，讳直事，为性凶丑而好杀。
　　黑天魔王制邪玉文：
　　北阴郁丹，玄炁之宫。帝真灵会，驱神驾龙。
　　室有玉女，夜光之童。掌握图箓，摄制魔踪。
　　虚危合化，紫烟激风。宝晶炼育，后天无终。
　　黄天魔王横天担力，中指中文。
　　中央黄天大魔王姓天门，讳波往。大魔王衣玄文之衣，头戴通天之冠，腰佩龙头之剑，乘羽轮之车，飞行云中。常作谣歌有三千言，败乱后学，太上书其曲在《消魔经》。
　　薛幽栖注：魔王上四言位号，中二言讳，下二言字也。《内象丹旨》注：旧说谓魔王作谣歌以乱后学，靖而思之，不然。魔王非故败乱后学者，盖试之也。色界魔王歌曰：我界难度，故作洞文，变化飞空，以试尔身。人虽好道，信而不笃者多矣。徒慕虚名，不为实行，魔王安得不试之？试之心固者，保举成真，其
　　败乱者，亦秉持不坚之过，於魔王亦何怪焉。
　　黄天魔王制邪玉文：
　　元皇上灵，冲妙之尊。混合真朴，造化元根。
　　感激幽微，挺生大神。摄召万炁，齐会华房。
　　消荡百魔，与道俱昌。保度却灾，灭试除殃。
　　五帝大魔，震亶兑坎中文。万神之宗。
　　东方青帝大魔王、南方赤帝大魔王、西方白帝大魔王、北方黑帝大魔王、中央黄帝大魔王，此非前之五帝五天魔王也，乃五帝之下别有大魔，故严东注姓名以别之。青帝魔王姓迫落，讳万形。赤帝魔王姓赭，讳上栢。白帝魔王姓邓，讳呼儿。黑帝魔王姓臬，讳公孙。黄帝魔王姓宛躬，讳产生。各领官属三万八千人，与五天同生，主领三界，功等诸天，故为鬼神之宗也。
　　《内象丹旨》注：《玉清隐书》云五帝大魔王，领官属与天同生，恼乱学人，不欲成道。又自矜与诸天上帝齐其圣功。后因龙汉开图，乃服元始之化。故《步虚颂》云：魔王敬受事，故能朝诸天。由是而言，若学士坚持素志，功积行着，则魔王敬奉，反为之用，又何敢而魔阵也。
　　东方九黑青灵始老青帝消魔王咒
　　洞耀育元精，青华开大明。布育九天炁，始生荐 无英。
　　扶阳通摄御，丹林合总真。积霄始晖上，郁迭明霞晨。
　　灵光焕罗络，卫育保形魂。混化合玄景，仁惠消魔群。万遍道己超，功当奏上清。
　　南方三黑丹灵真老赤帝消魔王咒
　　三炁蔼灵阙，明虚焕玉丹。朱陵有帝真，华云飞绛軿。
　　统御万界中，抚运超亿千。执策按简箓，洞章敷神篇。
　　解结散祸根，流金摧凶奸。志能成此道，魔试俱无前。
　　保度冥劫津，宴盻无穷年。
　　西方七炁皓灵皇老白帝消魔王咒
　　西灵回七度，太眇郁明华。白元维我神，皇真御景霞。皎皎三素晖，昭昭破百邪。摄音延至炁，金晶育三田。炼结固玉质，宝曜映琼鲜。魔精当灭试，逮地 无沈连。逸辔高清馆，齐轮太上仙。
　　北方五炁五灵玄老黑帝消魔王咒
　　北玄三秀蔼，太上紫皇居。总炁摄幽栖，造化敷灵纲。下统虚危精，宝育天元房。灵通太妙神，缠罗卫百关。豁落灭魔试，凶灾永不干。大道保自然，寿命 无亏残。万劫享庆会，白日登云轮。
　　中央一黑元灵元老黄帝消魔王咒
　　混化归冲妙，元皇总帝灵。真老闭黄阙，四御齐玄钧。圆华太张上，同携坚玉君。结津固百骸，琼耀拥胎仙。晨晖注明景，魔应自灭形。万道保无亏，返老回童婴。五会合一炁，飞驭超云京。
　　飞行鼓从，总领鬼兵。玉文。
　　总领鬼兵三天大元师。
　　麾幢鼓节，玉文。
　　九天尚父执麾，左领神王执幢，右统大神按鼓，后部力士执节，前引天
　　丁。
　　游观太空，自号赫奕，玉文。诸天齐功。
　　玉清赫奕天将大神，皆统属玉清神公太玄上相也。与诸天大圣高灵齐功，自号玉清灵宝赫奕之司。赫奕仙曹，专主灵宝一司。
　　上天度人，严摄北酆。
　　《内象丹曾》注云：欲界飞空之音卒章曰：北都泉曲府，中有万鬼群，但欲遏人算，断绝人命门。阿人歌洞章，以摄北罗酆，束送妖魔精，斩馘六鬼峰。诸天炁荡荡，我道日兴隆。盖北酆鬼神乃职司杀，乐於遏算绝命。天尊开度，魔王顺化，勒摄鬼帝，普告关盟，宣约处分，毋辄肆害也。
　　神公受命
　　太清神公，太玄上相，右手紫微印，左手玉清文。叩齿九通，存神为神公之形，顶玉清大丞相金碧貂蝉之冠，衣锦霞飞羽之抱，大带、朱履、绛裙，坐三色云中。神公即地皇之臣，马祖大帝之嗣。角龙，辰宿大神之父，位玉清神公太玄上相，号马龙氏，讳廓奕。
　　普扫不祥。
　　严东注：神公者、大罗天丞相也。受天尊符命，扫荡魔精不善之鬼。
　　八威吐毒，酉文。
　　八威大神，随诀召降，卫护坛所。青龙大神，震；白虎大神，兑；朱雀大神，离；玄武大神，坎；狮子大神，坤；穷奇大神，艮；麒麟大神，巽；辟邪大神，乾。
　　猛马四张。午文。
　　天马大神。
　　天丁前驱，玉清文。
　　大力天丁，前骚大神。
　　大师仗旛。辰文。
　　命魔仗旛大师。
　　掷火万里，寅离午文挑。
　　玉清掷火大神将军。
　　流铃八冲。申坤离中丑寅卯文挑。
　　玉清流铃大神。
　　敢有干试，拒遏上真，金钺前戮，玉清诀直二指。
　　金钺前戮大将。
　　巨天后刑，大指掐四指根，五指俱拳。
　　巨天后刑大将。
　　屠割鬼爽。右手金钺诀，大指压二、三、四指，箔人．亥文，直小指。
　　玉清屠割使者。
　　风火无停，左手四丫五指，从辰至申，复巽挑高。
　　玉清风火大将军。
　　千千截首，万万剪形。中指根艮文挑。
　　剪截鬼秽大神。
　　魔无干犯，鬼无妖精。
　　夫有真则有邪，有善则有恶，故邪能遏真，恶能丧善。用此刑威，驱除剿伐，不得有相干犯也。
　　已上正文，玉晨道君宣迷扶卫扫荡之事、玉清大神之威神也。
　　三官北酆，明检鬼营。坤高中丑寅文挑。
　　明检鬼营大神。
　　不得容隐，金马驿呈。自午轮十二支复高至午文挑。
　　金马驿呈大神。
　　普告无穷，万神咸听。
　　三界五帝，死言上清。中世二清诀，至震高兑，坎中文，复上清文挑。
　　列言上清录事。
　　玄师曰：此皆玉清天将大神，自号玉清灵宝赫奕之司，辅翼玉清，劫运改更，灭魔扫灾，升度学仙之子，检校三界，制御鬼爽，搜究鬼营，肃清道炁，皆扶卫扫荡之神也。
　　已上正文，皆元始天尊所降之，令玉晨道君纪录。
　　五劫开化元洞玉历章
　　真阳开化，梵炁流通。金阙在上，玉府居东。郁结五文，焕散九空。妙炁自然，蕴奥难穷。三灵共贯，万圣攸宗。参稽学行，标纪真功。形神俱契，与道合同。安镇帝箓，亿劫 无终。
　　昔混元溟涬，大梵弥罗，诸天未分，九阳冥合，三因九转，六变七徊，元始肇形，五劫初化。乃命梵元祖晨道君笔录天元，运乘五劫。故元洞者，以名祖炁。玉历者，纪乎天元。劫运五周，复归其一。自一炁化分，三因成九，若龙若蜓，蟠曲九道，漠漠 无极，总九阳祖炁之元。
　　太上以三九运梵，三五乘元，合四十二炁，以开始青天元祖炁。明东方始青之元，应九阳木王之初。故东方得九炁以分天境，劫号龙汉。次九因重复阳炁，开明赤文，流光敷落，五度开图丹书。
　　太上以三乘五，三转朱英，合二十四炁，以开南丹天元祖炁，明南方丹光之元，应三阳火王之初。故南方得三炁以分天境，劫号赤明。次复九因重积，中黄化元，天纬周缠，梵元乘五。
　　太上以五五三徊，混阳十二，合五十二炁，以开中黄天元祖炁，明中灵黄华之元，应五阳土王之初。故中央得一十二炁以分天境，劫号上皇。次九元复因，素景肇阳，七明焕梵，五纬乘天。
　　太上以七五三乘，合三十六炁，以开素灵天元祖炁，明西华皓景之元，应七阳金王之初。故西方得七炁以分天境，劫号延康。次复九因周竟，混化归本，一炁肇明。
　　太上以二五乘十，三积元阳，合三十无，以开北玄天元祖炁，明玄冥上景之元，应一阳水王之初。故北方得五炁以分天境，劫号开皇。是以五劫既周，昊天成象，一炁混道，八境流光，三积九乘，八方开景，八帝示形，九霄分化。
　　故元始天尊命天真皇人以玉历纪元，洞混化之初，劫运流复之本。诸天分境结元，洞正阳之炁，为玉历以纪天真天民劫运，功积升退之道，明九圣九品之阶。其诸玄秘，别有《九品仙录经》，具载其详。
　　五劫五炁：
　　龙汉始青之炁，青。赤明丹光之炁，赤。上皇中灵之炁，黄。延康素华之炁，白。开皇元阳之炁。黑。
　　东方玉字真文：
　　龙汉始青，玉历宝章。开九阳天，元梵华炁。九阳回妙炁，三景散元精。碧霭浮灵篆，青林粲淑英。超遥玉清府，辽邈蓬莱瀛。真化通 无间，神风滋万生。
　　南方玉字真文：
　　赤明丹光，玉历宝章。开三阳天，元
　　梵灵炁。浩劫开神运，龙文泛赤霞。八威奔电激，九凤破凶邪。炼度丹皇室，飞升元始家。炎明常继照，灵庆集晨华。
　　中央玉字真文：
　　上皇中灵，玉历宝章。开五阳天，元梵宝炁。混黄生一炁，感化结真形。上德持柔顺，含光洞杳冥。建中该九极，执本统三辰。炜烨天端上，飞芒曜玉灵。
　　西方玉字真文：
　　延康素灵，玉历宝章。开七阳天，元梵英炁。皇老储灵粹，金精曜斗威。六天咸馘灭，万宝复幽微。爽气浮高阙，寒光蔼素辉。空同披玉勒，华丽九霄飞。
　　北方玉字真文：
　　开皇玄上，玉历宝章。开一阳天，元梵混炁。五炁符元妙，诸天混太冥。辰精飞羽黑，玉女散华青。紫策封天宝，玄光凛帝庭。群魔钦至化，万国保安宁。
　　元始元量度人上品经法卷之二竟
　　元始无量度人上品经法卷三
　　太上三五都功职录弟子陈椿荣集注
　　元洞玉历，
　　双手玉文，存神为灵宝，真人诵之。
　　龙汉延康。眇眇亿劫，
　　李少微注：此章论劫运成败也。《龟山元录》曰：元洞，上皇炁也。天尊结元洞之炁，为玉历之书。其历以龙汉劫为初劫，开图日赤明劫，终曰延康劫。循环 无穷，终而复始。劫终之后三界空坏，万物精爽长在太空，故曰延康为劫坏之称，赤明是开图之名。二者交周，是谓大劫。其开皇、上皇，小劫名也。
　　混沌之中，上无复色，下无复渊，风泽洞虚，金刚乘天。
　　玄师曰：此天尊说造道开天之本，五劫生成之始也。
　　李少微注：风泽，第八垒炁也。风泽之炁，坚刚如金，故曰金刚，亦曰刚风。劫尽之时，能洞满虚空，承天不坠。按《九地内音素灵丹经》，地下深亿万里，得润泽地，其炁黄。又二十亿万里，得大风泽地，其炁紫。又二十亿万里，得大风泽地，其炁青。又下 无穷无极无边无际、洞渊纲维地，其炁绿。皆风梵纲维之，故能擎持地轮，悬而不落。九垒各有四皇，合三十六皇；九垒三十六地，上应三十六天。若学者不知天上内音，则天帝不领兆名；不知地下内音，则土皇不奏兆籍，终闭而不得仙也。地下，三十六也。
　　天上天下，无幽无冥，无形无影，无极无穷，瞑滓大梵，寥廓无光，赤明开图，运度自然。玉文坎挑。
　　法曰：此正经六十四字。
　　流化章
　　元始安镇，玉文。敷落五篇。玉文。
　　即五文开廓也。
　　第一篇
　　五篇符形载大法
　　明炁发育，木精飞英，仁惠之炁，滋愆万生。
　　天界地纲，与时皆正。凝耀神乡，结为青书。
　　光映万里，号太清九真安化上爱玉符。
　　第二篇
　　太丹之炁，衍光洞焕。飘掷化火，融炼九阴。
　　赤字凝章，其文甚异。敷映九亿，精明焕天。号交神生明玉化之符。
　　第三篇
　　黄真之炁，结精飞英；中央虚落之炁，混沌黄元之精，交流历律，化感生文，光耀万里。光芒熀煜天端之间，号真皇混丹肃玄符。
　　第四篇
　　素威禁炁，流化粹端，飘权耀神，凝结成书。
　　光映万里，其文甚异。列明凝芒，威摧万妖。
　　号八威禁龙，制虎飞英太白玉化之符。
　　第五篇
　　玄精发耀，万物滋形，生端不竭，天历有纪。玉皇上相，高观灵化，接摘玄序，开明天教，册封万帝，玄真感和。天文敷炳，典约青律，天化大成，凝结玉章。光映九亿，号明纲玄。兆太明九化之符。
　　皇人曰：五篇者，乃元始自然飞英至精虚无混沌之炁，凝结而成玉章，镇於大罗之上。昔上皇元年，星辰交错，恶曜加临，上犯三天，曾命真梵真人，赍持五篇，付於五帝，以镇天元，以制天政。又命真如真人，斋持五篇，付於五岳，以镇地纪，以御地祇。又命妙行真人赍持五篇，付於名山主者，以候成道之士，敷扬教法，下度生死。五篇之炁，其功甚博，上可以消於天灾，中可以镇安国祚，下可以度於兆民。如召三界五帝，建诸坛陛，当以土王日青素朱书五篇，以敷落五方，则万灵振伏，以集群仙，召之即至，靡有不从。详载大法，兹举其略。
　　赤书玉字，八威龙文。玉文。保制劫运，使天长存。梵炁弥罗，万范开张。玉文挑。
　　玄师曰：元始祖炁从何先生玉字？按《灵宝玉字经》云：自三炁之先，溟涬之后，其中真精挺生玄炁。玄炁之内，有神曰元始天王。其炁混凝，与元始同生，流化结芳，非色非相，或舒或张。至延康开劫，一炁分形，而为二炁，虚 无自然而生始炁。二炁凝结太空，弥覆无极，字方一丈，八角垂芒，莫知其理，二炁混沌而包藏玉字。至龙汉开劫，元始天王分隶二炁，混沌开先，炁清高澄成天，炁降积滞成地。二炁分合，中有和炁，名曰元炁，亦曰大梵之炁。至赤明劫，元始开图，中有真阳之炁，化为洞阳之火。元始运洞阳之火，冶炼三炁，混和玉字而成赤文，因而劫号赤明，文号赤书玉字是也。自三炁成文，火炼为赤书；光明之炁阳光之精为日，灵光之精成月，余光布散分为万象。三炁之神分为三清之圣。自后万范皆出、万汇皆生，莫非玄元始三炁也。至开皇劫、分隶三炁，化生诸圣，至上皇劫，五劫同启，五行全形，化生诸天。应五劫之内，产生玄中之精，精中之神，故曰上皇劫。自五劫开化之后，玉清洞真、上清洞玄、太清洞神，三洞之经、四辅符箓，皆因赤书玉字而化，禀灵宝之炁而成，火炼成文，为赤书玉字。之后，元始命天真皇人书於其文，名《八威龙文》，亦曰《诸天八会之书》，秘於上清玄都金阙七宝琼台、紫微上官兰房金室、东西华堂、九天太霞之府也。
　　升玄章
　　元纲流演，三十二天，
　　《二十八宿袂》：东七宿自辰上起角、亢，左行卯上氐、房、心，寅上尾、箕挑。北七宿自丑上起斗、牛，子上女、虚、危，亥上室、壁挑。西七宿自戌上起奎、娄，酉上胃、昴、毕，申上觜、参挑。南七宿自未上起井、鬼，午上柳、星、张，巳上真、轸挑。
　　输转无色，周回十方；旋斗历箕，
　　自丑至子文上四指，中大过中指、中文复至丑文，从子历亥，循至寅文挑。
　　回度五常，
　　金木水火土五星也。
　　三十五分。
　　日月五星、二十八宿是也。
　　总炁上元，坎兑离震中文，斜抹至亥文挑。
　　元纲者，元炁之纲也。明此梵炁演布三十二天，轮转无色之境，周匝十
　　方，自斗罡左旋，经历箕星，回运日月五星、二十八宿之分，总入上元金阙之门。
　　《龟山丹皇紫文空洞灵章》曰：紫炁左回与斗连，历度四七入金门。明於《元纲流演》图中。
　　八景冥合，炁入玄玄。
　　冥合玉清八景之天炁，入玄中之玄，大梵天中之天也。
　　元纲流演法
　　玄师曰：西龟之山，一曰龙山，言木之道也。金母居之，言金之体也。乃九炁之根纽，人之九宫之根也。纽，黄炁之渊府，乃梵炁之宫上之正府也。在天西北亥子之地，婴孩之生根也。周回四千万里，是不知其极，出常数度量之外也。高与玉清连界，上通脑也。脉通玉帝宫，东南接丹阳之霞，上承青宫神虎之门，接通肺炁也。又与大胃交通矣。西北交寒穴之野，上通金阙神仙之庭。与肾宫便穴交炁也。南极太丹浮黎之乡，炁协洞阳之光，协於心也。北指勾陈，交关华盖，炁践广灵，践中黄宫，中央上冲玉京。二十四节，重楼十二也。八达交锋，平天三十万里，三炁之会也。涌金为培，结玉为门，真土玉液之阙也。金台玉楼，同前议也。九宫三田，十二神室也。上有流精紫阙、金华之堂，琼瑶之室，傍通五穴，即是集五脏之精会门也。有自然紫云之炁，交带凤文，九色落陈，四肢八脉、五脏六腑；赤华紫英，五内生炁也。崖生紫桂，岭秀琼林，结瑚为条，植玉为根，骞林含实，赤紫白环，炁行 无庇而生此宝也。三华曜葩於朱景，返香流芳於太玄，内视三明，五香生五炁也。八炁扇飕以长鼓，玉籁空唱而成音，内之无器之音也。龙嗥云楼，凤啸绝岭，毒默万罗，长蛇千寻，神宫堂堂，仙灵纷纷，巍巍元馆，触类吐津，盖元始之妙化，实天元之灵根。
　　此即大行梵炁周回十方也。与东向诵经位次图向背不同。
　　元纲流演图
　　南北朝元
　　又法曰：元纲流演，比喻人身与天流演者，同人之元炁，发自明堂宫，右肾命门，上为九天之根，属西北乾方纽。太渊府黄炁上入於心，心属火，绛宫左旋，流循脑后风门玉枕宫，循入左目日宫，右旋下历东北箕宿、足少阴大指，流转一身，周回一匝。旋转右肩，系 无色界；缠入右目月宫，然后回度五常，从三十五分脊骨流入下丹田左肾水宫，冲入肝木，缠脾土中丹田，次过肺金宫，从十二重楼喉管通至泥丸宫上丹田囟门灵谷，总出上元，所谓上通金阙之庭。三宫升降，上下往来 无穷不息。盖人以经络炁周於一身，一日一夜百刻之中，呼吸升降，计一万三千五百息，大会於风府者也。脉属阴，阴行速，犹太阴一月一周天，息属阳，阳行迟，犹太阳一年一周天，如人之息脉元炁，则应天之常度也。阴阳顺则流演循度，阴阳和则天和，咏息和则人和也。
　　契玄章
　　玄中太皇、上帝高真，
　　玄师曰：玄中太皇者，此西元王母八景玄妙之祖炁，亦曰丹皇君，乃上帝之道君，上皇之圣真。
　　泛景太霞，啸咏洞章。
　　居西元太霞之府，啸咏空洞灵章以生其万炁也。
　　金真朗郁，流响云营。
　　左手执金真玉光，右手掷流金火铃，流响三十五天天中云营。
　　玉音摄黑，灵风聚烟。紫虚郁秀，辅翼万仙。
　　玉音摄高上之炁，灵风聚辟非之烟，紫景蔚秀太虚，万仙辅翼朝宗，乃大洞回风混合秘诀。
　　成真章
　　千和万合，自然成真。玉文。
　　薛幽栖注：言修真之人，千真和神，万道合炁，真与神混体，道与炁合形，自然成真也。
　　真中有神：长生大君，子文。
　　度命君也。在脐下命门宫，讳天真液，字飞生上英，绛衣，元始状。严东注：字吁员。李少微注：字曰吁育。
　　无英公子，丑未。
　　肝神也。在肝制三魂也。又号元灵素君，讳玄玄，字合符，紫衣，莲花冠。
　　白元尊神，寅申。
　　肺神也。在肺拘七魄也。又号白元洞阳君，讳郁灵标，字玄夷绝。素衣，莲花冠。
　　薛幽栖注：无英、白元二神，居洞房宫，宫在眉间直入二寸。无英亦时在肝，白元亦时在肺。
　　太一 卯酉
　　太一在脑，总众神也，为身中百灵之尊，众神万炁之主，故称太一。讳务猷收，字归会昌。又曰太一真讳规英，字化元。如婴儿形，黑上而赤下，衣上紫绣下紫锦，坐金床与玉帐。右手执北极之星，左手执北斗，头戴通天之冠，腰带流金之火铃。
　　司命 辰戌，
　　上帝司命也。在心主炁，纳生元也。讳理明初，字玄度卿，其形白上而青下，面圆正等，黄衣、芙蓉冠，元始状。
　　桃康 巳亥。合延 午。
　　两肾之神也。桃康住脐，保精根也。号合会神，姓桃，讳康。紫衣，莲花冠，执长生玉箓在左下。合延居肾，守命门也。号命门君，亦姓桃，讳回孩，字合精。朱衣，芙蓉冠，执天皇象符在右下。桃康、合延二神，讳字乃交互而言，非的正也。
　　存思图
　　执符把箓，保命生根。
　　并执兆玉符玉箓，保兆命元生根。
　　上游上清，出入华房。
　　上清布三华离便之房，以内言之，身中华房心也。
　　八冥之内，
　　八脉冥会也。
　　细微之中，
　　细微之中以通元炁。
　　下镇人身，泥丸 脑也 绛宫 心也，
　　此诸真神以太一为主，皆是上清太微宫中之神也。分释降炁，下入人身之中，故时复上游上清，出入三华之房，大包八极，细入毫芒，下镇人身，则或在泥丸，或处绛官。
　　玄师曰：太一含华如莲。太一之房莲华未开。 
　　太一含华之图
　　心包八脉上通九色内含五彩太一含华如莲
　　玄师曰：上清者，心之华房也。太一含华，其形自然，太一元君居之，如莲华之房，心未开之。丹华入冥者，身有八脉，冥会之处，尽总於心也。细微之中，以通元炁，同注泉源之所也。如草木肢脉，比人身赤文血脉之道路，一体经络之荣卫也。
　　中理五炁，混合百神。
　　玄师曰：中理五炁者，理五神之妙炁於中元五炁之中，百神混合於内也。大洞回风混合之法。
　　十转回灵，万炁齐仙。
　　万炁者，万神也。天尊说经十遍，天开为之十转，则回百灵以成性，变万炁以俱仙。玄师曰：十转之法，天尊十遍说经，五行生成之道也。先五遍则得五行之生数，聋盲喑哑，跛痾痼疾，痊愈复形。后五遍则得五行成数，乃至圣胎疑灵，回骸起死，桔骨变仙，更生成人也。详载大法。此二章乃灵中之灵，宝中之宝，上品之首。所谓玉晨道君云受元始度人无量上品者，是斯也。
　　街华章
　　仙道贵生，无量度人。上开八门，飞天法轮。罪福禁戒，宿命因终。
　　八方法轮之门中，有罪福之场，各有禁戒，宿命因缘事迹，具载《法轮经》。
　　普受开度，死魂生身。身得受生，上闻诸天。诸天之上，各有生门。
　　《权道图》云：开门，人道，乾宫，通天之绛宫；休门，释道，坎宫，通天之明堂；生门，仙．道，艮宫，通天之玉堂。此三门在三天之上，吉道也。出之遇福。死门，鬼道，坤宫，与死炁相通；杜门，业道，巽宫，入死户。伤门，地狱道，震宫；惊门，畜生道，兑宫。此二门乃二炁交分之路。景门，神道，离宫，在阳炁终绝之地。然此八门，有吉有凶，凶则死户，吉则生门，故经云诸天之上，各有生门。虽凶门亦有通天受生之吉道。已上正文，元始天尊所说，玉晨道君纪录。
　　三界章
　　中有空洞谣歌之章，魔王灵篇，辞参高真。
　　此玉晨道君纪述。
　　第一欲界飞空之音：
　　欲界六天，自皇曾天至魔夷天也。中有魔王，讳郁默，作飞空之歌。欲界最居下位，故云第一。
　　人道眇眇，仙道莽莽。鬼道乐兮，当人生门。天道贵生，鬼道贵终。仙道常自吉，鬼道常自凶。高上清灵爽，悲歌朗太空。唯愿仙道成，不欲人道穷。北都泉曲府，中有万鬼群。但欲遏人算，断截人命门。阿人歌洞章，以摄北罗酆。束送妖魔精，斩馘六鬼峰。
　　薛幽栖注：断首曰斩，截耳曰馘。酆山有六峰，峰各一宫，既有六宫，故云六鬼峰。六宫名见前章北都罗酆注。李少微注：作锋。六天，鬼贼也。锋言其先锋。锋，锐也。
　　诸天炁荡荡，我道日兴隆。
　　第二色界魔王之章：
　　自越衡天至昙誓天，凡一十八天为色界，谓在欲界之上，故云第二。魔王讳摩罗。
　　落落高张，
　　二十八宿也。
　　明炁四骞。
　　光华如此也。
　　梵行诸天，周回十方。二＋八宿诀。
　　元纲流演之法也。
　　元量大神，皆由我身，我有洞章，
　　诵洞章法，按大法。
　　玄师曰：《西元龟山元录》内有丹皇飞玄紫文空洞灵章，是色界魔王称我有洞章者，正此文也。
　　龟山丹皇飞玄紫文空洞灵章
　　飞玄紫炁凝灵根，法曰：飞玄自然紫云之炁，元始祖炁也。天元之灵根，见前元纲流演法。纲维玉虚总万神。空中郁勃结自然，飞玄之炁郁勃自然，凝结太空之中。上有棱层十二传。玉楼峨峨耀景云，流精紫阙带金轩。琼堂璋铄绕八骞，八骞者，八景也。重楼十二金台，玉楼九宫三田十二神室，上有流精紫阙金华之堂、琼瑶之室，有自然紫云之炁，见前元纲流演法。中有青金九灵仙。丹房真母号精延，按大法玄师曰：中有梵炁之主、雌一真母居，为九灵太妙白玉龟台。玉光金真梵炁祖母元君，青金丹皇大道君也。又曰下元梵炁之母，合延之神也。飞青羽杨晨婴冠。服色也。手执玉节握灵旛，五色命魔对帝尊。存手握五色命魔宝旛，乘空步虚至玉京山，上朝元始也。《宗坛秘诀命魔密咒》具载甚详，兹举其略。把持符籍当生门，执符把箓，保命生根。咀日嚼月嗡醴泉。采日月之精华。金醴玉泉，见前章开明三景注。离罗吐辉炼五魂，即中理五炁也。内充外溢绛府欣。内外，常冥也。绛府，心也。金光焕焕形正圆，圆象也。从朔入金色浑沦。朔，北也。肾属北水宫。金，西也。肺属西金宫。按《元纲流演法》，人之元炁发自明堂宫右肾命门上，属西北乾方纽太渊府，黄炁上入於心。心属火绛宫，左旋流循脑后玉枕宫，循人左目日宫，右旋下历足少阴大指，流转一身，旋转右肩，入右目月宫，然后回度五常，从三十五分脊骨流入下丹田左肾水宫。冲入肝木，经肝土中丹田。次过肺金宫，从十二重楼喉管、通至泥丸宫上丹田囟门灵谷，总出上元。唯有开明晓此言，本经后序曰：得道者乃当洞明至言也。日五月十朝北元。修其道，常以正月、二月、三月、四月、六月、七月、八月、十月、十一月、十二月。五月、九月、不在行持。一年计十月，每月三日、五日、七日、九日、十五日，一月五遍。清斋诵飞玄紫文．内思如法，一月计五日，见注后。刻见华盖领仙君，紫炁左回与斗连。历度四七二＋八宿也入金门，元纲流演之法！存思北斗华董之中，有紫云之炁，从斗罡左过，历度二十八宿竟，还金门之上，叩齿心拜。正是丹皇校万仙。有明此诀加精动，秘念密思每令分。妙景感会得要文，三年当审保长存。九年乘空驽羽裙，凤衣轻翔升龙山。俯仰九灵谒玉晨，得为灵宝大真人。双手玉清诀，顶碧玉七辰交泰冠，青羽飞云之衣，朱履绛裙，佩灵宝三境神剑，负五色圆象。修其道，常以正月、二月、三月、四月、六月、七月、八月、十月、十一月、十二月；五月、九月，不在行持。一年计十月，每月三日、五日、七日、九日、十五日，一月五遍。清斋诵飞玄紫文一遍，以夜半后、露出中庭，仰思北斗华盖之中，有紫云之炁，从斗罡左回，历度二十八宿竟，还金门之上。若天阴 无光，当於室内默念内思如法，每令分明。思毕，心拜四过，叩齿三通，仰祝日：天庭朗清，《大洞经》云：眉间入一寸为明堂，三寸为丹田，亦名泥丸官。明堂上一寸为天庭官。《紫微夫人咒》曰：开通天庭，使我长生。幽谷一作灵堂启真。幽谷下元，肾宫也。灵虚，按大法，西元王母内禁灵虚宫也。流云徘徊，金华四骞。中元金华。金华宫与龙山连字三宫，升降之法也。丹皇敷辉，云飞紫軿。是夕开陈，青金校仙。成我上愿，体应自然。结命月华，保年日根。三灵合景，即开明三景也。永停龙山。密行清披，请如所言。祝毕，便口引紫炁二十八咽止。行此三年，刻有神仙降兆寝席也。身有紫云映络一形，九天书名，九年必获上仙也。此章亦名炼度金门大咒。
　　万遍成仙。
　　按大法一月五遍，依洞章法，取斗中紫炁万遍，名外侍八琼丹。一千遍，夜有神光出没。二千遍，一身有光。三千遍，满室有光。四千遍，旧病新疾残靥宿痕皆去，色反婴童。五千遍，地司除死名．玉清书生录，百灵侍卫。六千遍，举身有光，洞照百步，夜可细书，鬼物不隐，预知未然。七千遍，吹嘘百物，可起死尸。八千遍，呵咒五金，皆成至宝，光生圆象。九千遍，丹成如日，面生金容，骨秀五香，三天注仙。万遍道备，位证真人。
　　仙道贵度，鬼道相连。天地眇莽，秽炁氛氛。三界乐兮，过之长存。身度我界，体入自然。
　　体入自然，证大洞也。
　　此时乐兮，薄由我恩。龙汉荡荡，何能别真。我界难度，故作洞文。变化飞空，以试尔身。成败懈退，度者几人。笑尔不度，故为歌音。
　　第三无色界魔王歌曰：
　　自皓庭霄度天至秀乐禁上天，为无色界四天。谓在色界之上，故云第三。魔王讳韶。
　　三界之上，眇眇大罗。上无色根，云层峨峨。唯有元始，浩劫之家。部制我界，统承玄都。有过我界，身入玉虚。
　　身入玉虚，证大洞、为仙真也。
　　我位上王，匡御众魔。空中万变，秽炁纷葩。保真者少，迷惑者多。仙道难固，鬼道易邪。人道者心，谅不由他。仙道贵实，人道贵华。尔不乐仙道，三界那得过。其欲转五道，我当复奈何。
　　三界歌章乃魔王所述，皇人所书，道君所纪，非二章也。
　　此三界之上，飞空之中，魔王歌音，音参洞章。诵之百遍，名度南宫。诵之千遍，魔王保迎。万遍道备，飞升太空。过度三界，位登仙公。
　　玄师曰：此是诵三界魔王歌章，非二章也。
　　敬形章
　　有闻灵音，魔王敬形，敕制地祇，　戌文。
　　至受炼更生三十二字、敕制地祇之文，黑书，敕当处土地，令敬迎诵章学士也。
　　侍卫送迎　某人，拔出地户，五苦八难，七祖升迁，永离鬼官。魂度朱陵，受炼更生。　戌文挑。
　　玄师曰：心形皈信，谛听诵者，遂获九品善果。敕制乃元始天尊所降，玉晨道君所述。
　　是谓无量，普度无穷。有秘上天文，诸天共所崇。泄慢堕地岳，祸及七祖翁。
　　天实章
　　道言：此二章
　　按大法玄师日：二章者，前章自元始洞玄灵宝本章至列言上清，是一章也。后章自元洞玉历至辞参高真，是二章也。三界歌章，非二章，止是魔王所述。
　　并是诸天上帝，及至灵魔王隐秘之音，皆是大梵之言，非世上常辞。言无韵丽，曲无华宛，故谓玄奥，难可寻详。上天所宝，秘於玄都紫微上宫，依玄科四万劫一传。若有至人赍金宝，质心依旧格告盟十天，然后而付焉。
　　传付授受之条，上天之科立四万劫，乃旧劫之格。
　　十天，东方九炁青天、南方三炁丹天、西方七炁素天、北方五炁玄天、东北东南西南西北四梵炁天、上方一炁昊天、下方一十二炁皇天。告盟十天，大券朱书，面乎十天而分之。
　　元始无量度人上品经法卷之三竟
　　元始无量度人上品经法卷之四
　　太上三五都功职箓弟子陈椿荣集注
　　普度章
　　道言：夫天地运度，亦有否终。
　　运是劫运，度是度数。
　　成玄英注：否终者，否是阳九百六；终谓三界消亡。阳九百六者，按《周易》大衍十九年为一章，四章为一部，二十部为一统，三统为一元，一元四千六百二十年，其中通有五十四年水旱。阳九者，阳数奇，极於九；灾应之时，大则九年之旱也。其次则七年、五年、三年、一年之火也。阴数偶，极於八，灾应之时，则八年、六年、四年、二年之水。百六初入元，一百六十年，阳数奇，有小旱之灾，故云百六之灾。通论阳九百六之会者，初入元，三百年为小阳九、小百六，九百年为大阳九、大百六。大则大旱九年、大水八年也。《汉书》云：四千六百一十七年为一元，数尽三元为大劫之终，天地消亡也。三元合一万三千八百五十一年。初入元一百六十年为一小灾，故云百六否终之义，略举如前也。
　　日月五星，亦有亏盈。至圣神人，亦有休否。末学之夫，亦有疾伤。凡有此灾，同炁皆当齐心修斋，六时行香，十遍转经，福德立降，消诸不祥。无量之文，普度无穷。
　　玄师日：六时者，半夜、平旦、食时、日中、哺时、黄昏，六阳时也。
　　阴炼章
　　道言：夫末学道浅，或仙品未充，运应灭度，身经太阴，临过之时，同学至人为其行香诵经十过，以度尸形如法。
　　依五炼生尸之法，以度尸形，其炼度尸形之法，出《灵宝五炼生尸经》九炼生化章。
　　魂神径上南宫，随其学功计日而得更生，转轮不灭，便得神仙。
　　保镇章
　　道言：夫天地运终，亦当修斋，
　　修灵宝金箓斋。
　　行香诵经。星宿错度，日月失昏，亦当修斋，
　　修天皇九曜斋。
　　行香诵经。四时失度，阴阳不调，亦当修斋，
　　修五帝育物斋。
　　行香诵经。
　　请雨祈晴，修洞渊五神斋。
　　国主有灾，兵革四兴，亦当修斋，
　　修太一圣真斋。
　　行香诵经。疫毒流行，兆民死伤，亦当修斋，
　　修长生保命斋。
　　行香诵经。师友命过，亦当修斋，
　　修灵宝黄箓斋。
　　行香诵经。
　　玄师曰：所立斋法，世并有科。此六条，正是学士修诵大法、功行之要。道凡遇一切厄会，当修斋行香诵经，必获真人之位，所谓得为金阙臣也。详见大法。
　　夫斋戒诵经，功德甚重，上消天灾，保镇帝王，下禳毒害，以度兆民。生死受赖，其福难胜，故曰无量普度天人。
　　当默运慈心，普及一切，悉为禳厄解难，以阴修善功也。
　　至言章
　　道言：凡有是经，能为天地帝主兆民行是功德。有灾之日，发心修斋，烧香诵经十过，皆诸天记名，万神侍卫。
　　修齐诵者，获三品善果。
　　右别至人，克得为圣君金阙之臣，诸天记人功过，毫分无失。天中魔王亦保举尔身。得道者，乃当洞明至言也。
　　诵此经，当周十遍，体元始说经周回之意，未通经中深义，不得懈怠退志。功成之后，心府虚静，尘秽不侵，自然通达真旨。
　　自道言此二章、至洞明至言也，太上玉晨大道君后序。
　　大洞章
　　诸天中大梵隐语无量音
　　此是题目也。严东曰：隐者有四，一隐名，二隐讳，三隐事，四隐语也。李少微曰：按《内音经》云：元始天尊於赤明世界栢陵舍座，是时云雾郁勃，三日三夜，玄阴不解。五老上白天尊曰：今日侍座，所未曾见。天尊演教，则河海静默，山岳藏烟。今日昼阴，天人惶惧，不审何故？天尊告曰：今日诸天发瑞，灵应自然，玉字焕烂，障蔽天光，咸令四座暝目伏听。俄顷，天炁顿启，冥暗消豁，五色光明，洞照十方。忽有灵书，字方一丈，於空玄之上，文彩烂焕，八角垂芒，精光乱目，不可得看。天尊普告曰：此灵书八会，字无正形，其趣宛奥，难可寻详，可注笔解之。於是天真皇人受天尊明命，注解其音，分其分度，三十二天，天各八字，并飞玄自然之书；合五方飞玄之炁，以和八字之音，名曰大梵隐语无量洞章。
　　道君撰
　　太上玉晨大道君，为灵宝教主，撰此灵书中篇三十二天玉字成经，为云篆光明章。
　　元始灵书中篇：
　　此道君自标於题目之下。
　　此正文大梵隐语之音。
　　大法中篇，是三十二天大梵玉字内音。无量隐语之旨，乃元始祖炁灵书中禁之篇。玉晨道君所撰，天真皇人所书也。内隐大洞秘讳、五劫开图之旨，凡二百五十六言，分置三十二天，天各八字，内按乾、坤、坎、艮、震、巽、离、兑八卦，支变八八六十四卦，一句按一卦也。通贯六十甲子，乾、坤、坎、离四卦，出於六甲之表，不在甲子之限。
　　李少微曰：今所注者，一依天真皇人内音训释，或删繁取要，或加字益明，回互经文；不依轮次者，务使人速见其意也。
　　东方九炁青天自然玉字
　　亶楼阿苍，丁丑。 无和观音。戊寅寅文。 
　　李少微注：此八字，皇曾天内音也。亶者，坦然广远貌。楼者，玉京山下长楼。亶远广远，上承玄都之宫，亦谓之楼都。阿者，玄都宫阿那之神名，主大梵之炁，阿那鸣楼都之鼓以集众真，上朝元始。荟者，帝君游台之名，荟蔚华秀。无者，太无也。言太无之中，自然生真也。和者，田月门户之名。观者，观觉天中帝君之讳。音者，八字之音。人能诵八字之音，则真人乘金轮以开冥，玉女扬华旛以披钮。观觉主长夜之录、四冥拔九幽之府，七祖披朗，朽骸还生也。
　　须延明首，。己卯。 法揽菩昙。庚辰丑文。 
　　此八字，玉完天内音也。须延者，玉完天西北阙名也。大劫数交，须延开而玉真上圣於是而回。明首者，元始之都候也。元始开运，则都候启道，梵炁自朗。法者，法轮罪福之场。揽者，揽觉天中帝君之讳。菩者菩提，昙者昙颐，并上元真人也。人能诵此洞章，则法轮引籍於司命，揽觉度魂於更生。菩提执九色之麾以轮运，昙颐旋十绝之旛以停椿。天地得之则不价，万物得之以长存。
　　稼那阿奕，辛巳。 忽诃流吟。库中指中文。 
　　此八字，何童天内音也。稼那者，天中正图先生之号，领人生死图录，总主神仙，治金华宫。金华宫与龙山连宇，炜烨玉清之上，蔚勃洞虚之中。阿奕者，七宝林中树名也。实上圣之进圃，真人之戏园。忽者，觉也。飞天神王之讳。诃者诃摩，天中呼元始天尊为诃摩。劫运终则诃摩开化教法，普度天人。将来劫坏，真经隐藏，天尊已知，预为流布歌吟也。人能诵此洞章，正图先生则削罪录於长夜，注生名於南宫也。
　　华都曲丽，癸未。 鲜菩育臻。甲申卯文。 
　　此八字，平育天内音也。华都者，天中太极宫青华门之别名。曲者，天中有梵天神人飞行太极之上，爽灵风之炁，歌洞章之曲。丽者，太和玉女之名。＇鲜者鲜云，即庆云也。菩者，天中菩楼也。育者，天中帝君之隐名。臻者，至也。育帝常乘八景之轮，道观八极，至於鬼神之家，回十绝之旛以召魔举仙。人能诵此洞章，飞天遥唱，三界司迎，七祖出夜，上升南宫也。
　　答落大梵，乙酉。 散烟庆云。丙戌辰文。 
　　此八字，文举天内音也。答者，天中玉阙名也。落者，宫阙落落然也。大者，大宥天尊开运之初，皆放大赦，谓之大宥，使三恶道空，九幽罢对。梵者梵炁，能开龙汉之劫。散烟者，真人散香於玉阙。庆云者，五色备也。庆云接乎紫馆，飞天舞乎空轮也。
　　飞洒玉都，丁亥。 明魔上门。戊子巳文。 
　　此八字，魔夷天内音也。飞者，飞天神人之名也。天地政运，沦於延康，冥冥无开，飞天启光。於是散辉，诸天受炁也。洒者，龙汉一会，倏欻而回也。玉者，玉真魔夷天帝之讳，主开度幽难。都者，九幽之酆都也。人有善功则玉真开长夜之户，酆都度八难之场。明者，解八字之义也。魔者，魔王也。上者，上帝也。门者，门下也。人能明解八字之义，则魔王敬伏，上帝育养於始生之神门，门下韩君司录度算南宫，庆流九族，生死蒙恩也。
　　无行上首，己丑。 回跖流玄。午文。 
　　此八字，越衡天内音也。无者，上道也。言元始之炁，开明无上之道。行者，天元之纲纪，维罗八极，梵炁弥布，流行不息也。上首者，北斗之罪宫也。回者，转也。跖者，履也。劫运之初，元始则履空而轮转，布化十方。流者，流晨之光，照长夜之府。玄者，空也。越衡天上玄都之景，有空峰之山，万圣之所游，生死之所归。道未备足，身应灭度，魂升空峰，受炼而更生也。
　　阿陀龙罗， 四象吁员。庚寅中指上文。 
　　此八字，蒙翳天内音也。阿者，天中有九折之山，连阿栢属。陀者，山上之楼，上通玉清之炁。帝君常乘三素之云，上游阿丘之岭，下监万生之罪。龙者龙山，与阿陀相去九亿万里。罗者，日月之名。《玉纬》曰上清九天真人，呼日为濯曜罗。言山势相交，日月明於峰山。四者，四极之宫，东华、南极、西灵、北真也。四极真人主生死命籍。象者，象轮之车。真人常乘象辇，游行三界，校人生死罪录，开度学道之人。吁者，吁育天帝之讳，为南宫度命君，主炼度朽骸。员者，日中生童，主灌津於天人。人能诵此洞章，则玉名入帝簿，生死度南宫，四极给自然之羽车，七祖欢於福堂也。
　　诵毕，叩齿九通，即临目存九灵妙炁，青玉之光，从东方无极玄虚中来。良久，微诵玉晨君祝。
　　东方八天无量音玉晨君祝曰：
　　森廓连华阙，神尊帝一真。灵虚交日月，玄觉照冥津。玉关回运数，梵炁启都明。麾旛扬洞唱，天君秉化轮。金华领仙箓，郁带龙山宫。宝秀焕珍景，宴戏高上墉。霏烟散妙霭，陶精养我形。飞天观劫会，赞咏元始文。太极建青钥，晨辉布发生。爽耀应穹观，熙怡存玉婴。皇育旋景舆，升度七祖魂。弥范流飞纲，周维天地根。祥霞翳霄仞，紫馆真人君。轩奕青玄府，灭试摧邪凶。道应混高元，神结泥丸精。灵丘三素云，罗耀交琳峰。七九齐至用，三五合同功。并协冲和德，变炼超仙宗。祝毕，存前九灵妙炁，青云九重，覆匝身形。
　　九色玄龙导从左右密咒曰：
　　赤明开图，八炁回真。总统元关，青帝大神。流化九外，缠绵我身。灵音八书，六十四篇。洞明天地，与我合仙。运政龙驾，上升帝辕。咒毕，引前九灵妙炁九咽。混合五脏如瑠璃映照之色。行之九年，致青芽九炁之精，身生光明，彻见虚无。万遍道成，即得飞行，七祖同福，皆升南官。
　　南方三炁丹天自然玉字
　　南爓洞浮，辛卯。 玉眸谈说。壬辰巳文。 
　　此八字，和阳天内音也。南爓者，南方有流火之庭，飞焰焕乎八方。洞浮者，洞阳宫炁炎而浮流也。玉眸者，流火之膏炼身体则生玉光，明如眸子，故曰玉眸。诸学人始得道者，皆诣流火之庭，南极真人以火膏洗炼荡除尘垢，得与真人为侣。诜诜然，众多。
　　梵形落空，癸巳。 九灵推前。甲午辰文。 
　　此八字，恭华天内音也。梵形者，元始天尊在龙汉时号也，至赤明世号无名君，上皇开运，号元始丈人。梵炁化形，随劫化生，以一神而见，不受胎生，故曰梵形。落空者，元始自空中而生也。九灵者，九华真人也。理於南上宫中，主九幽之下宿对死魂。推前者，九华真人主命录，推算死魂前生功德。有善功者，四斗真人书延生之符，而授与之，则得拔度九幽也。
　　泽菩台，乙未。 绿罗大千。丙申中指上文。 
　　此八字，宗飘天内音也。泽者，天中山窟也。其山上有众龙之窟，山有黄房之室，一名玉容之堂也。者，玉晨道君之内名也。理於黄房之内，混大劫而不终，经龙汉而更明，故幽中而悦焉。菩者，飞天真人之隐号，有无数之众。台者，玉台也。处於泽山之阳。绿罗者，月中夫人，字罗英，容色如玉，着绿帔青衣，故曰绿罗。上乘大罗之天梵行之炁，运度之关，以应天地之数，终於大劫。既受交於日月，则会於玉台之上也。大千者，世界之数。陆先生云：以千数至千，即千千，为小千；小千数至千为中千，中千数至千为大千。千中之大，故曰大千。人能诵咏洞章，则得驾羽轮之车，升黄房之室，游玉台之上，览大千之境也。
　　眇莽九丑，丁酉。 韶谣缘邅。戊戌午文 
　　此八字，皇笳天内音也。眇者，天书玉字，沦於延康之中，翳而不彰，眇眇然也。莽者，龙汉开运，其文复明，莽莽然也。遇其道，男女并皆寿三万六千岁，其运之极，又经一劫，九炁各生一兽，以害恶民。其劫既开，而九兽号为九丑之鬼。北帝上真主生死图箓，故立九丑以辅三官，数极九九八十一万度，天炁之交，九丑当得辅，号为九都使者。韶者，皇笳天神霄王之内名。神霄王是魔王之神，主常试学道之人正与不正。魔王作谣歌以乱人心，心固者，王即保举，径升皇笳天中。缘邅者，南北二斗君之内讳也。人有善功，列言於南斗，南斗即度三界之难，技九幽之苦，告下魔王，不敢败害也。人行恶则三官列罪於北斗，北斗即告下魔王灭魂，付九幽之下，充长夜之役。皇笳天上有金华之山，学成得道，皆诣金华山，受太一之信，以制灭魔试。然后得乘景轮之车，游宴八方。九炁者，按《三天正法经》：始炁生三炁，一曰赤洞，二曰白章，三曰青浩。元炁生三炁，一曰绿炳，二日黄景，三曰苍混。又曰：白遁玄炁生三炁，一曰紫融，二曰碧炎，三曰黑演。．谓之九炁也。
　　云上九都，己亥。 飞生自骞。庚子未文。 
　　此八字，堂曜天内音也。云上，飞天神王之讳。开龙汉之劫，启赤明之运，数自然之书，立天地之根也。九都者，三象既分，而有九层之台，处乎玉京之山，焕乎空玄之上，飞天神人常散百合之香，流五云之华，以观飞天真人。台上有太真玉郎，一日三回十绝之旛，则诸天上帝三朝玄台，诵咏洞章也。飞生，南上更生之神名也。学士能诵洞章，诸天称庆，飞生为开不死之路，流长生之炁。下炼五魂，则八景存焉。自，从也。骞者，骞林也心既共举人上升九层玄台，道於骞林之下，身佩天书，口诵洞章，即得上朝玄都之宫也。
　　那育郁馥，辛丑。 摩罗法轮。壬寅申文。 
　　此八字，端靖天内音也。那者，天王侍郎之内名也。主天四时之炁，梵行虚无之纲，以正端靖天中分度也。育者，天关空轮之名，郁馥斗中灵童之名，常运育轮於太无之中，回十转以召真天关。十转则十方大圣上朝玉帝，万神齐到，而郁馥唱礼焉。，摩罗者，天中大魔之内讳。郁馥一唱，魔王束形。学者知四时之炁，十转之关，则入法轮之门，乘八景之舆，升唱玉清之中，上朝紫微之台也。
　　霐持无镜，癸卯。 揽姿运容。甲辰百文。 
　　此八字，恭庆天内音也。霐者，天中都监神之内名也。持者，龙渊之名。众龙蟠乎其中，御金婴而运东井之华以灌天真。华者，日中黄华之精沃注东井之流津，无穷之源也。无镜者，飞天神王讳也。游乎大罗之上，出无色之光，度学道之人。揽姿者，三界之门名。人之此号神王则开长夜之府，技九幽之魂，以度三界之门也。运容者，玄和玉女之右。人得度三，界之门，运容则以朱灵之炁，导之于形，太和之津，灌之于神，上升福德之堂，保劫运之无穷矣。
　　馥朗廓奕，己巳。 神缨自宫。 丙午四指上文。 
　　此八字，极瑶天内音也。馥朗者，天中玉京玄台之别号。西灵真人常诵洞章，以游其上。廓奕，天中神公之内名，与元始同生，为玄炁之范，教学仙之人。神缨，紫微宫灵童也。主灭度之尸。若得神缕歌无量之章，则反形於三炼之房，受自然之炁，欢无穷之龄也。人能明八字之音，则神公为开长冥之户，升更生之门，上登玉京之台。
　　诵毕，叩齿三通，即临目存三灵妙炁、赤辉之光，从南方无极玄虚中来，良久，微诵玉晨君祝。
　　南方八天无量音玉晨君祝曰：
　　和阳焕明奕，炎晖玉炼颜。虚梵隐玄邈，空朗昭神功。九华破幽录，四极延生津。黄房晨景居，绵绵保长存。窈窕腾月妃，万界超劫轮。混洞翳玉书，龙汉明耀晶。神文摄六天，察制妖魔群。邪试莫我干，列名标上清。超度五苦难，逍遥玄仞峰。飞神开大运，明观九云重。南上炼我魂，旋盖游骞林。泛霭缠虚纲，十转回天关。大魔咸来宾，八景朝紫微。龙渊注东井，黄华养我真。大罗无色光，寂度无穷人。朱灵协至炁，太和升福堂。玄台映郁萧，诵洞遵西灵。神公布玄范，反婴齐自然。祝毕，存前三灵妙炁绛云三重，覆匝身形。
　　朱雀凤凰翱翔前后密咒曰：
　　三炁徘徊，灵凤来飞。玉音八字，烂焕紫微。吉日大庆，我道洞开。朱丹哺饴，仰吸灵辉。身生水火，绛帔羽衣。登空飞步，足践凤梯。周旋八天，七祖相随。
　　咒毕，引前三灵妙炁三咽，混合五脏如日辉映照之色。行之三年，致朱丹三炁之精，反白改容，万劫不倾。七祖超升，上生福堂，反胎仙家，即得更生。
　　西方七炁素天自然玉字
　　刀利禅猷，丁未。 婆泥咎通。戊申申文。 
　　此八字，孔升天内音也。刀利者，南方无极世界之号。禅是刀利之国，亦日禅黎。其国有洞阳宫流火庭，灵文始於流火受炼，莹饰光明之后，刀利之国改为福德之堂。苦魂得度入洞阳之宫。猷者，南上好生君之名。婆泥则火炼池之灵童也。咎通是刀利世界魔神也。常遏人生路，若人知好生君名得度洞阳之宫，及诣火池受炼，即更生福德之国，则魔神奉焉。人能诵八字之音，则刀利世界无极灵官侍卫其身，径诣南宫，仙人司迎，上升三炁之天也。
　　宛薮涤色，己酉。 太眇之堂。庚戌未文。 
　　此八字，皇崖天内音也。宛薮者，皇崖天帝内名也。主开度太漠之经，以明八字之文。明道既彰大罗之上，蔚然澄清也。涤色者，色界上飞天真人名也。乘景云之车驾九色之龙，游色界之上，出入玉清之中。荡除秽炁，开度善根之人。太眇之堂者，化生堂也。空洞之化，结自然之章，坦然广大，开度万生历也。学人通八字之音，则飞天真人降景云之车，载兆上升、化生之堂也。
　　流罗梵萌，辛亥。 景蔚萧嵎。壬子四指上文。 
　　此八字，极风天内音也。流者，极风天帝讳也。处乎紫霄之上，游观玉京之山。罗者，月女之讳。主王游宴之仪，流辉极风之天，洞照九玄之真也。梵者，飞天真人名也。主回九天之关。萌者，元始天神也。固极风之根。景者景皇，四极上真人也。蔚者蔚秀，景霄仙人也。并理玉京台，历校长夜之中，开度善根之魂。萧者萧仞，白素元君之宫也。嵎者，萧仞之竭，对宾之所也。人能常诵洞章，乃得驾九色之霄，上升景皇之台矣。
　　易邈无寂，癸、 宛首少都。甲寅酉文 
　　此八字，孝芒天内音也。易邈者，始皇孝芒天中天王之讳。无者，虚无。寂者，寂寂是虚无寂寂之庭也。言此天王从龙汉而来，至赤明而出，居乎虚无之内，处乎寂寂之庭也。宛首，太上道君之内号，驾八景玉舆，策三素飞云，开元始玄奥，演大法以度人。少都者，日中灵童名也。散日精以灌真流，飞华以拂尘学人。知八字之音，则天王飞景云之舆降三素之軿，度身三界之上，进入寂寂之庭也。
　　阿滥郁竺，乙卯 华漠延由。丙辰戌文 
　　此八字，翁重天内音也。阿滥者，翁重天帝讳也。乘景霄之轮，进九层之台，处玉楼之上，唱洞章以伏魔王。郁者，郁默天中魔王隐名也。竺者，欲也。是魔王都伯恒在欲界之上，诵空谣之歌。华者，言色界光华也。汉者，砍界沙汉不可寻也。延者，束鬼之庭。由者，禁鬼之防。天王咏无量之章，则天魔应响而束首，群鬼请由而伏形。奉之者九祖开泰，修之者灰骸更生也。
　　九开自辩，丁巳 阿那品首。戊午亥文 
　　此八字，江由天内音也。九开者，大演之初，天地未判，轮转三炁，开为九分。九度既明，九位乃列，阴阳万品於是而生。自然，明辩也。阿者阿丘，江由天帝讳也。乘九色之龙，驾三素之軿，上登龙山之岭，游观九玄之中。那者那邪，飞天神人之隐名也。飞行三界，历校长夜之中，拔度善人之魂。有知八字之音，则天王品度兆身，入飞天之众首，化枯骨成童子之颜矣。
　　无量扶盖，己未 浮罗合神。庚申子文 
　　此八字，阮乐天内音也。无量者，天中无量大圣之始神也。总统飞天神人，受其品量而得升迁。扶者，更生真人之内名，校长夜之录简，善恶之根。盖者，玄中福堂之号也。浮者，幽夜之魂，受真人开度，谓之浮也。乘运而归，上升福堂也。罗者，大罗也。开大千世界，召更生之宾，诣大罗之天，削死三官。合者，合庆也。神者，神公也。是大罗丞相。人能知八字之音，与神公合庆，受度为更生之宾，故曰合神。
　　玉诞长桑，辛酉 
　　栢空度仙。 壬戎四指中文 
　　此八字，昙誓天内音也。玉诞者，昙誓天玉都名也。长桑者，天中骞林，亦名桑林，覆荫东华之宫。叶上有大洞之章，紫书玉字，焕乎上清。下有扶桑之树，上森骞林之丛，碧鸡鸣其盖，青霞翠其峰，神风流反香之草，鼓桑林百籁之音，神风一鼓，洞章成音，故曰栢空也。度仙者，飞天神人也。常以鸡鸣之始，登玉台之上，来取五方云芽，仰咽三辰之光，简学仙之人生死录籍，开度九幽之魂，升入法轮之门也。
　　诵毕，叩齿七通，即临目存七灵妙炁白华之辉，从西方无极玄虚中来，良久，微诵玉晨君祝。
　　西方八天无量音玉晨君咒曰：
　　洞阳映霄阙，受度好生君。灵童火炼攻，福馆涉生津。太漠明道彰，真人翔景云。高清布元化，荡秽除妖氛。接我琅碧舆，升入微妙门。扬辉浩极家，洞耀九玄真。造化回幽关，杳眇回灵根。景皇连郁秀，检校超仙魂。萧仞白元子，同担列帝宾。始皇天中王，寂寂虚无庭。玉晨张大范，流庆涤我尘。穹楼演洞唱，收魔束鬼形。三元分化祖，九度悉宣陈。阿丘驰素軿，那邪契所缘。弥罗大圣神，更生升福筵。逸化乘运归，削死永合欢。琼府巍峨境，森扶霭华骞。云芽揖三晖，享此亿遐年。祝毕，存前七灵妙炁，白云七重，映覆身形。
　　白虎狮子导引左右密咒曰：
　　七炁金灵，八天尊神。白虎策辇，狮子捧辕。七炁缠绵，炼我成仙。身发金光，映照素云。内外变化，升入洞门。七祖出夜，九幽放魂。三徒五苦，长斩恶根。同欢福会，受庆自然。亿劫开度，随运长存。
　　咒毕，引前七灵妙炁七咽，混合五脏如月晶映照之色。行之七年，致太素七炁之精，停年留世，万劫童颜，庆及七祖，升度南宫，反胎更生，世世生仙。
　　北方五炁玄天自然玉字
　　玃无自育，癸亥。 九日导乾。亥文 
　　此八字，霄度天内音也。玃无，是龙汉时飞天之神也。元始始开之炁，溟涬无色之中，玃无乘运而出，凝然而立；霄度既立，自抗不终之劫。育者，霄度天王之内名。九者，育王乘象轮之车，游九玄之门，转九机之度，应劫会之期。日者，天中日童。导者，导引和炁。天运之终，日童停光拔度学者，灌以水母之精，导以太和之炁，洗炼五神，进入朱宫，故曰导乾。
　　坤母东覆， 形摄上玄。甲子戌文 
　　此八字，元洞天内音也。坤母者，太阴之都侯，九灵之母也。理东海扶桑旸谷之渊，常总地机，转轮元炁，上应天关。天关转、地轴动，周天一度，水则涌三千三百度。天地炁交，九海冥，一水则弥天。东者，东海受会，制期河源也。履者，水神也。理於昆仑之山，填固巨海，遏断东井，则地机不沦，保劫长存。形摄者，灾交之时，坤母形出东河之上，摄召鸟母，以凤车迎学仙之人，上昆仑之墟。鸟母乃水之候神也。上者，坤母上诣帝君，申劫会之期，度学仙之人，言名於玄都之宫也。
　　陀罗育邈，乙丑 眇炁合云。丙寅四指中文 
　　此八字，妙成天内音也。陀者，天帝之内名，与妙成俱生在云阿之岭。罗是月始生之名。陀在云岭之上，抱月而明。育者，妙成天神王，名育生，总统十方飞天之神。邈者，天中羽林监神，名神王。常使匡御三界，简人生死之籍，令魔王保度得道之人。眇者，眇眇高远也。人得保度，诣羽林受符而升天，眇眇行於云宫也。炁者，云炁也。合者，合景也。既入羽林，结云炁以成衣，飞升朱宫，受福天堂，遂与诸天合景而上飞也。
　　飞天大丑，丁卯 总监上天。戊辰子文 
　　此八字，禁上天内音也。飞天者，飞天神王也。天上有飞玄之炁，结成空洞之经，十方神王在空霄之上，诵此经以和自然之炁，接引学道之人。大者，三界之都录，主生死图箓。丑者，伯也。是三界之魔王，受事於大丑。学士识其音，则魔王保真身腾三清也。总是飞天都统之官，常摄八会之炁，以促天地之运，监领长夜之官，开度九幽之魂，学士知天中之音，则天魔列言，大丑勒籍仙部而上升天中也。
　　沙陀劫量，己巳 龙汉瑛鲜。庚午丑文 
　　此八字，常融天内音也。沙者，天中有沙兰之宫，是紫微之别馆，处乎玉清之上，焕乎紫虚之中。陀者，陀丘也。陀丘之众，有巨万人皆是新得道受度者也。功德未备，停散其中。劫量者，每至劫运一交，陀丘之众计功之量，得升朱陵之宫，受福而仙也。龙汉者，初劫之名，是时大道淳朴，徒有其化，难可为杂也。瑛者，龙汉时飞天神客也。常开度九幽之魂，升兰宫之中。鲜者，南宫之童，学人得度，而鲜童炼其形容於朱陵之上。
　　碧落浮黎，辛未 空歌保珍。 壬申寅文 
　　此八字，玉隆天内音也。玉隆天中常生碧霞之炁。落者，飞天神王名也。乘碧霞之辇，游玉隆之天，一日三时，引天中众圣上朝七宝之宫。浮黎者，天王内名也。众圣上朝而天王称庆也。空者，天中侍晨之名。歌者，洞章之曲，侍晨一啸，灵风既奏，音成洞章，故曰空歌。保珍者，学人知八字之音，则升上南宫，为飞天之宾，保此不终之劫，珍其自然之文，故曰保珍。
　　恶奕无品，癸酉 洞妙自真。 甲戌卯文 
　　此八字，梵度天内音也。恶奕者，天王之内名。昔於龙汉之中，诸缘并尽而过度三界之庭，升入太虚之馆，受九仙之箓，登大圣之号。赤明开运，元始锡为梵度天王。无者，太无真人也。受天王之符，度长夜之魂，品量幽魂之罪福，洞明宿对也。宿对既解，乃入妙化之堂。自者，与也。真者，天真也。太无真人度九幽之魂，洞识宿命恶缘，并尽度入妙化之堂，与飞天而合真也。
　　元梵恢漠，乙亥 幽寂度人。丙子玉清文 
　　此八字，贾奕天内音也。元梵者，元始大梵风泽之炁，抗举澄漠之精，高而洞浮，悬而不落也。恢漠者，远而无碍，有而若无，微而不可名，妙而不可寻也。幽兮寂兮，不可见闻，其中有真，其中有精，冥度天人也。
　　诵毕，叩齿五通，即临目存五灵妙炁紫晶之霞，从北方无极玄虚中来。良久，微诵玉晨君祝。
　　北方八天元量音玉晨君祝曰：
　　开化无上神，霄度凝玄炁。阳华真一精，太和育妙慧。
　　九灵镇西昆，机化停枢会。凤车升羽轮，越此大劫津。
　　云阿拥圆皓，育生天神君。受符羽林宫，蔼秀灵霞襟。
　　空霄飞玄章，接举身超腾。天统摄八耀，开济九幽魂。
　　兰宫连紫微，按格升朱陵。南宫有妙童，琅辉炼我形。
　　苍霞浮绿辇，称庆拱高尊。灵风泛洞响，可宝无穷龄。
　　九仙颁运箓，释散宿业根。流纲抗虚梵，廓达归无名。
　　大混百骸纪，徊烟合紫云。庆垂七叶孙，祸塞三徒源。
　　解滞离尘纲，齐辔逍遥宾。倏忽登龙台，稽首玉帝前。
　　祝毕，存前五灵妙炁，玄云五重，覆布身形。
　　飞龟羽盖苍郁前后密咒曰：
　　玄天徘徊，流景上清。大有启运，八字开明。
　　飞玄澄空，洞阴自生。五炁缠绵，灌我身形。
　　冠带北单，受炼洞灵。肾府仙化，内外光精。
　　飞行三界，游宴紫庭。七祖同庆，欢乐劫龄。
　　七宝林中，反胎更生。长夜出离，南宫记名。
　　黄箓白简，世世生仙。
　　咒毕，引前五灵妙炁，五咽，混合五脏，如紫晶映照之色。行之五年，致灵芝五炁之精，还年留景，保命三清，庆及七祖，世世生仙。
　　元始无量度人上品经法卷之四
　　元始无量度人上品经法卷之五
　　无玄章
　　道言：此诸天中大梵隐语无量之音，旧文字皆广长一丈。天真皇人昔书其文，以为正音。
　　李少微注：《真一五牙经》曰：皇人者，不知其得道之始也。身长九尺，玄毛被体，皆长尺余。黄帝时在峨眉山绝阴之下，以苍玉为屋，黄金为座，张华罗之幡，然千和之香。侍者仙童玉女，座宾三人，皆称太清仙王。黄帝再拜问道，授以五牙三一之文云。
　　玄应章
　　有知其音，能斋而诵之者，诸天皆遣飞天神王下观其身，书其功勤，上奏诸天。万神朝礼，地祇侍门，大勋魔王，保举上仙。
　　御注：有大功德则上帝魔王高真信用，保举此人於太上仙王之前。
　　道备克得游行三界，升入金门。
　　玄师曰：知中篇之音，斋而诵者，获乎八品福报。
　　此音无所不辟、无所不禳、无所不度、无所不成。天真自然之音也。故诵之致飞天下观，上帝遥唱，万神朝礼，三界侍轩，群妖束首，鬼精自亡，琳琅振响，酉文。十方肃清，河海静默，山岳吞烟，万灵振伏，招集群仙。天 无氛秽，地无妖尘，冥慧洞清，大量玄玄也。亥文。
　　玄师曰：中篇之音，有辟禳度成四种无量威神之力。诵之者，获十六品祥应。
　　已上正文，大梵隐语后序。
　　成玄英注：此明诸天内音冥通慧照之力。冥者，幽深不测；慧者，通照无穷。慧能照空，故云冥慧。高而不极谓之洞，焕耀三清之上谓之洞清。洞者，空也。清者，净也。 无边无际，谓之大量。大量之内，唯有真空，真中有精，其中有信，能生真圣，非有非无，常住湛然，微妙莫测。究竟其理，不可寻详。玄中更玄，故云大量玄玄也。
　　大梵隐语正音
　　东方八天
　　广生高应，觉元洞虚。应元九真，化交肇图。文灵运构，宗范元都。感变总括，威招自成。绿岑迁景，皇道含明。天林耀权，炁精育魂。融罗负立，圆英隐昱。期巨神色，洪纲告宁。
　　南方八天
　　章炎通泛，坚敷澄宗。虚象玄华，龙阳舞穹。微正霄艳，渊太凝冲。玄关三纽，大梵飞空。隐觉隆益，天伦庆呈。神户缠络，真元散精。净握明照，徊合升迁。导骞宴云，灵应腾天。
　　西方八天
　　刚泽徽控，阴唆孤仪。贯炁冥素，宸洞开微。周化幽应，澄辉帝台。平遐挹虚，恢茂童池。结飙临育，丽无散开。阳通百六，沈芒隐阶。幽廓冥默，真峰会灵。坚丕顺道，告命骞林。
　　北方八天
　　龙安洞变，纯阳隐玄。方本还炁，象伏高员。神变惠允，解炼灵根。赤精纯道。成号威尊。利云友常，亿仞中丘。郁成琼垒。谣音庆流。受位玉室，大宪通幽。玄章焕落，纲轮乃周。
　　中央
　　幽玄还门，荷萨作生。招非化久，法禺诅冀。农顷赤阜，由旬一润。云合浮沱，中曲普明。贵虚四光，功笃留胃。华觉填宥，祭为昭达。光天图晶，贡冷宽从。郁充沙昙。吝敷肃令。蕖澄太冥，绛咢四迷。北走亿游。呙骨愚罗龙。各赍以散，洛采於都。审此玄赖，完可六魔。
　　龙章凤炁大梵之文
　　皆诸天隐讳隐名，见中篇注。
　　观觉郁褴，寅文。大明紫灵，寅文。九神度魂，卯文。开辟玉真，辰文。阿奕炜烨，巳文。飞天流音，寅文。轮景帝常，卯文。都灵四指中文。颐臻，中指中文。豁落，中指中文。大宥，中指中文。庆云启灵，寅至中指中文。七曜辉魔，恬懀敷荣，离文。虚 无上首，已文。天纪弥宸，午文。四吁育象，未文。濯曜腾精，坎文。焕赫洞阳，离文。浮景玉光，坤文。九灵谣歌，寅文。世元紫堂，四指上文。罗英，四指中文。散景，中指中文。曜明玉房，中指中文。八景总数，卯文。韶主摄精，申文。九都，辰文。骞郁，坤文。飞生上灵，兑文。密罗净境，寅文。馥育，巽文。空轮，戌文。灌沃黄华，卯文。坎文。霐运玄明，子文。神宫午文。开廓，辰文。延宛丹庭，亥文。大猷浮景，子文。真定，丑文。化元，贡文。蜒宛，卯文。素眇，申文。王梁澄烟，亥文。萧峙，戌文。结隅，丑文。景罗七缠，四指中文。秀盘三府，四指下文。流辉九玄，酉文。寂然，中指上文。虚邈，中指中文。飞华，坎文。拂軿，酉文。晨滥录籍，申文。太漠由延，未文。阿丘九度，未文。六龙，坤文。舞辕，乾文。苍霭，酉文。浮罗，卯文。紫精馥渊，巳文。溟涬太育，寅文。九机化乾，乾文。覆形厚德，四指上文。元河沦精，四指下文。育英，四指中文。明陀，三指下文。景晨眇云，中指上文。大隗总监，中指中文。秀乐禁天，坎文。紫虚陀丘，离文。劫量交前，酉文。碧霞韵梵，卯文。眇眇游元，大指中文。龙变运量，大指下文。馘绝恶@，中指中文。恢冠玄漠，午文。万度成仙，午弹。
　　元始灵书下篇
　　天真皇人撰
　　东方八天
　　森角储云，九魂炼精。枳默窥玦，浮枚臼＠。鹿几杨房，碧提酇回。池滇党负，蛟逭谒携。澡章变瑜，兰浮璧环。亢滂野生，极中昆清。曜展洞涸，寂 无眇凝。素倚虚罗，皇达元灵。
　　南方八天
　　炎镀绰堂，太霄瑶隅。历遐荐漪，周扃加图。披荛蹊臄，觚亶浑都。戟芸荼炫，井欺持蒲。掌维迮仪，奕洸琅璀。扁缕益但，幽微毕雷。涓湟寔东，赤曜丛稽。玉玄演侯，栢璖至规。
　　西方八天
　　镐正左适．，婆泥煞灵。悲招均疆，洎南缠魁。静夷损光，混元觉缘。道守岑遥，绵征知宣。太灵湮漠，炳和卢随。哲京常华，墟咸坚沙。栗铎黜株，会衍求裴。卓云青府，业睹般基。
　　北方八天
　　洼孩蒙甘，翠宇九阑。萧钩涟兴，龙汾神关。沟沦沈魔，豁蛮祈通。玄寥亢息，无知肆明。蟒修吉夕，馥坛时亩。汤长敷昌，匪庸谨济。朝康坚宽，秘法侈宜。广帝理生，卫肇宏人。
　　天真皇人梵炁玄辽天宝自然八合之音，主治世会地垒洪泽，变灾厄难。诵咏之者，禳辟妖□。音祥，女鬼也。清静道炁， 无不宁也。地官奉书，百灵畏敬，神朱写文，服佩明验，施之於至学，不宣於下俗也。
　　太极真人颂曰：
　　神云焕层虚，梵罗屯碧霄。元始九龙驾，皇人按青轺。灵光集万真，珠影开阳寥。出示灵宝篇，福德由是招。洞玄隐高严，玉音泛云璈。无量匪得思，道海生波涛。法义同涓流，滋植成嘉苗。用以振饥穷，教兴卫中朝。帝尊寿亿年，太平灭兵刀。稽首望玉晨，灵华散金毫。
　　太极真人曰：
　　太上玉晨大道君，居紫微之上七映之天，经录玄文，玉妃捧经，金童散香，太一执巾，玉郎侍筵，龙吟虎嗥，庆云蒙霭。十方天真大神、上圣高尊、妙行真人、无极飞天神王、三界大魔、九天丈人无鞅数众，吟咏玉经，归依太上灵宝妙法，昌运流布，亿劫长存。
　　元始无量度人上品经法卷之五竟
　　法诀
　　诵经毕，叩齿三十六通，心拜十方，暝目默念咒曰：
　　臣某谨诵金书玉经，十转既周，乞发龙軿，天神下降，役使六丁，七祖飞升，我腾上清。
　　叩齿九通，咽液十过，心礼三拜，默咒曰：
　　上皇太真，使我升灵。清斋澡炼，诵咏金经。七玄拔散，上朝太虚。延年长存，刻名玉书。
　　叩齿九通，念高上神霄玉清命魔灭罪咒曰：
　　福布九玄前，罪灭三徒中。灵推九宸杪，纳炁大帝官。五仙携太一，并位重玄空。遂隐上清室，洞明帝一房。
　　叩齿三通，咒曰：
　　真炁正神，号曰桃君。混合生宫，保护命门。通仙致炁，齐景宝云。七祖同生，受福高晨。
　　叩齿三通，咒曰：
　　帝一混九炁，太素玉华精。宝羽宴玉堂，八风扇大明。高上乘玉景，陵梵履昌龄。七化紫房下，九混五帝清。体生六色耀，金映流神形。咸濯元炁内，金书玉皇庭。
　　叩齿三通，咒曰：
　　太上洞明，飞景九元。结精凝黑，化炁变神。司命混合，散形亿分。干乘火甲，万骑扬旛。俱与太一，上造帝仙。伯无起非，仲成曲文。一合我炁，再合我神。三合我魂，四合我魄。五合我精，六合我身。我身六合，洞灵启真。八景虚驾，三素浮轮。我与帝一，俱升玉宸。
　　叩齿三通，咒曰：
　　重华累枝，混合天仙。身有道籍，世有生根。金简玉符，名刊日轩。所愿即从，天录诜诜。所向如心，万神盈门。常存太上，帝一泥丸。雌雄混合，百神缠绵。诵经万遍，云驾来迎。携宴五帝，日月九君。我得神仙，上升玉庭。纳官。双手玉清文掐定。
　　叩齿九通，咒曰：
　　臣诵经已毕，向来所出臣某身中三五功曹、左右官使者、侍香金童、传言玉女、
　　五帝直符、直日香官，各三十二人，并还金房玉室。无令差互，保我长生，后召复到，一如故事。
　　剔诀精思还官讫，叩齿三通，上香，瞑目密咒曰：
　　向来听经，卫经圣众。散坛解席，各复所司。神风静默，山海肃清。千邪伏匿，百灵护形。
　　存十方天真上圣，各腾云上天，自东方为始。每方叩齿三通，心礼三拜，即以鼻引三色云炁咽入五脏，想四灵复本位，叩齿三通，咽液三过，毕。
　　复炉咒
　　巳文循至辰文，历寅至丑，归玉清文。掐定至几前放诀。
　　仙灵仙官、金童使者、五帝五岳神仙真人、三炁正神、左右龙虎君、天仙地仙、五灵香官，当令召致十方正炁，自然生金液丹碧芝英，百灵众真交会洞玄灵宝斋堂之所，存五色祥光瑞炁，与众真交绕，洞灌臣身。令臣学道得道，求仙得仙，举家受福，天下蒙恩。追度则云：亡灵超度，见在蒙恩，十方仙童玉女，侍卫香烟。存香烟腾空直上，关奏：臣某向来所启之言，速达径御无上三十二天元始上帝至尊几前。剔诀。
　　次举三闻经。
　　闻经已后，惟愿众生深入法门，皈依信受。闻经已后，惟愿众生万罪蠲除，善芽增长。闻经已后，惟愿众生永断执迷，常皈正道。
　　次随诵经意愿。回向。
　　详夫三洞宝经，乃万天之圣范，结飞玄之諿，成云篆之章，义贯浮生，文垂永劫。故天地待之以分判，日月因之而运行，鬼神敬之则变通，人民奉之乃开泰。是故诵之者形陟绛霄，闻之者神升金阙，莫不人天仰赖，生死依凭。为群品之津梁，作众生之户牖。不可得而闻之者，其为大乘玄蕴乎！向来臣某升入经座，看诵《元始无量度人上品妙经》若干卷，并谐圆满，奉为今辰，某祝献念圣位，所祈意旨。意者延奉上真，祈求景贶。荐亡则称：上祈亡者，托化仙乡。其经也，莫不开函演奥，响彻三天，执卷吟篇，声闻九亿。当愿侍香金童，结香字於天中；典经玉郎，进经文於简上，即使愆消亿劫，福降今辰。存亡希开度之恩，动植感生成之赐，洎乎悠悠庶类，蠢蠢含生，齐登六度之舟，并上三清之岸。
　　情旨别具。宣忏，为上良缘，念三清无上天尊，太平护国天尊，福生无量天尊，长生保命天尊，消灾度厄天尊，紫清赐福天尊，太一救苦天尊，十方灵宝天尊，宝华圆满天尊，无量不可思议功德。
　　出户咒
　　出阴入阳，万神开张，关启事竟、请闭仙房。
　　按《存思口诀》：左青龙、右白虎、前朱雀、后玄武、狮子地兽，在我下者，乘我者也。白鹤飞禽，在我上者，覆我者也。四方上下之神备至，名曰六仪。此罗列于左右、前后、上下，明矣。故云青龙、白虎、朱雀、玄武、狮子、白鹤罗列为句。左眼为日，右眼为月；日自左太阳出于左目，月自右太阴出于右目，此左右日月，理亦晓然。故云左右日月照明为句。若夫道言此二章者，大法云前章自元始洞玄至列言上清为一章，后章自元洞玉历至辞参高真为二章。《龟山丹皇紫文空洞灵章》明注曰：此是魔王歌章，称我有洞章正文也。或者误以为二章，是以讹相传，因仍舛谬，大失经旨。非敢强为辩订，参诸大法，故并得而证之，载于我有洞章之后。诵者伏幸寻详，诀文指节，列具于后。各按指节掐则。
　　三清诀
　　上清文　中指上节。玉清文　中指中节，亦名上帝诀，谓之元始祖炁。太清文　中指根。
　　紫微诀
　　左手小指从四指背过，以中指勾定，以大指掐四指第三节，中指箔掌心横文。
　　子午斗诀
　　左手大指箔四指根子文，次过中指根丑文，移上中指中文，次过四指中文，移上四指上文，次过中指上文，直上中指尖，谄午文，剔。
　　八卦九宫图诀
　　十二辰诀
　　召玉帝玉童玉女诀
　　诵灵书中篇结轮运秘诀
　　按九日导乾，起自乾亥。
　　观音寅文二指根。菩昙丑文中指根。流吟中指中文。育臻卯文二指中文。庆云辰二指上文。上门巳文二指尖。流玄午文中指尖。吁员中指上文。说说巳文二指尖。推前辰文二指上文。大千中指上文。绿邅午文中指尖。自骞未文四指尖。法轮申文小指尖。运容酉文小指上文。自宫四指上文。咎通申文小指尖。之堂未文四指尖。萧嵎四指上文。少都酉文小指上文。延由戌文小指中文。品首亥文小指根。合神子文四指根。度仙四指中文。导乾亥文小指根。上玄戌小指中文。合云四指中文。上天子文四指根。瑛鲜丑文中指尖。保珍寅文二指根。自真卯文二指中文。度人玉清文中指中文。
　　
