灵宝无量度人上经大法
　　经名：灵宝无量度人上经大法。原题天真皇人撰，据考应为宋元符箓派道士编慕，最终成书於明初。系汇集各派符箓法术之大型道书。凡七十二卷。底本出处：《正统道藏》洞真部方法类。
　　目　录
　　序
　　卷一
　　八明开聪品
　　卷二
　　五译成书品
　　斋戒节度品
　　宝经降世品
　　卷三
　　修诵琼编品
　　修诵诀验品
　　卷四
　　训释经义品
　　裂字为符品
　　卷五
　　灵宝符命品
　　卷六
　　灵宝符命品
　　卷七
　　灵宝符命品
　　卷八
　　神光大定品
　　黍米入妙品
　　五神混合品
　　卷九
　　十转回灵品
　　胎化法质品
　　利元通神品
　　卷十
　　洞视降召品
　　卷十一
　　混元玉札品上
　　卷十二
　　混元玉札品下
　　卷十三
　　洞视修用品
　　卷十四
　　洞视神真品
　　卷十五
　　灵宝洞视品
　　无碍洞观品
　　卷十六
　　遏绝魔试品
　　卷十七
　　佩服内音品上
　　卷十八
　　佩服内音品下
　　卷十九
　　五方云芽品
　　卷二十
　　隐书玄象品
　　卷二十一
　　五岳真形品
　　卷二十一二
　　招灵求仙品
　　上道高奔品
　　卷二十三
　　餐吸元和品
　　挹服三光品
　　卷二十四
　　吐纳正炁品
　　飞玄紫炁品
　　三一玄微品
　　卷二十五
　　内朝三景品
　　受持策杖品
　　隐迹五解品
　　神眄诸天品
　　卷二十六
　　神受大法品
　　隐朝帝师品
　　卷二十七
　　首愆谢过品
　　卷二十八
　　玄宪仙格品
　　诸天音讳品
　　百灵隐名品
　　卷二十九
　　上玄所治品
　　三天灵司品
　　卷三十
　　禳度施用品
　　卷三十一
　　禳度施用品
　　卷三十二
　　禳度施用品
　　卷三十三
　　修禳条格品
　　卷三十四
　　五帝育物品
　　大梵飞空品
　　卷三十五
　　自炼形神品
　　九宫洞视品
　　灵宝神鉴品
　　卷三十六
　　袪妖拯厄品
　　卷三十七
　　回死起生品
　　速度亡魂品
　　卷三十八
　　祈求嗣续品
　　致雨开晴品
　　卷三十九
　　灵宝罡步品
　　坛司咒诀品
　　卷四十
　　还元叙玄品
　　开天玉契品
　　卷四十一
　　章表思存品
　　卷四十二
　　元纲流演品
　　卷四十三
　　运神合景品
　　卷四十四
　　运神合景品
　　卷四十五
　　十魔境化品
　　卷四十六
　　思神仪诀品
　　卷四十七
　　坛图幕式品
　　卷四十八
　　登坛演祝品
　　卷四十九
　　降召符命品
　　卷五十
　　燃灯破狱品
　　卷五十一
　　燃灯破狱品
　　卷五十二
　　超度灵幡品
　　卷五十三
　　齐同慈爱品
　　凤炁龙文品
　　卷五十四
　　普度符诰品
　　卷五十五
　　普度符诰品
　　卷五十六
　　取救亡魂品
　　卷五十七
　　炼度秘诀品
　　卷五十八
　　生身受度品
　　卷五十九
　　三光炼度品
　　卷六十
　　南昌受炼品
　　卷六十一
　　灵宝炼度品
　　卷六十二
　　混元阴炼品
　　卷六十三
　　九炼生尸品
　　卷六十四
　　九炼生尸品
　　卷六十五
　　九炼生尸品
　　卷六十六
　　神虎追摄品
　　卷六十七
　　神虎追摄品
　　卷六十八
　　炼度诸符品
　　卷六十九
　　炼度诸符品
　　卷七十
　　凝香昭应品
　　卷七十一
　　修斋受词品
　　镇信威仪品
　　冠裳剑佩品
　　盟传对斋品
　　卷七十二
　　修斋受词品
　　本法印篆品
　　灵宝无量度人上经大法卷之一
　　八明开聪品
　　玄师曰：灵宝大法，乃无上大罗元始天尊所说，玉宸道君，五老上帝，高尊上圣，妙行真人，十方神王，至真大神所受。后圣玄元金阙高真天帝，行化下教，世间得而闻之。乃是三十六部尊经，总万八千篇。众道之宗，玄渊隐奥，与万法一贯。
　　一则明元始祖炁，从何先化玉字。按《灵宝玉字内音经》云：自三炁之先，溟涬之后，其中真精欻化，挺生元炁。元炁之内有神，曰元始天王。其炁混凝，与元始同生，流化结芳。非色非相，或舒或张。至延康开劫，一炁分形，而为二炁。虚无自然，而生始炁。二炁交结，凝相太空，弥覆无极，字方一丈，八角垂芒，莫知其理。二炁混凝，包藏玉字。至龙汉开劫，元始天王分隶二炁，混沌开光，炁清高澄成天，炁降积滓成地。二炁分合，中有和炁，名曰玄炁，亦曰大梵之炁。至赤明劫，元始开图，中有真阳之炁，化为洞阳之火。元始运洞阳之火，冶炼三炁，混合玉字，而成赤文。因而劫号赤明，文号赤书玉字、是兹理也。
　　二则明生育混沌，陶冶万范。自混沌开析，三炁成文，火炼为赤书光明之炁。阳光之精成日，灵光之精成月，余光布散，分为万象，三炁之神，分为三清之圣。自此之后，万汇皆出皆生，莫非玄元始三炁也。至开皇劫，分隶三元，化生诸圣。至上皇劫，五劫周启，五行全形，化生诸真诸仙，应五劫之内，产生玄中之精，精中之神，皆名上皇，故劫号上皇劫。五劫之中，五行正炁流方布形，或聚或散，或卷或舒或张，或体应云烟火雾，或象类星斗金玉，或形分虫鱼龙鸟，皆出於赤书玉字。分形自然，生成三洞四辅之文，龙胎石景，亿万图书，三部千条局命。天真皇人，太真玉妃，悉书其文，录为简箓，以正生成之本，总括万象之元，陶铸群品之机，出产仙真之纽。
　　三则明灵宝大法，自然生成图书，总括万象，为三才机纽，是兹理也。
　　四则明大法为三洞祖教，出生一切圣人。自五劫开化之后，玉清洞真，上清洞玄，太清洞神，三洞之经，四辅符箓，皆因赤书玉字而化，禀受灵宝之炁而成。昔自元始天尊，命上皇三十九帝，九霄天帝，各纪经祝，而成大洞三十九章。明五劫开化源洞之体，述和合三炁归一之法，付玉宸道君。次於诸天说三十六部尊经，后自三皇之代，金阙后圣玄元老君下化。神农时下化为郁默子，尝百药，分五谷，而说《长生经》。伏羲时下化为元化子，正八方，演阴阳，说《灵宝元阳经》。祝融时下化为郁华子，修三纲，齐七政，说《灵宝五星混常经》。黄帝时下化为广成子，说《灵宝道戒经》。少皡时化为确应子，说《灵宝元藏经》。高辛时号元阳子，说《灵宝微言经》。帝尧时号务成子，说《灵宝政事经》。帝舜时号尹寿子，说《太清经》、《灵宝赤书》。夏禹时号真宁子，说《五篇真文经》、《龙蹻经》。周时号郭叔子，说《灵宝赤精经》、《道德》二篇、《灵宝八威治魔经》。秦始皇时授以《鬼林经》，并策役鬼神之符。汉世名赤松子，说《三一经》。文帝时号河上公，说《道德篇章》。西王母奉元始之命，说《灵宝三十六部尊经》。於武帝时下降人间，授帝无上洞真洞玄洞神之教。至于桓帝永寿元年，又下降人间，演正一太清洞神之道。方成三洞，皆因灵宝大法，化生一切圣人也。
　　五则明人身体法元始，造立混沌，而自人身生圣胎法身。父母交精，一点含和，二炁分坼，先生其肾。三炁分肇，而生神府者心也。四炁交并，华盖成形。五炁交光，如华五叶，即五内备炁，如三炁至五劫之象也。二炁分判，上生泥丸，而下至玄谷水府也。三炁火炼，上生日月，如同两目，一身光明，为万象也。人身正同其理。夫身外分形，须知灵宝祖炁。灵宝之炁，入沙成金，入石成玉，禽生鸾凤，兽生玄龙，草木生灵芝，五谷含嘉瑞。气散成和风，炁升成庆云，炁降为甘露。入水生夜光，在人生圣贤。以比为祖炁，乃至和太一之精，众灵之首。大宝既有此物，如人之生形，入大浮黎土，丹谷中央也。成行九转，分形五变，而成法身。乃元始十徧，枯骨更生是也。
　　六则明元始祖炁，无形之先，比拟降质成炁，化生万宝，今世作何体状。复采炼此炁，饵之则登真正。所谓灵宝之炁，如万类亦有之。谓龙珠虎宝，牛黄鸦丹之属也。今流精玉光丹，亦是也，所是灵宝之炁。天地者，日月之对。日中之时身中者，神炁会合之初。故太一真人曰：常於太极握枢机，动静神珠降幌帏。自有灵宝生玄谷，黍米空歌啸咏时是也。得此饵之，必登真人之位。故下仙莫能阶此仿髴矣。
　　七则明大法中大洞育物回灵之道，则白日登升。次诵咏《长生度世尸解得道经》，经中备有万法。是宝经之指迷天中元始说经之旨趣，则常理矣。上有修真内炼骨肉同飞之道，中有长生度世尸解之法，下有升祖度玄之教。大则保镇天地，正天宿度，愈灾却魔之格。小则有治疗沉痾，回尸起死之功。明则有啸命风雷，变化自然之灵。幽则有策使万灵，彻视十天之文。故曰备有万法。
　　八则明大法有三品，必成圣真仙道。如通玄究微，行诸十品上道，功德合备，则白日登升。若其余修诵，得一法一教，长生度世，为地界洞天仙人之首。或朝夕朝礼尊敬，奉事供养，则必获尸解之仙，十洲三岛散仙之民矣。
　　灵宝无量度人上经大法卷之一竟
　　灵宝无量度人上经大法序
　　天真皇人撰集
　　元始祖劫，为天地之根宗。灵宝开图，总阴阳之枢纽。推日月变通之理，统星罡躔运之机。妙集旋纲，提携子午，达五行之造化，追二炁之魒魁。进退乾坤，飞旋离坎，擒龙伏虎，控凤乘鸾，朝餐紫府之英，暮食青华之液，炼形流火，濯质东池，六龙飞蹈於层霄，九炁钻烹於玉鼎。道之生我，物无定形？弃物留形，则炁神交而真自彻。释情养浩，则精血通而炁自凝。真火高奔，飞扶丘之皎日。水金拘制，旺玉关之蟾赊。八鸾同鸣，赞空歌之雅韵。九凤齐唱，扬十绝之玄音。俯仰灵阿，十方之天真自集。朝参太上，万灵之羽卫飞軿。黍米高悬，变通莫测，含包虚珠，则无鞅数众咸归。浊竞奔趋，则万炁千真尽散。集炁为宝，聚神为灵。乾健纯阳，坤厚纯阴。自然之炁，无形无名，上极九清，以炁假名为号。下彻九地，以形则、号为名。是知杳杳冥冥，恍恍惚惚，寂然不动，感而遂通，二炁回旋，天地应时而动。三田通妙，阴阳转运而为。靡在他施，何劳自造。存神叩齿，警初真八道之门。炼炁书符，明学士守规之矩。欲饵吞於九转，当造化於四时。迥运周天，交遘水火，烹金铸鼎，炼石补玄。盗日月之精华，结神真之铅汞。先明子午，次辨水金。进退抽添，知时识候，温调养育，烹炼无差。勿杀害以欲贪，勿嫉妬而淫盗，远憎去，异骨成亲，济度天人，阐教凡世，通玄究微，悉章洞慧。束魔却恼，断六根障塞之源。舍妄从真，灭五苦轮迥之路。拘魂制魄，养炁藏神，身有光明，形无影响。开明三景，离合自然，高宴郁罗，万劫萧台，耸冠飞升，金阙玉山，绝境逍遥。飞驾琼输，十炁飞天自现。控乘绿辇，诸天五老倾光。疾除罪薄之因，落灭恶根之道。妙乎兹法，故品诸经，提悟迷荒，救携未悟。吾昔遇清微丈人，授以二炁吐纳。次遇於玄皇玉帝，赐以金丹诀言。遂明天地权舆之数，以了阴阳生杀之机。众卉百华，尽守根而固带。奇禽异兽，咸抱一以含元。故知颠倒五行，番覆四象，盗元一飞玄之气，守真精妙体之英。建宝鼎於崆峒，飞金晶於灵洞。遘内外之水火，合上下之刀圭。元炁周流，感元黄而玄珠光耀。包藏宇宙，含金丹而资用无穷。是知天地之独尊，变化之无形无质。乾坤之妙道，生死之无始无终。道勿远求，不出户牖。亲之者鲜，远之者多。弃本忘真，甘乐亡於泉壤。入邪舍正，徒负夏以经冬。静以生强，安而思极。七情鼓扇，阳绝阴生而性命危。六欲触耽，精散形离而神炁泯。五藏摇荡，九窍闭关，靡知性命之端，安得奇耦相配。何明造化，岂辨玄机。吾启大慈，愿提仙子。将兹神炁，集号玄章，故名灵宝之筌蹄，以应真经之内法。付于妙行，出世度人，化现十方，名号非一，编诸经典，徧满恒沙。句句为玄，头头是道。悟兹妙理，则入生出死，而与道俱存。了此真机，则离合自然，而去来无碍。遇之者夙非凡骨，行之者累世真仙。悮谪人天，虑差觉路，指名图定，证悟法门。行者秘藏，了真可度。谨序。
　　灵宝无量度人上经大法卷之二
　　五译成书品
　　玄师曰：八明可以开聪，而五译始成世书。
　　一译玉字生於虚无之先，隐乎空洞之中，名大梵玉字。至赤明开图，火炼成文，为赤书玉字。元始以大通神威之力，开廓五文而生神灵，宣纬演秘而成大法也。
　　二译火炼成文，赤书之后，字方一丈，八角垂芒。覆於诸天，下荫西元。九天之根，流金之势，玉光金真之明，焕耀太空。元始命天真皇人书其文，名八威龙文，亦曰诸天八会之书。秘於上清玄都金阙七宝琼台，及紫微上宫兰房金室东西华堂，九天太霞之府也。
　　三译元始天尊为道法宗主，玉宸道君为灵宝教主。撰此《灵书五篇真文》，三十二天玉字成经，名云篆光明之章。内王母授黄帝，龙威丈人授大禹灵宝五符之法，并太上后圣授百代帝王灵宝尊经，并在三十六部经内。更一称译兼黄帝，问道峨嵋，亲见皇人，再蒙授旨。及吴左仙嗡於太极徐真人，降授流布，亦更不重叙为译。
　　四译汉元封元年七月七日，西王母下降，以此经怯授汉武帝。帝亦不晓大梵之言。王母曰：元始是大罗天人，道君是西那玉国人，天方与神洲之言不同，况大梵之言乎。遂以笔书之，改天书玉字为今文。以大梵之言，威仪服御，宫名图书，名色宫阙，甲子卦炁，坛式大法之内，诸品行用，三十六部尊经，并系汉制世文之语，为古今之法言也。
　　五译自天真皇人，悉书其文，以为正音。妙行真人撰集符书，大法修用。真定真人、郁罗真人、光妙真人，集三十六部真经符图，为中盟宝箓，以三十六部真经之文为灵宝大法，因此流传。吴左仙翁授经箓法诀於太极徐真人，仙翁遗於上清真人杨君，总其玉清洞真、上清洞玄，二品之经法。后世渐有神文，是第五译也。
　　斋戒节度品
　　玄师曰：凡受行灵宝大法，先须受无上十戒。
　　一执心平等，不得自欺。二忠於事君，孝敬天地父母。三慈仁及物，贫俭节身。四清净端直，不得阿党。五尊敬大法，深信修行。六敬重鬼神，不得轻侮。七凡所衣食，皆出元始祖炁，不得外想。八灰水荡秽，不用修饰。九口诵心拜，无使劳形。十七日大定，神光湛然，见玉清境。
　　玄师曰：凡修诵此经，通玄究微，行道希仙，先须受持斋法，十二大戒。
　　一戒不杀。二戒不害。三戒不嫉。四戒不妬。五戒不淫。六戒不盗。七戒不贪。八戒不欲。九戒不憎。十戒不。十一戒言无华绮。十二戒口无恶声。
　　玄师曰：欲尊敬上法，救死度生，威伏群魔，统制百灵，受九真妙戒。
　　一者敬让，孝养父母。二者克勤，忠於君主。三者不杀，慈救众生。四者不淫，正身处物。五者不盗，推义损己。六者不嗔，凶怒凌人。七者不诈，谄贼害善。八者不骄，傲忽至真。九者不二，奉戒专一。
　　玄师曰：凡受诸戒，须皈身，皈神，皈命无上三宝。不得信从邪师，影响幻惑，妖妄外道，魔鬼教法师类仙者。
　　第一皈依无上道宝。
　　第二皈依无上经宝。
　　第三皈依无上师宝。
　　玄师曰：如上诸戒，皆天尊金口所说。受持无犯，诸天称庆，灭诸魔试，克获升仙。若犯之，则地司飞奏，三官纠劾，五帝书过。小则折算，中则考校生魂，大则计功堕事，除寿灭禄，退品仙阶。若非故违，尚许忏谢。惟忌秋分，谢而勿再犯，三负不原。
　　玄师曰：修奉火法，依诸天吉日浄斋，则天地书名，九玄七祖，俱登南宫，一身清吉，长生不死。功满成真，庆及家门，所向如愿，鬼神稽首，万真来朝。每月一日，东方玉宝皇上天尊并九炁天君下降。八日，南方玄真万福天尊并三炁天君下降。十四日，西方太妙至极天尊并七炁天君下降。十五日，北方玄上玉晨天尊并五炁天君下降。十八日，东北度仙上圣天尊并梵炁天君下降。二十三日，东南好生度命天尊并梵炁天君下降。二十七日，西南太灵虚皇天尊并梵炁天君下降。二十八日，西北无量太华天尊并梵炁天君下降。二十九日，上方玉虚明皇天尊并梵炁天君下降。三十日，下方真皇洞晨天尊并九垒重阴土皇下
　　降。小月，退二十七日。
　　玄师曰：此十天下降之日，宜浄斋谢过，祈求恩佑，奏告十天。三会亦宜如之。正月七日举迁上会，七月七日庆生中会，十月五日建生大会。
　　玄师曰：此三会与三元十五日，皆是普度考校之辰。又有五腊之日。天尊所说《真一父母恩重经》此日宜斋戒，祭祀先亡祖考，诵经行道，拔度亡者，名为孝子。余日祭祀，非惟淫祀，亦亡者不享，祭亦不获其福。正月一日天腊，五月五日地腊，七月七日道德腊，十月一日民岁腊，十二月内王侯腊。
　　玄师曰：更有小三会，庚申，甲子本命日是也。庚申日，尸神白人罪过。甲子日，太一简阅神祇。本命日，百神朝身。八节日，八方天真朝集，校量罪福功过，於上元八景宫中。四立，二至二分是也。又有小节会，宜醮祭作福诵经，即真降获福。甲午天节会，甲申地节会，甲辰四时节会，甲子人节会，甲戌五行节会，丙午天之会，壬午地之会，庚午日之会，庚申月之会， 辛酉星之会丁卯仙真会，三日斗辰会，本生日本命会。
　　玄师曰：既为学仙之士，修诵大法，凡遇一切厄会，亦当修斋，行香诵经。天地还终，星宿错度，日月失昏，四时失度，阴阳不调，国主有灾，兵革四兴，疫毒流行，兆民死伤，师友命过。此六条正是学士行功之要道。且天地还终者，大小阴阳九百六之期。有天地坼裂之变，有度数否终之厄，皆须修斋，行香诵经。兼星宿错行，轨道凌犯，芒刺妖彗，凶悖之变，日月薄蚀昏蒙之异，亦当修斋，行香诵经。四时寒温失於节度，阴阳水旱不调，非时行令，逆炁作灾，九野兴兵，诸暴乱起，东征西伐，乱臣贼子，干戈遍行，亦当修斋、行香诵经。其诸至圣神人，傥还宿业，遭诸魔试，横误罹苦否之时，亦当修斋，行香诵经。末学之夫不达玄域，疾伤焉免。况五秽尘世，虫蝗兵火，疫毒王法，太一兵运，同恶相济，收还夙债，亦当修斋，行香诵经，行是功德，必获真人之位，为金阙之臣也。玄师曰：诵经有法，具载修诵品。行香有仪，出於经纬一编。其内斋者有四，一则心斋，二则常斋，三则清浄齐，四则长斋。心斋者，谨守天戒，心意同符，内外同仪，无思无欲，无虑无恐，翛然坐忘，德同真人，道合仙格，乃曰心斋。次则常斋者，绝辛去厌，断荤戒欲是也。清浄斋者，断五谷，绝人事，居山林，饮元炁，持戒律，忘尘根，散胞胎，杜交友是也。长斋者，并持已上三齐之法，或一月两月、一岁两岁，十年二十年是也。以至终於飞升、始於立意是也。按《玄都定罪律太极科》曰：五辛食之，念诵条戒内为第一罪。诵修持讽诵，触犯神灵、忤秽真炁，获毒蛇穿心狱报。三厌食之，永无仙冀。又六畜之肉，禽畜胎卵不可食之。食之伤生伐命。猪犬尤忌，不惟破犯齐戒科禁，使人虽功德足备，天门阻遏，不令进入，亦章不达上元。惟道士病患，食乾脯獐鹿鹅鸭肉脯而已。病安，故不食亦佳。
　　宝经降世品
　　明宝经缄藏降世
　　天尊於始青天中，敷说此经，以授道君。又於太丹天中，赐大梵之音，道君序成之后，上天为宝，秘於玄都玉京紫微上宫。缄藏至重，非圣不传。后西王母上请於天帝，降保甲申之灾，以付修真之士，因此遂留於人世。此经并是诸天上帝，及至灵魔王隐秘之歌音。内说天地劫运，万神名讳，交会阴阳，元炁生化。其义不可得而尽解，得悟道者，自能洞明。上天四万劫一传，人间四十年一授。轻泄漏慢，殃及九祖，祸及幽阴，可不慎欤。右以李少微注定此章。
　　明内音所因
　　天尊於赤明世界栢陵舍坐，是时云雾郁勃，三日三夜，冥阴不解。五老上帝上奏天尊曰：今日侍座，所未曾见天尊敷教，则致山海静默，天地肃清。今白日阴暝，天地惶惧。臣等有疑，不审何故。天尊告曰：今日诸天发瑞，灵应自然，玉字焕烂，障蔽天光，成令四座瞑目以俟。俄顷天炁顿启，暝暗豁消，五色光明，洞照十方，各有灵书，字方一丈，见於空虚之中，文彩焕赫，八角垂芒，精光晃目，不可得看。天尊普告众真曰：此灵书八会，字无正形，其趣宛奥，尔等难可看详。乃命天真皇人注书其字，解释其音，以赐太上道君，总二百五十六字。道君撰次成文，是谓大梵隐语，因序而载二章之后。皇人者，尝於黄帝时下降峨嵋山，授帝以三一五芽之法，复升於天也。右以《内音经》合《列仙传》定此章。
　　灵宝无量度人上经大法卷之二竟
　　灵宝无量度人上经大法卷之三
　　修诵琼编品
　　修诵存思章
　　玄师曰：凡欲诵咏，并依神化。於静室中，目想四方三十二天名色，云炁交杳之中，有宫观楼殿，天帝衣天色之衣，冕服一一分明。即存神，自太皇天为始，先叩齿一通，心拜讫。次太明天，三十二过。毕即闭目，静思三田出玄元始青黄白三色云炁，并如丝，渐离身，云炁浓厚，先交络一形，次缠映所坐几及席经席，无不周遍。次蓊郁旋绕一室，然后出外围布一方，良久冥合天地。次存青龙出肝立左，白虎出肺立右，朱雀出心在前，玄武出肾在后，狮子出脾下丹田，十二只，列於左右。想白鹤自脑泥丸出，九只，围列四向方。存眉后六合宫中有日月，出自二目，去面九寸，光照室内，洞彻焕明。次存日月光凝景围，在大椎骨头之户，头成九色圆象，如虹蜺之状，照耀光映十方，如此分明。元始密祝，有心祝，微祝，密祝。心祝；则心中神存意祝也。微祝，则自己可闻其声也。密祝口言，而己与外人，俱不可晓其声也。十遍为一过，十过为一转。诵则下声而谓之，咏则朗吟以咏声。十言一咽津，百言一啄齿。咽津则养炁而润泽内宫，啄齿则集真而和神。外保不空，尸竭神也。错一字，前覆三十字以诵之。越一字，再覆五十字以诵之。十遍一存思，终篇可食息。凡起居移时食毕，皆再思如法，不可混淆杂言，心驰他境。口不崇於上道，高圣至真之法。心不奉於三宝，君师父母之文。志不敬於翠玉，华珍宝章。形不礼於香火，朝修拜跪。口诵心驰，形存志别，徒音声以取听，逞捷利以数敷，差前讹字，轻诵神文，何万遍而望驾云軿，虽亿数而返沉酆宪。徒咎道为虚语，岂不知其自致。须是受於师匠，必然诵合天规。若万遍不登太空，我道坐招谴罪之尤，终无仙真之位可证乎。受诵之子，宜勉志焉。无犯轻诵轻泄之罪。犯之非道不慈，天有明宪，神不敢私。
　　诵咏存念详式
　　每遇诵经行持之日，先洒扫净室，斋戒身心，入室，东向平坐，烧香，叩齿十通，勿令耳闻。默念
　　净口咒
　　丹朱口神，吐秽除氛。舌神正伦，通命养神。罗千齿神，却邪卫真。喉神虎贲，炁神引津。心神丹元，令我通真。思神炼液，正炁长存。
　　浄次暝目，静存东方青龙，吐雨合月华白炁及肾水，如大海中浴，洗去五脏秽浊。良久，存南方降真火，同日精赤炁，合於心火，烧身并道室灰烬，并无纤毫烟秽。即觉大风吹尽尘垢，即存丹田内婴儿，自地户步斗登坛。默念
　　净天地咒
　　洞中玄虚，晃朗太元。八方威神，使我自然。灵宝符命，普告九天。乾罗答那，洞罡太玄。斩妖缚邪，杀鬼万千。中山神咒，元始玉文。持诵一徧，却鬼延年。按行五岳，八海知闻。魔王束首，侍卫我轩。凶秽消荡，道炁长存。
　　微吸四方真炁，略吹遍身，从东方为始，默礼十方，东向想丹田内婴儿。默念
　　开经玄蕴咒
　　寂寂至无宗，虚峙劫仞阿。豁落洞玄文，谁测此幽遐。一入大乘路，孰计年劫多。不生亦不灭，欲生因莲华。超陵三界徒，慈心解世罗。真人无上德，世世为仙家。
　　即自头诵至飞升上清，次闭目，静思三十二天，自北维起太皇黄曾天，由东及南，以至四方，各有八天，在青霄之中，紫云之内，金楼玉殿之中。东方想在左耳上缝，西方想在右耳上缝，南方额前，北方脑后，每天之中，各见天宫楼观，帝君俨然而坐，侍卫罗列，下灌一天之炁，如玉霞之晖入我身中。每到一天，先默叩齿一通，运心神上闻一天帝。毕，心拜一过。三十二天周竟。次想上丹田印堂出青炁，中丹田心出白炁，下丹田脐下出黄炁，与外东方青炁，西方白炁，南方赤炁，自逐方而降，混合身中三色之炁，照映满室，我坐其中，云炁洞彻于一身五脏之间，内外蓊郁，如坐百宝光中。又思肝中青炁，从左耳出，为青龙侍于左。肺中白炁，自右耳出，为白虎卫于右。心中赤炁，从顶门出，为朱雀导于前。肾中黑炁，从足出，为玄武从于后。狮子出下丹田脐下，白鹤出两眉之上额中，各六六只导前。玉童玉女，侍经几案之侧，罗列左右。次存六宫之腑，即眉后两小穴日月自其中出，紫赤九芒，灌我鼻中，径入金华宫。脑后四寸却自紫微玉枕之宫顶上，化生九色圆象，如虹蜺之状，光映洞彻十方圣境。想婴儿在丹田中，密咒至无量度人，即叙诵说之意。后诵至元始上帝，几前毕，即引三十二天之炁，周竟十方，微音诵经十过。几引炁时，依前自皇曾天为始，皆鼻引而咽之也。如东方八天之炁，存皈肝胆之间，其精化生无英公子，住於肝中。南方八天之炁，存皈心胞之间，其精化生司命，住於心中。西方八天之炁，存皈脏腑皮肤之间，其精化白元尊神，住於肺中。北方八天之黑，存皈肾脏骨节之间，其精化桃康君，住於脐下。
　　正月行持，止六月，一同。七月行持，止九月，一同。十月行持，止十二月，一同。
　　正月是下丹田行持，七月是中丹田行持，十月是上丹田行持。谓之三田，亦曰三宫升降。
　　正月行持，自己婴儿自丹田中，随三色云炁，而上下田脐下，行持如一。
　　七月行持，自己婴儿自丹田中，随三色云炁，而上中田心上，行持如一。
　　十月行持，自己婴儿自丹田中，随三色云炁，而上上田印堂，行持如一。
　　诵咏式
　　皇人曰：凡诵经行道，须佩真符，而行此道，则万神敬从矣。行道之日者，谓应是诵经之日，皆当沐浴也。香汤，五香之汤也。以白芷、青木香、沉香、白檀香、甘松香，各以二十四铢，治下筛用，东流长泉一石，煎数沸，先当解衣，烧香，於左就座，存日光华五色交错，入於五香汤中。存五方五色仙童五人，玉女五人，烧香散华，执巾执水左右。即以杓搅水三十二下，临水咒曰：
　　五香玄泉，日月华英。澡炼身形，去浊留清。尸尘灭落，脏腑光明。秽炁荡除，胎劫散根。策空乘虚，飞入上清。沐浴符如后。
　　咒毕，叩齿三十二通，先取饮一器，温凉自适。次以别器沐浴。咒曰：
　　太帝散发，使我长生。左为隐月，右为日根。今日清炼，百神受恩。
　　咒毕，沐发了栉发。咒曰：
　　日月之华，流精泥丸。沐养九宫，百神忻欢。尸邪灭落，真师下观。赐受神虎，得为帝宾。
　　咒毕，结发浴身。又三清诸法及仙人下游，有炼尸之素浆。桃皮四两，竹叶二两，内白浄清虚之物，煎汤沐浴，胜於其余杂法。所是青木香阿母，《大有三奇经》云：乃玉节之清香，开尘浊之秽。亦曰五香之汤。如诚奏上玄，得以焚之，开通尘秽，使通霄汉。浴讫冠带。咒曰：
　　今日吉庆，上合帝恩。尘秽以清，尸魂沉伦。罪垢业厄，表里荡清。呼日吸月，步蹑九晨。回旋三台，周游五星。佩符散章，凤衣虎裙。手执玄文，诵咏洞灵。声彻太霄，五帝回軿。赐我明书，登升上清。
　　咒毕，冠带如常。凡遇服食汤剂仙药，咒曰：
　　谨请五方五灵老君，召出天医扁鹊宫史，各五十人。当令臣服药，身得离病，病得离身，驾魁乘呈，登升上天，数游九地，命禄俱荣，长生不死，与道合真。
　　咒毕，面东服之。
　　凡修此道，诵咏玄文，举止庠雅，动合威仪。若疏粗简狂，鬼神切笑，三官司过，纠其失规。故视兆之斋戒科条，既言道士者，非道士之模范不行。凡言真人者，非真人之规不习，况学士乎。临食咒曰：
　　百谷五味，流入脾胃。五脏安宁，尸邪亡坠。七祖安宁，长生久视。
　　咒讫，叩齿三十二通，咽液九过，方食。食宜午时前，勿食酉时后。临食勿言死，食勿久露。午前天神食，酉后鬼魔哺。言死生疾病，久露来邪炁。故真人断谷入山，以求升仙之要。临睡咒曰：
　　天有九星，地有九宫。我有百节，万神相从。三尸伏藏，五脏流通。三田四肢，动息守中。龙虎八卦，侍我琼容。鬼妖万精，勿干真宫。
　　叩齿二十四通。咒讫，又叩齿如上。凡卧勿闭口，勿尸眠。上道衣冠法服器皿，勿假人。服炁守三一，诵玄文者，尤忌之。
　　临圊，叩齿三通，咒曰：
　　左德神，右清神，左有司士夫人，右有六丁辟秽邪，除我死籍，上我生名。
　　叩齿三通，勿噀唾，勿向北，勿仰视三光，勿男女混登，皆致不祥。
　　出门咒曰
　　出阴入阳，四道开明。八神六甲，随我利贞。日月使赞，头带七星。
　　叩齿七通，存七星在头，罡星指前。
　　沐浴符
　　沐浴咒曰念咒三遍。三呵搅水。
　　金醴玉津，澡盥身形。玄水洗秽，清浄元辰。七灵侍卫，万炁开陈。志慕清虚，列象玄明。
　　正月诵经真符
　　七月诵经真符
　　十月诵经真符
　　右符一名曰长生久视玉帝宝箓。
　　八节诵经真符
　　已上四符，於靖室内青地朱书，行持勿与人二语。修真之士，素地丹书，长生日面东南，火化，净水调服。
　　本命日诵经真符
　　右符名曰神霄玉清仙王降真灵符。
　　焚符诵主帝咒曰：
　　神灵天真，玉清元真。上清华房，元始老君。妙入太霞，光耀玄文。七神飞泉，北酆受烟。我位上王，辟合魔群。八威吐火，肃尔尊神。千千去秽，凶恶不存。万万魔王，护命翦形。急急如律令。念玉帝咒三遍。
　　凡建坛，并用洒坛三匝。
　　修诵诀验品
　　诵二章正经诀
　　凡诵经之日，於净室中东向，设经案坐具。次入室，背席面东，三礼。礼毕，退身，面北就席坐，炁定即渐渐左转，面东平坐。
　　诵玄蕴咒
　　咒毕，即按手於膝上，叩齿三十二通，闭目，存三十二天中，各见一帝君，思念一天名，心拜一天帝。从皇曾天为始，随日而转，周回四方，渐渐向上贾奕天，总三十二拜。形虽不动，随心屈伏。拜毕，即思存身在青黄白三色云炁之中，须臾满室，郁郁蔼蔼。左有青龙，右有白虎，前有朱雀，后有玄武，狮子六在前，两行相望而坐。白鹤之数亦同，又在狮子之外。日月在后，明耀室内，项生九色圆象，照彻诸天。更览所存，森然在目。默念咒曰：
　　无上玄元，太上道君。召出臣身中三五功曹，左右官使者，侍香金童，传言玉女，五帝直符，直日香官，各三十二人，关启所言。所言者。谓天地日月星辰，国主师友，祖先自身，兆身所祈之事。咒至关启字下，当称之也。今日吉庆，清室修行至经，无量度人。臣及甲乙甲乙者，当称所愿，同上。即云臣及某人及某事。转经受生。愿所启上彻，径御
　　无上三十二天元始上帝至尊　几前。
　　咒毕，徐徐於三十二天之一天，引炁一口咽之。依前法，止则开目。诵二章经毕，南向下席，再礼而退。
　　已上以陈景元义合张万福诀，定此章。
　　静坐图
　　右图大槩如此，但明室内之事，不必面南启户也。
　　诵内音诀
　　诵东方六十四字，自亶娄阿苍至四象吁真。平坐，叩齿九通，思九色之龙导引前后，青云九重覆匝身形。默念咒曰：
　　赤明开图，八炁回真。总炁玄门，青帝大神。流化九外，缠络我身。灵音八书，六十四篇。洞明天地，与我合仙。运至龙驾，上升帝辕。
　　咒毕，引炁九咽，诵之。
　　诵南方六十四字，自南阎洞浮至神缨自宫。平坐，叩齿三通，思朱凤翱翔其方，绛云三重覆匝身形。默咒曰：
　　三炁徘徊，灵凤来飞。玉音八字，焕烂紫微。吉日大庆，我道洞开。朱丹哺饴，仰吸灵晖。身生水火，绛帔羽衣。登空玄步，足践凤梯。周旋八天，七祖相随。
　　毕，引炁三咽，诵之。
　　诵西方六十四字，自刀利禅猷至栢空度仙。平坐，叩齿七通，思白虎狮子卫护前后，素云七重覆匝身形。默咒曰：
　　七炁金灵，八天尊神。白虎策辇，狮子捧辕。七炁缠络，炼我成仙。身发金光，映照素云。内外变化，升入洞门。七祖出夜，九幽旋魂。亿劫开度，随运长存。
　　咒毕。引炁七咽，诵之。
　　诵北方六十四字，自玃无自育至幽寂度人。平坐，叩齿五通，思飞龙玄武羽盖蓊郁，神童玉女羽衣飞裳，黑云五重覆匝身形。默咒曰：
　　玄天徘徊，流景上清。大有启运，八字开明。飞玄澄空，洞阴自生。五炁缠络，灌我身形。冠带北单，受炼洞灵。肾府北出，内外光精。飞行三界，游宴紫庭。七祖同福，欢乐劫龄。七宝林中，返胎更生。长夜出离，南宫记名。黄箓白简，世世生仙。
　　咒毕。引炁五咽，诵之。
　　诵咏科条章
　　上圣已成真人，通玄究微。
　　师曰：此条非凡世之人诵咏，谓通玄究微，能悉其章者，获十品功德。
　　至学之士，
　　师曰：谓至人学士诵之，获六品功德。
　　学士，
　　师曰：谓世学之士诵之，获三品功德。
　　供养尊礼。
　　师曰：谓一切学士，行此功德，获五品善功。
　　凡诵是经，
　　师曰：亦谓已成真人，再言自身功德果报，万祖苦爽，上升朱宫，依朱陵品格，九年更生受化，得为贵人。自身功德满日，飞升上清金阙，许游宴玉京也。
　　上学之士。
　　师曰：乃至学也。止得自身受度，飞升南宫，不能功及曾祖也。
　　世人受诵，
　　师曰：止得延寿尸解，返形太空，一身不获上度朱陵之福，曾祖难生受化。
　　魔王歌音，
　　师曰：百遍名度南宫，千遍魔王保迎，万遍飞升太空。此是三界歌音，非余文也。
　　有闻灵音，
　　师曰：心形归信，谛听诵者，获九品善果。
　　行是功德，
　　师曰：发心修斋，烧香诵经者，获二品善果。
　　右别至人，
　　师曰：至学之人行是功德，克获为上清后圣帝君金阙之臣。
　　有知其音。
　　师曰：中篇也。谓如晓其文，功力齐而获八品福报。
　　此音
　　师曰：中篇之音，有辟禳度成四种无量威神之力，诵之者获十品祥应。赍金宝效心，盟天而传，依玄科四万劫一传。赍金宝质心，依旧格告盟十天，然后而付焉。
　　师曰：此三条乃传付受授之条，立四万劫，乃旧劫之格。自黄帝受图，大禹受符，高辛受天经，至太极下教，岂有四万劫也。依阿母降世新格，下教之科，四百年一出。有其人，四十年听再付。四百年共不得过七人。四年有至人，亦许一授。而三条付授之科，言二章大法及三品诵经之式也。其歌音中篇，别有明宪，具玄宪仙格。
　　轻诵身则被殃。轻泄漏慢，殃及九祖。泄慢堕地狱，祸及七祖前。
　　师曰：此三条，统言不斋戒沐浴，行香诵经者，获被殃之罪。若轻易忽科，妄泄非人，漏慢玄奥，不依年限而私传，或依年限而不斋戒盟受，漏泄秘禁与非人，使轻慢不信玄文，皆入中科，殃及九祖。若泄漏轻慢，不以为然，巧伪求奇，评论圣典，訾毁玄文，窃盗天宝，皆入此条，祸及七祖翁。
　　修诵玄感
　　师曰：诵经欲知其功德，合於上玄，有一百五十一种玄感。既有玄感，则去仙登空有日。若无玄感，更宜忏谢，端洁一志，以玄感昭应为祯祥。
　　诸天遥唱等十种，上圣祯祥。
　　五帝侍卫等六种，志学祯祥。
　　伏御地祇等三种，学士祯祥。
　　门户兴隆等五种，供养祯祥。
　　诸天齐到等十种，凡诵者祯祥。
　　皆即受度等二种，受诵祯祥。
　　延寿长年等六种，世人祯祥。
　　断地逮役等二种，正月诵之祯祥。
　　身得神仙等三种，七月诵之祯祥。
　　安镇国祚等六种，十月诵之祯祥。
　　九宫真人等一种，本命日诵之祯祥。
　　魂神澄正等十种，本命祯祥。
　　闭目静思等九种，入靖祯祥。
　　三五功曹等六种，玄局召使祯祥。
　　洞章万遍等十四种，祯祥。
　　天地否终等四种，祈禳祯祥。
　　末学道浅等三种，太阴炼尸祯祥。
　　天地运终等十种，修斋行道祯祥。
　　诸天记名等五种，行功祯祥。
　　知音诵之等六种，祯祥。
　　无所不辟等二十种，诵者祯祥。
　　盲者目明等十种，内诵生元始圣胎祯祥。
　　玉晨君明十徧说经
　　一徧　东方至真大　安太堂乡　聋病耳
　　神浮空而至　纳善世界　皆开聪
　　二徧　南方至真大　宛利城境　盲者
　　神浮空而至　弃贤世界　目明
　　三徧　西方至真大　福空洲　　喑者
　　神浮空而至　威行世界　能言
　　四徧　北方至真大　郁亶野　　跛痾积逮
　　神浮空而至　清浄世界　皆能起行
　　五徧　东北至真大　福集乡　　久病固疾
　　神浮空而至　长安世界　一时复形
　　六徧　东南至真大　无福乡　　发白返黑
　　神浮空而至　用贤世界　齿落更生
　　七徧　西南至真大　延福乡　　老者返壮
　　神浮空而至　仁静世界　少者皆强
　　八徧　西北至真大　福德野　　妇少怀孕鸟兽含胎
　　神浮空而至　延贤世界　已生未生皆得生成
　　九徧　上方至真大　诸天　地藏发世
　　神浮空而至　宫关　金玉露形
　　十徧　下方至真大　洞渊九垒正行游梵四　枯骨更生
　　神浮空而至　音三十六宫大地宫府　皆起成人
　　诵二章正经验
　　正月长斋，诵咏是经，为上世亡魂断地逮役，度上南宫。七月长斋，诵咏是经，身得神仙，诸天书名，黄箓白简，削死上生。十月长斋，诵咏是经，为国王帝主，君臣父子，安镇国祚，保天长存，世世不绝，常为人君，安镇其方，民称太平。八节之日诵咏是经，得为九宫真人。本命之日诵咏是经，魂神澄正，万炁长存，不经苦恼，身有光明，三界侍卫，五帝司迎，万神朝礼，名书上天，功满德就，飞升上清。诵之十遍，诸天记名。诵之百徧，名度南宫。诵之千徧，魔王保迎。万徧道备，飞升太空。若能遇斯辰，依诀持诵，上消天灾，保镇帝王，下禳毒害，以度兆民，中拔祖先，己身得道，可谓巍巍。
　　诵内音验
　　东方大梵之音，诵之九年，八天各以青腰玉女，青华玉童，各八人侍卫身形，降致青芽九炁之精，身生光明，彻见虚无，万遍道成，飞行上清，七祖同升。
　　南方大梵之音，诵之三年，八天各以丹霞玉女，太阳玉童，各八人侍卫身形，降致朱丹三炁之精，反貌留容，万劫不倾，七祖超升，上入福堂，返胎仙家，即得更生。
　　西方大梵之音，诵之七年，八天各以素灵玉童八人，侍卫身形，降致太素七炁之精，停年留貌，万劫童颜，庆及七祖，升度南宫，返胎更生，世世神仙。
　　北方大梵之音，诵之五年，八天各以太元玉童八人，侍卫身形，降致玄滋，还年留景，保命三清，福及九玄，世世飞升。
　　四方内音，若能依诀持诵，则无所不辟，无所不禳，无所不度，无所不成，飞天下观，上帝遥唱，万神朝礼，三界侍轩，振伏群灵，肃清十方，道备功成，臣事三境。
　　灵宝无量度人上经大法卷之三竟
　　灵宝无量度人上经大法卷之四
　　训释经义品
　　元始祖劫化生诸天
　　祖劫者，龙汉，延康，赤明，开皇，上皇也。大罗天者，虚皇居之，包含天地，不可穷极。经云；上无复祖，唯道为身。於五劫之间，化生天地。大罗一炁生三天。三清之境，是三天降炁，而生九重。一曰郁单无量天，二曰上上禅善无量寿天，三曰洞虚极上须延天，四曰无极上灵玉虚元洞寂然天，五曰洞极无崖不骄乐天，六曰上极元景洞微化应声天，七曰无名至极梵宝天，八曰太极无崖洞幽摩夷天，九曰元洞波梨答和天。一重各又生三天，九重总为三十六天，本经所谓上清之天是也。高上虚无皆谓之上清，非特称一境而巳。次乃分种民三界三十二天，统治四方，在九天之下，三光之上。宫室分度，各有等序。降连星宿，元炁相接，化生万物，陶成品汇。又有八极八天，外梵一天，在三十二天之下，三光之外。八极之表，自清微天至外梵天，总数八十。自然之炁，结成宫阙。於是虚皇各命之以帝君，辅之以天相，置之以寮佐，分之以民物，与大罗一炁，共为八十一天。道炁下降，乃生九地。一曰润色，地名元德，其炁上青中黄，元土卿之所治。二曰刚色，地名皇德，其炁通黑，元庭土丞之所治。三曰石脂色泽，地名帝德，其炁通苍，虎口土龙之所治。四曰润泽，地名王德，其炁通黄，元心土大将军之所治。五曰金栗泽，地名人德，其炁通赤，元福土令之所治。六曰金刚铁泽，地名水德，其炁通白，元骨土长之所治。七曰水制泽，地名里德，其炁紫，甲土父母之所治。八曰大风泽，地名复德，其炁通青，始贤土宗正之所治。九曰洞渊无色纲维，地名昌德，其炁通绿，轩始土下二千石之所治。谓之九垒，每垒土水火风各一重，上下相次。一地则虚皇主之。又四土皇君，同主宫室辅佐并等降，以法上天。凡三十六土皇，上应九重三十六天之帝也。九垒之下，浩荡顽宫，裹以风泽。风泽者，元始梵风之炁也。刚於真金，亦名罡风。擎持九垒，乃载诸天，高而洞浮，垂而不落，上接大罗，盖道之炁。故经云：风泽洞虚，金刚乘天也。夫三洞通化，九炁混生，浮於太元，冲乎四虚，法象之大，唯道能包之。
　　五劫名元始祖劫化生诸天
　　龙汉，延康，赤明，开皇，上皇。渺渺亿劫，混沌之中。
　　大罗三境名大梵之炁俯建九垒
　　玉清清微天，上清禹余天，太清大赤天。三界之上，渺渺大罗。
　　九重三十六天。
　　玉清境十二天。
　　上清境十二天。
　　太清境十二天。
　　无上郁单元量天
　　无形天，无精天，入色天。
　　无极禅善无量寿天
　　梵行天，玄微天，玄清天。
　　无穷洞虚极上须延天
　　玄梵天，炁玄天，玄无天。
　　无极玉虚玄洞寂然天
　　上真天，飞梵天，流精天。
　　玄上洞极不骄乐天
　　玄清天，紫虚天，化灵天。
　　上极无景化应声天
　　九玄天，元清天，极梵天。
　　无名至极洞微梵宝天
　　微梵天，虚梵天，空梵天。
　　太极无崖梵迦摩夷天
　　自然天，玄梵天，天云天。
　　无色洞微波梨答和天
　　洞微天，玄上天，极色天。
　　超凌三界，逍遥上清。
　　种民世界三十二天
　　三光
　　八极外梵天名
　　域中仙境名
　　岳者，镇也。坤厚载物而不移，五岳三岛十洲，仙圣之所居。神洲者，中国也，王者居之，为域中之大。其中人民修行正道，升而为仙真。上有十大洞天，三十六小洞天，七十二福地，并仙官治之。洞天之中有五山，亦谓之五岳，作中国之镇。其余小国更不列之。
　　神洲三岛，五岳十洲，皆在三光之下，大地之上，巨海之中也。
　　洞渊九垒名
　　三官九司
　　三官九司，谓三元九宫也。上元宫阙，在九天之上。中元宫阙，在九地之间。下元宫阙，在泽洞渊之中。三元总九宫二十七府，百二十曹，灵仙真圣，无量无极，天地神灵，莫不属之，职之大者，唯三元三官也。
　　右以李少微注，合《三元品戒经普天圣位图》，定此章目。
　　三官九署十二河源
　　上元三宫者，上帝之所居，一品天宫治其中。有九府三十六曹，上主诸天上圣，下主化生品物，结玄元始青黄白三色之炁，而成宫也。
　　中元三宫者，上帝之离宫，二品地官治於其中。有九府四十二曹，总诸地仙官灵只，及生化品物，结元洞混灵之炁，凝极黄之精，而成宫也。
　　下元三宫者，亦上帝之离宫，三品水官治於其中。有九府四十二曹，总主八海四渎演水帝龙王水仙，及阴阳生化，结风泽之炁，凝神浩之精，而成宫阙也。
　　三十二天总括隐秘
　　太黄皇曾至上明七曜摩夷六天为欲界，虚无越衡至无极昙誓一十八天为色界，皓庭霄度至太素秀乐禁上四天为无色界，是谓三界也。太虚无上常融至太极平育贾奕四天为种民。今考本经分为十事，一曰天名劫。初分定之名二曰帝号。元始所命之号三曰帝讳。天帝之名也四曰天帝所主。掌道之职也五曰系宿炁。降运二十八宿炁也六曰炁名。元炁禀受之名七曰炁色。九炁分力之色八曰大梵隐语。内音也，道君缀成，事具明内音所因章中九曰分界。上下升降也十曰天民寿数。长短之数此图量为宝经之要，诵持者宜详而行焉。
　　谨以陈景元义，合成玄英疏、李少微、薛幽栖、严东注《混元图翼空洞灵章经内音玉字经》定此章。
　　五方五帝所主
　　经义所在五天，五天者禀五神之炁，居太空之中。上列五斗，立五岳，五帝治之。盖方色之天，非成象之天也。五老、五帝、五斗、五大魔王名讳，及所主掌，诵经者固当知之。以陈景元义，合成玄英疏、李少微注，《尚书治要图五篇真文经》定此章。
　　系宿炁
　　四方二十八天，一天系一宿之炁，四维四天各系二宿之间梵炁。又等降相交东北之天，复系西北之宿。盖生炁上转如羊角而升者，赜理之流虽同义趣，而虑惑於方维，因作此图以明之。
　　三十五分总炁上元
　　北斗七元星君，与四方二十八宿，为三十五分，总元炁於上天，以司造化。北斗者，中斗也。《史记□天官书》曰：斗为帝车，运于中央，临制四乡，分阴阳，建四时，均五行，移节度，定诸记，皆系於斗。谨以列宿图定此章。
　　八数
　　八数者，应八之数，备之此也。以严东注《合法轮经》定此章。
　　龙　日　　东极　　东天法轮之门
　　麟　月　　东南极　东南天法轮之门
　　虎　　木德　南极　　南天法轮之门
　　岁星
　　豹　　火德　西南极　西南天法轮之门
　　荧惑
　　狮子　金德　西极　　西天法轮之门
　　太白
　　丹蛇　水德　西北极　西北天法轮之门
　　辰星
　　天马　土德　北极　　北天法轮之门
　　镇星
　　猛兽　五斗　东北极　东北天法轮之门
　　诸星
　　八首尾
　　天尊说经二章，前后有序。大梵隐语前后，亦有序。皆道君所作也。事具《明宝经缄藏降世章》中，及《明内音所因章》中也。今则离其首尾，分其篇目，依藏本以定字数并题目，计四千五百七十六字。
　　篇目
　　太上道君二章前序，自道言昔於始青天中至东向诵经，一千五百九十五字。元始天尊宝经前章，自元始洞玄灵宝本章，至三界五帝列言上清，一千二百七十八字。元始天尊宝经后章，自元洞玉历，至泄慢堕地狱，祸及七祖翁，七百八十六字。
　　太上道君二章后序，自道言此二章，至乃当洞明至言也，四百四十字。
　　大梵隐语前序，自诸天中，至灵书中篇，一十九字。
　　大梵隐语，自直娄阿苍，至幽寂度人，二百五十六字。
　　大梵隐语后序，自道言此诸天中大梵隐语无量之音，至大量玄玄也。
　　裂字为符品
　　元始章
　　皇人曰：元始者，天尊之尊号也。有十二号，何谓也。盖老君应化十通，道君应化十一通，元始应化十二通。故中央十二炁，以应玄元始之度人者也。可以随经句行用，济死度生诀在中指中。
　　一元始度人无量上品。
　　二元始天尊当说是经。
　　三元始天尊说经一徧。
　　四元始天尊悬坐空浮五色狮子之上。
　　五元始悬一宝珠。
　　六元始即於宝珠之内。
　　七元始天尊说经中所言。
　　八元始上帝至尊几前。
　　九元始洞玄灵宝本章。
　　十元始祖劫化生诸天。
　　十一元始符命。
　　十二元始灵书中篇。
　　元始二字散形
　　道言章
　　皇人曰：道言者，元始天尊玉勑也。其言十二，按一年之数。可以治万病，集千神，召和气於身田，以七气成符。
　　一、道言：昔於始青天中，碧落空歌，大浮黎土。
　　中指中，仰神中宫，而吸中黄之炁。入兆口中，接三田之炁，灌注身田，吹篆成之。
　　二、道言：是时元始天尊说经一遍，东方无极无量品至真大神，无鞅之众，浮空而至。
　　可制伏强邪魔横，逐方诀召。
　　三、道言：元始天尊说经中所言，并是诸天上帝内名，隐韵之音。亦是魔王内讳。百灵之隐名也。
　　子文，书篆诸天名讳，密咒用之。
　　四、道言：凡诵是经十过，诸天齐到。
　　中指甲，召十方上圣高真，飞天神王，受度等用。
　　五、道言：正月长斋，诵咏是经。
　　中指中，凡诵经，随节炁先服之。
　　六、道言：行道之日。
　　中指中，登坛朝谒，治病伏魔，先服之，或佩。
　　七、道言：此二章并是诸天上帝，及至灵魔王隐秘之音。
　　四指上，凡书玉字，先服之。
　　八、道言：夫天地运度，至普度元穷。
　　大指中，凡用随经句所用。
　　九、道言：夫末学道浅，至便得神仙。
　　五指甲书，凡谢过上章，先服之。
　　十、道言：夫天地运终，至无量度人。
　　中指下节书，随经句所用。
　　十一、道言：凡有是经。
　　中指中，可以召三界大一魔，保举上仙。
　　十二、道言：此诸天大梵隐语，无量之音。
　　寅申巳亥，可以通奏章表，佩之可度罡浩，直通天阙。
　　森罗净霐章
　　皇人曰：森罗，万象之光，朝拱帝宸。净霐者，丹池东井黄华，诸天真仙炼形之所。故下世罪魂，若以浄霐黄华之泉，炼其阴翳，即得升阳境。行持之士，自能炼形，则得尸解之道，不经地狱，游行太空。
　　书时左手格中指中，右手执笔，向天门吸炁一十二过，吹笔诵咒成符。
　　金醴玉浆，洞景丹阳。灵宝正炁，森象光芒。曲映玄都，炼育鬼乡。得遇变易，魄壮魂强。
　　东井咒曰
　　天河灌东，石景水母精。圆光拂灵曜，玄晖莹高明。元始破重夜，天人逐月生。沐浴兰池上，龙负长庚瓶。金童洒香花，玉女流五星。冠带擢玉津，炼度五仙形。体香万神降，乘景登高清。
　　经句为符章
　　道言。酉文，治百病。始当诣座。子午斗，催子下胎。妙行真人。上清文。辟邪。流精玉光。亥文，治梦交肾病。五色郁勃。酉文，治之少气。神风静默，山岳藏云。子文。治炁病。天无浮翳，四炁朗清。中指中文，治目病。悬坐空浮五色狮子。中指中文，镇宅及口炁不足。五色玄龙。辰文，治脚病。啸歌邕邕。酉文，治肺病。五老启途。中指中文，治脾病。群仙翼辕。寅文，催生，护身，治嗽。诸天丞相。治草木不荣，卯文书地根。监生大神，监真度生。卯文，催生，救产难。东斗主算。卯文，益算。西斗记名。酉文，杀邪。北斗落死。子文，度厄。南斗上生。离文，消灾。中斗大魁，总监众灵。子午斗，辟恶。巴元丑伯。玉清诀，治疮病。负天担石。玉清诀，少气吞。反山六目。玉清诀，治病目。监丑朗馥。中指下文，生炁。横天担力。上清文，治少炁。自号赫奕，诸天齐功。上清诀，遣邪。神功受命，普扫不祥。玉清诀，冶鬼。八威吐毒。治一切毒，吞，酉文。猛马四张。治马疾，午上。天丁前驱。中指中节，护身。大帅伏旛。辰文，保命。掷火万里。烧怪。流铃八冲。却魔，并上清文。敢有干试，巨遏上真。玉清诀，开路。屠割鬼爽。治鬼。千千截首。斩妖。万万剪形。斩邪，并玉清诀。千和万合，自然成真。上清文，和合。元始安镇，敷落五篇。玉清文，镇宅。右以墨书重迭成符，或於经中二字、四字、八字，以意取之成符。面东南方，想通光符，吸炁吹笔书成，念大梵隐语一遍，再取炁吹之。即依直日遣飞天神王下使者为直符，随符前去，无不应验如意。
　　通光符
　　书符合形咒曰：
　　郁褴阿那，育京内鲜。丑轮懀延，定光育昌。理禁谣丑，光明摩夷。伽娄密罗，菩提宛黎。真定阿贪，招童萨罗。巴狂明梵，勃监穹窿。慧觉行观，那育觉长。总监行元，上玄法门。
　　灵宝无量度人上经大法卷之四竟
　　灵宝无量度人上经大法卷之五
　　灵宝符命品
　　保命生根
　　笑尔不度
　　故为歌音
　　不能更生
　　万灾不干
　　独步玉京
　　巍巍大梵
　　德难可胜
　　河海静默
　　山岳藏云
　　日月停景
　　璇玑不行
　　群魔束形
　　鬼精灭爽
　　回尸起死
　　白骨成人
　　五帝侍卫
　　体木洞真
　　三界稽首
　　通玄究微
　　魔精丧眼
　　鬼妖灭爽
　　威未制天政
　　德可伏御地祇
　　功满德就
　　皆得神仙
　　飞升金阙
　　游宴玉京
　　三色云炁之中
　　内外蓊明
　　青龙白虎
　　朱雀玄武
　　狮子白鹤
　　日月照明
　　洞涣室内
　　顶生圆光
　　三五功曹
　　左右官使者
　　侍香金童
　　传言玉女
　　五帝直符
　　直日香官
　　今日吉庆
　　长斋清堂
　　元始洞玄
　　灵宝本章
　　离合自然
　　混沌赤文
　　元始祖劫
　　化生诸天
　　开明三景
　　是为天根
　　无文不光
　　无文不明
　　无文不成
　　无文不度
　　无文不立
　　无文不生
　　天中之天
　　郁罗萧台
　　大罗玉清
　　渺渺劫刃
　　若亡若存
　　三华离便
　　大有妙庭
　　金阙玉房
　　森罗浄霐
　　大行梵炁
　　中有度人不死之神
　　中有南极长生之君
　　中有度世司马大神
　　中有好生韩君丈人
　　中有南上司命司录　延寿益算厄尊神
　　回骇起死
　　无量度人
　　五老启途
　　群仙翼辕
　　诸天丞相
　　南昌上宫
　　监生大神
　　韩司主录
　　执符把籍
　　齐到帝前
　　随所应度
　　严校诸天
　　北都罗酆
　　三官九署
　　十二河源
　　上解祖考
　　亿劫种亲
　　疾除罪簿
　　落灭恶根
　　不得拘留
　　逼合鬼群
　　元始符命
　　时刻升迁
　　北都寒池
　　部卫形魂
　　死魂受炼
　　仙化成人
　　生身受度
　　劫劫长存
　　随劫轮转
　　与天齐年
　　永度三涂　五苦八难
　　太皇黄曾天
　　清明何童天
　　玄胎平育天
　　太明玉完天
　　元明文华天
　　上明七曜摩夷天
　　虚无越衡天
　　太极蒙翳天
　　赤明和阳天
　　玄明恭华天
　　曜明宗飘天
　　竺落黄茄天
　　虚明堂曜天
　　观明端静天
　　元明恭庆天
　　太焕极瑶天
　　元载孔升天
　　太安皇崖天
　　显定极风天
　　始皇孝芒天
　　太皇蓊重浮容天
　　无思江由天
　　上楪阮乐天
　　无极昙誓天
　　皓庭霄度天
　　渊通元洞天
　　太文翰宠妙成天
　　太素秀乐禁上天
　　太虚无上常融天
　　太释玉隆腾胜天
　　龙变梵度天
　　太极平育贾奕天
　　九和十合
　　变化上清
　　请灭三恶
　　斩绝地根
　　巴元丑伯
　　负天担石
　　反山六目
　　监丑朗馥
　　横天担力
　　万神之宗
　　总领鬼兵
　　麾幢鼓节
　　游观太空
　　自号赫奕
　　神公受命
　　普扫不祥
　　八威吐毒
　　猛马四张
　　天丁前驱
　　大帅仗幡
　　掷火万里
　　流铃八冲
　　敢有干试
　　拒遏上真
　　金钺前戮
　　巨天后刑
　　屠割鬼爽
　　风火无停
　　千千截首
　　万万翦形
　　魔无干犯
　　鬼无妖精
　　三官北酆
　　明检鬼营
　　不得容隐
　　金马驿程
　　普告无穷
　　万神咸听
　　风泽洞虚
　　金刚乘天
　　玄中太皇
　　上帝高真
　　紫虚郁秀
　　辅翼万仙
　　千和万合
　　自然成真
　　真中有神
　　长生大善
　　无英公子
　　白元尊神
　　太一司命
　　桃康令造
　　下镇人身
　　泥丸绛宫
　　中理五炁
　　混合百神
　　故作洞文
　　变化飞空
　　以试尔身
　　成败懈退
　　度者几人
　　执符把箓
　　灵宝束缚魔灵神咒，乃是大梵之言，言天中自然灵音，非世上常辞。旧文字皆广长一丈。昔青城丈人传自太上道君，诵之者百魔摄伏，魔鬼潜消，万神护佑。乃书其符文，为丸吞之，可以升玄太空。诵咒百徧，道备，飞天神王下观其身，书其功勤，奏闻十天，可得灵宝元始自然之理。乃於其咒，可克一二字与世人，力应祸福，生卒吉祥，善恶无差。若得至人，受金宝效心，盟天而传。轻泄漏慢，殃及九祖。是文若所在之处，精邪为害，若书其文镇之，其他精邪皆托化水，用得自然，成大道之理矣。
　　灵宝无量度人上经大法卷之五竟
　　灵宝无量度人上经大法卷之六
　　灵宝符命品
　　灵宝本章
　　佩之利见大人，服之去三尸九虫。
　　十回度人
　　佩之延年，服之生贵子，告之度亡魂。
　　离合自然
　　佩之能成万事，服之安和五藏。
　　混洞赤文
　　佩之辟幽鬼，服之治心病。
　　元始祖劫
　　镇宅袪邪，绝传尸之鬼
　　化生诸天
　　朱书焚化於棺中，绝传劳，告之度七绝病，托生。
　　开明三景
　　顶戴吞服，诵经悟道，告之令亡者生天。
　　是为天根
　　书石上，安於山中，百兽不居，告之度兽伤之魂。
　　五文开廓
　　佩之安五藏，令五行不相克。
　　普植神灵
　　破庙貌，遗旧神伏尸，书镇八方。
　　郁罗萧台
　　治山势勇猛，住居及坟不安，用铁板尺二，镇在山根，及福生。
　　玉山上京
　　带头顶吞服，治头风，佩之得仙，告之生天。
　　三华离便
　　服之治口病，生津液，合神光，长肌肤，气清。
　　大有妙庭
　　佩之得仙，令人悟大道，治山岚恶瘴，辟水箭。
　　金阙玉房
　　佩服供养，生贵子，求子益嗣。
　　森罗净霐
　　佩服治眼疾，洗之目明。
　　度人不死
　　取天尸虫三淫，井水午时服。
　　长生之君
　　取地尸虫三五，家井水，申时服。
　　度世司马
　　取鬼尸虫，乳香杨柳汤，酉时服。
　　韩君丈人
　　取飞尸虫，紫藤香子时服。
　　司命司录
　　佩之顶戴，落死却罪，告之仇冤削罪，托化人天
　　度厄尊神
　　解厄护身，袪邪保命，佩之大吉。
　　回骸起死
　　吞服佩带，起久病，催生，下死胎，乳香汤下，告之拔产亡之魂。
　　飞天至真
　　服佩成仙，清心换骨。
　　韩司主录
　　佩服日久，得生贵子。告之血尸，得生人天。
　　监生大神
　　佩服催生，下死胎。先服一月，换阴成阳，得生贵子。告之产亡，得免血湖，生天人界。
　　诸天丞相
　　佩镇仗尸袪邪，吞服安心神，下邪炁。
　　南昌上宫
　　佩服能却祸害，恶星凶曜。
　　执箓把籍
　　佩服利见王侯，求官得遂，所作皆成。
　　无极神乡
　　铁板书镇井中，可通地，引水，兼治水怪，去水毒龙。
　　三官九署
　　取三尸九虫，桑白皮汤，丑时服。
　　十二河源
　　辟井泉河伯水伤之鬼，铁板书，安於水中，贴於其傍，告之水鬼得离水中。
　　疾除罪簿
　　佩服顶戴落罪籍，久而得仙。
　　落灭恶根
　　佩之清心解秽，下鬼胎，催生。
　　不得拘留
　　凶恶鬼神，书镇宅庭，其凶恶鬼邪，反应自害。
　　逼合鬼群
　　安镇辟山精妖魅，佩之亦吉，告之魄取之魂，得告生天。
　　北都寒池
　　安镇缚鬼，令恶鬼自死。
　　部卫形魂
　　佩服安魂，定心神，去惊怖。
　　死魂受炼
　　安死人手中，绝传染，其人上升，告之复连得生人界。
　　仙化成人
　　佩之变形，服之变神。
　　皇曾郁褴
　　佩服之治肝病，伏水精怪。
　　玉完那由
　　镇宅安土，法土瘟，利人口。
　　何童元育
　　佩之镇宅袪魔，除夜梦，袪伏尸。
　　平育内鲜
　　佩服治小儿夜啼，袪客亡魂，治无辜之疾。
　　文举丑法
　　服之令人聪明延寿。
　　摩夷懀延
　　镇葬犯山林兴灾降祸，可以告土府安神。
　　越衡正定
　　镇冢墓巽方，令山林盛大，子孙富贵，却古冢灭邪，用梓木朱书。
　　蒙翳九昌
　　镇冢墓巽方，令山林盛大，子孙富贵，却古冢灭邪，用梓木朱书。
　　和阳上真
　　佩服治心病，伏火灾，可以告火神。
　　恭华丑音
　　镇厌司命灶君为灾。
　　宗飘重光
　　镇却伏尸，化成尘土。
　　皇茄妙辩
　　佩带兴命，斗敌得胜，告阵亡敌死之魂托生。
　　堂曜娄生
　　镇压百毒，入宅见形。
　　端靖罗千
　　镇宅八方养子不成。
　　恭庆菩提
　　镇冢墓离方，令火山伏慝不现，词讼子孙不横死，用梓木朱书。
　　极瑶无延
　　镇冢墓坤方，令子孙昌盛，不生短命，绝传尸五逆，用梓木朱书。
　　孔升定光
　　佩服治肺病，伏词讼。
　　皇崖阿贪
　　佩服，保命，治飞尸之鬼。
　　极风真童
　　佩服，治兵刃之鬼。
　　孝芒萨罗
　　佩服，镇伏尸，治血尸之鬼。
　　浮容闵巴
　　镇除自伤之鬼。
　　江由梵光
　　镇除附物之鬼。
　　揲阮勃监
　　镇冢墓乾方，使玄武不起，免有盗贼，奴婢牛马兴盛，用梓木朱书。
　　昙誓飘穹
　　镇冢墓兑方，使白虎山不起，免有盗贼，奴婢牛马出入，免有妇人刚强，奴婢走失，梓木朱书。
　　霄度觉昏
　　佩服治肾病，伏盗贼。
　　通元行观
　　佩服袪百病，解药毒。
　　妙成那育
　　镇养奴婢不成，铁板朱书，安井中。
　　秀乐觉长
　　镇子孙散乱，不奉上下土子。
　　常容总监
　　摄群妖，柳木朱书，镇其方。
　　玉隆行元
　　镇飞鸟入舍为怪。
　　变度运上
　　镇冢墓坎方，令田蚕丰熟，子孙不绝，无刃亡恶煞，用梓木朱书。
　　贾奕法门
　　镇冢墓艮方，免水火恶道，利进田蚕，爵禄不绝，用梓木朱书。
　　天真空洞
　　镇伏山精异怪毒蛇。
　　敷落神真
　　佩服禳禬本命凶暗恶煞，令恶星退度，回生庆福。
　　今日受度历关诸天
　　佩服禳禬本命凶煞神照，令恶星回，福祇佑。
　　断绝地根
　　佩之落死籍，服之绝地脉。
　　注算记名
　　佩带注算，求子记名。
　　落死上生
　　佩之上生落死延生，久服得仙，告之令生天界。
　　中斗大魁
　　镇除丘陵伏尸之怪。
　　总监众灵
　　安镇缚一切鬼邪不动。
　　护魂侍魄
　　佩服安魂定魄。
　　养炁通血
　　佩之护形，服之养炁行炁血，及通血脉。
　　中主万神
　　服之安脾，长肌肉，治泄泻。
　　巴元丑伯
　　治肝病，黑豆汤下。
　　负天担石
　　治心病，丹砂汤下。
　　反山六目
　　治肺病，藿香汤下。
　　横天担力
　　治脾病，枣汤下。
　　监丑朗馥
　　治肾病，盐汤下。
　　总监鬼兵
　　顶戴用兵即战胜，安於旗鼓，用兵大捷。
　　麾幢鼓节
　　佩令人有成仪，精神强盛。
　　游观太空
　　洗目目明，服之生智慧，令人聪明，精神炼度，用之令生五藏六腑肠胃。
　　自号赫奕
　　佩之服之，治心邪，火炼度。
　　上天度人
　　书柳木板，长一尺二寸，安死人手中，绝传尸劳。
　　严摄北酆
　　佩镇鬼邪自灭。
　　神公受命
　　安镇却伏尸。
　　普扫不祥
　　服之下鬼胎鬼炁。
　　八威吐毒
　　安镇佩绝刑狱死鬼，告之托化，
　　猛马四张
　　安镇佩带服，治蛊气。
　　天丁前驱
　　安镇驱鬼，佩解魂魄。
　　大帅仗幡
　　佩解咒咀，延年益寿。
　　掷火万里
　　镇火灾，伏水鬼，治众疾，又名朱明符
　　流铃八冲
　　治血妄行经络。
　　敢有干试
　　左右各四尊涂之，治牛马六畜瘟疫。
　　拒遏上真
　　佩解三世冤家。
　　金钺前戮
　　巨天后刑
　　安镇驱山鬼。
　　屠割鬼爽
　　安镇驱水鬼。
　　风火无停
　　镇水，驱龙蜃水怪。
　　千千截首
　　有鬼处安之，书鬼名於下，可以灭迹除形。
　　万万翦形
　　镇於庙堂泥神座下，令庙自废。
　　魔无干犯
　　佩之伏魔。
　　鬼无妖精
　　安镇八方，即鬼神不入界。
　　三官北酆
　　佩带，令鬼不见其形。
　　不得容隐
　　免产难。
　　金马驿程
　　服之一年，令身轻如飞，告之起死超生。
　　上无复色
　　服之顶戴，治头风病。
　　下无复渊
　　镇宅，服辟龙蜃之妖。
　　风泽洞虚
　　顶戴令人不惧雷，心不惊恐。
　　金刚乘天
　　治作犯宅土，安镇八方，梓木朱书。
　　溟涬大梵
　　书此符於水中进食供养，其食无数，皆可变服食，形变令鬼见无数。
　　辽廓无光
　　镇冢墓兴灾。
　　赤明开图
　　镇猫自子损小儿。
　　运度自然
　　镇犬上屋作怪。
　　赤书玉字
　　镇其所，利益牛马。
　　八威龙文
　　服之日久，可令飞升，告之可以超生。
　　梵炁弥罗
　　镇山鬼害人。
　　万范开张
　　左右各三转，镇凶宅兴灾。
　　旋斗历箕
　　解官灾毒舌赤口。
　　回度五常
　　护身保命。
　　泛景太霞
　　治六种被蛊蚀，镇本地。
　　啸咏洞章
　　治蝗虫，镇本地。
　　金真朗郁
　　治肺劳，去尸蛊。
　　灵风聚烟
　　佩镇服食，治五方五蛊炁。
　　千和万合
　　佩镇和合万事财物，服食和合五脏，学道得成。
　　自然成真
　　和合万事，服食安神。
　　真中有神
　　春服辟谷，葛汤下，治肝病。
　　长生大君
　　夏服辟谷，栢枝汤下，治心轻病。
　　无英公子
　　冬服辟谷，乳香汤下，治肾病，常服解秽。师云：凡书符治病，皆先服之。
　　白元尊神
　　秋服辟谷，生松柏汤下，及生柏脂汤下，治肺病。
　　太一司命
　　佩之司命护形落死。
　　桃康合延
　　服之治脾病痛。长肌肉。
　　执符把箓
　　佩带护身安胎。
　　保命生根
　　佩服保身解冤债，告之令托生。
　　下镇人身
　　服之宝五脏，去三尸。
　　泥丸绛宫
　　服之益精气，治头风。
　　灵宝无量度人上经大法卷之六竟
　　灵宝无量度人上经大法卷之七
　　灵宝符命品
　　中理五炁
　　服之通百关，润肌肤。
　　混合百神
　　镇宅安，禁忌龙神。
　　十转回灵
　　镇井泉鬼花木灵精。
　　万炁齐仙
　　镇伏尸客亡鬼。
　　上开八门
　　镇宅，财物兴进。
　　飞天法轮
　　镇财物耗散
　　罪福禁诫
　　镇子孙不旺，多忧衰弱。
　　宿命因缘
　　镇夫妻嫉妬鬼。
　　普受开度
　　安仁人手中，得免罪上生，梓木朱书，告行之法。
　　死魂生身
　　安亡人手中，令子孙再生得寿。梓木朱书，告符之法。
　　人道渺渺
　　治土瘟安镇。
　　仙道漭漭
　　治学道失心服食。
　　鬼道乐兮
　　镇舟船。伏水怪，龙蜃不兴灾。
　　当人生门
　　度伤死之鬼得生。镇地告亦同。
　　天道贵生
　　鬼道贵终
　　仙道常自吉
　　鬼道常自凶
　　高上清灵爽
　　悲歌朗太空
　　惟愿仙道成
　　不欲人道穷
　　北都泉曲府
　　中有万鬼群
　　但欲遏人算
　　断绝人命门
　　阿人歌洞章
　　以摄北罗酆
　　束送妖魔精
　　斩馘六鬼锋
　　诸天炁荡荡
　　我道日兴隆
　　落落高张
　　明炁四骞
　　梵行诸天
　　周回十方
　　无量大神
　　皆由我身
　　我有洞章
　　万徧成仙
　　仙道贵度
　　鬼道相连
　　天地渺莽
　　秽炁纷纷
　　三界乐兮
　　过之长存
　　身度我界
　　体入自然
　　此时乐兮
　　薄由我恩
　　龙汉荡荡
　　何能别真
　　我界难度
　　故作洞文
　　变化飞空
　　以试我身
　　成败懈退
　　度者几人
　　笑尔不度
　　故为歌音
　　三界之上
　　渺渺大罗
　　上无色根
　　云层峨峨
　　唯有元始
　　浩劫之家
　　部制我界
　　统承玄都
　　有过我界
　　身入玉虚
　　我位上王
　　匡御众魔
　　空中万变
　　秽炁纷葩
　　保真者少
　　迷惑者多
　　仙道难固
　　鬼道易邪
　　人道者心
　　谅不由他
　　仙道贵实
　　人道贵华
　　尔不乐仙道
　　三界那得过
　　其欲转五道
　　我当复奈何
　　魔王敬形
　　敕制地祇
　　永离鬼官
　　魂度朱陵
　　过度三界
　　受炼生神
　　是谓无量
　　普度无穷                                                                                       
　　书符咒曰：
　　天晶元元，地广川川。雷公辟邪，雷母应天。草人精灵，役使万年。树木灵异，敢致坛前。卢卢泠泠，依佐四边。神灵在下，召汝神魂。立至使吾，逆知千年。立附立到，随时报应。瑟瑟栗栗，灵祇速集。泄泄吉帝，灵龟勅制。急急如太上灵宝敕。
　　右法左手卯文咒之，并用黄纸朱书，按前文。
　　灵宝无量度人上经大法卷之七竟
　　灵宝无量度人上经大法卷之八
　　神光大定品
　　七日七夜，诸天日月星宿，璇玑玉衡，一时停轮。神风静默，山岳藏云，天无浮翳，四炁朗清。一国地土山川林木，缅平一等，无复高下，土皆作碧玉，无有异色。众真侍座，元始天尊悬坐空浮五色狮子之上。
　　玄师曰：此说元贻天尊，妙用神通化机，运感之所至。既言七日七夜，日月星宿，一时停轮，何以分其昼夜七日七夜之数。又非止是玉清有浮黎土，有如此威神妙化。道君所言，诸天也一时是应，三界诸方万天皆如是也，此之微妙圣应。天尊外化，日月不行，星宿不运，璇玑玉衡停轮，不显昼夜。其实内运主宰功用，未尝暂停。故玉宸用七日七夜之数，又非玉清玉京说经，比人世七日七夜之理。言一国诸天诸地，皆统言之。乃云一国地土也，缅平一等，则普周万汇，神化无不遍及，故云无复高下。以内言之，诸天日月，则目不瞬也，星宿则炁不运也；璇玑玉衡，脉不息也；神风静默，无出入息也；山海藏云，阴阳无朝交也；天无浮翳，内外无物也；四炁朗清，内外上下一同也；一国地土，犹一身也；山川林木，犹四肢百脉，毛发孔窍，荣卫神室骨节也；土皆作碧玉，入於道定之境也。
　　玄师曰：以内言之，乃大定神光，湛然见玉清境，有七日七夜之功。七昼七夜，日月停轮，二目不瞬，即非暝目，亦非内视，亦非临目，是七日七夜久视，停其目瞬，照明三部，内外洞然，其一身炁朝运於百节经络，阴阳荣卫，皆系於三部息脉，其息脉乃人之一身璇玑玉衡也。四至为璇玑，三部应玉衡。既是璇玑不运，则日月驻景，星宿停轮。四至不至，则三部不息，一身气血，俱不运轮。先要在神风静默，无吹嘘出入之声。山岳藏云，无蔽明妄想之景。清明湛寂，天元浮翳，自然温良寒燠，四炁朗清，万物皆同一色。况一身内外，皆如碧玉，无一毫之尘。渐至百神守死户，万真朝一身形，可以举身乘空。百日神合道妙，千日白昼腾飞上升。其天尊空浮，乃自己元神居玉清宫。又曰玉帝宫。所谓自己有天尊，何劳上望天。赞曰：天尊虽远妙，近言泥丸宫，宫室皆七宝，窗牖自然分是也。五炁朝绛宫，威神之妙化，结成狮子。天尊因而乘之，下入丹田。左青右白，前赤后黑，中黄，故有五色之称。坐空浮，有无化应，虚实信感，七日七夜，湛然见玉清天尊，是时大定神光；上乘至妙，功圆会遇，立至轻举，可以力取。定中魔试，水火刀兵，王法万种，执於丝芒之实，皆不得道。七日七夜之外，所见者皆未来之事。或言之则前功并弃，无望仙冀。可不慎厥口哉。
　　诀曰：以耳对肩，以鼻对脐，收其六根，尊神於目，非外非内，观其神光，三日之外，於密室之中，见神光一点，孜孜定神。四日之外，渐明渐大。七日，神光满室，定中百物，皆为未然，定中见一切真灵鬼物，方入洞观，彻视大定神光之图。
　　璇玑玉衡之图
　　一呼一吸，四至共六寸。一呼二至，一吸二至，各得三寸。一至得十五分，经纬天地，纵横十五，故上帝付黄帝河图也。
　　彻视章
　　自本命为始，行定法。七日之外，定力有准，方行彻视。定若未成，不可行之。於空中存身为元始天尊，目驻万里之外，不顾面前之物。得如此，又七日，渐有彷佛，共一百日功成，可以坐观三尊，彻视十天，见诸十方。及年中有灾，诵咏妙经，故为九宫真人。
　　凡行此大定彻视之道，须遵持二品戒行，大定三年，面朝玉清，天尊赐券，白日飞升，位补天真。若持大定之道，不持戒德，智慧不生，难入大乘之妙，不能体合至妙，升入玉清。
　　威神妙戒章
　　第一戒者，执心平等，不得自欺。
　　第二戒者，忠事君师，孝敬事天地父母。
　　第三戒者，仁慈及物，贫俭节身。
　　第四戒者，清浄端直，不得阿党。
　　第五戒者，敬重上法，探信修行。
　　第六戒者，钦重鬼神，不得轻侮。
　　第七戒者，凡所衣食百物，皆出元始祖炁，不生外想。
　　第八戒者，灰水荡秽，不用修饰。
　　第九戒者，口诵心拜，无使劳役。
　　第十戒者，七日大定，神光湛然，见玉清境。
　　智慧妙德章
　　第一善德不杀。心生意想，口言假手，劝助教诱，杀戮一切众生，皆谓之杀。
　　第二善德不害。阴谋内潜，谄贼外施，阱陷网笼，酷毒非法，损害众生，皆谓之害。
　　第三善德不嫉。怀怨藏机，乘势说非，愿彼遭恶，谓之嫉。
　　第四善德不妬。暗使心情，私密愿望，胜已色想，欲拟陷害，力去能根宗生，谓之妬。
　　第五善德不淫。非色非财，不正其意，六亲通私，淫犯骨肉，不以礼交，私心意慕，不论妍嗤，谓之淫。
　　第六善德不盗。穿窬墙壁，拆函开封击锁，改换印章，私心隐匿，贷借不还，欺昧侵窃，谓之盗。
　　第七善德不贪。言意无根，情量度阔，睹於万物，皆欲尽有，无足无歉，更实其情，不量分定，求而无厌，皆谓之贪。
　　第八善德不欲。心猿颠而意马骏驰，六根般运，使作七情，慕生於爱，拟定欲心，谓之欲。
　　第九善德不憎。偏见执着，香臭浄污，妄想分别，高下贵贱，不为一等，谓之憎。
　　第十善德不女自。情量疑虑，过与不及，心生狡佞，邀阻不遂，谓之女自。
　　第十一善德，言无华绮。
　　第十二善德，口无恶声。
　　诸大定之道，告汝学者，在於定中观心，无心乃是真心。观形无形，乃是真形。心形既忘，自入无形之道，乃是白日上升之法。
　　太一真人大定神光颂曰：
　　蓊冥无心，大渊潜形。苍色混同，存化凝灵。鸿毛不动，内外含真。龟啖红虺，结秀真精。日月朦胧，璇玑不升。白霓青雾，往复交并。七日神通，自见玉清。
　　黍米人妙品
　　十徧周竟，十方无极天真大神，一时同至。一国男女，倾心皈仰。来者有如细雨密雾，迮国一半土皆偏陷，非可禁止。於是元始悬一宝珠，大如黍米，在空玄之中，去地五丈。元始登引，天真大神，上圣高尊，妙行真人，无鞅数众。俱入宝珠之中。天人仰看，唯见勃勃从珠口中入。既入珠口，不知所在。国人廓散，地还平正，无复欹陷。
　　玄师曰：谓十遍说经已竟，十方无极大神并天真，一时同至。召十方慧力，经纬祥应，一国皆获护度，咸得长生。故倾心皈仰，倾国来赴说经之所。喻如细雨密雾，不可称量其数，故言无鞅之众。万天普言一国，一国并会大浮黎土，其地不能厚载。天尊经力重德，及无鞅广众，则地迮偏陷，来者之众，虽已迮国一半，尚自不能禁止。是以天尊施玄妙大化，悬一宝珠，大如黍米。在空玄之中，莫测所悬之系，去地五丈，离於浊色之表。登引天真大神上元之真九品之真上圣高尊，中元圣尊九品之圣妙行真人，下元仙真九品真人，随天尊登引，俱入宝珠之中。其一切天人，非天真上圣真人，故难随无为化机，不能同入空玄黍米之妙，只仰看而已。见勃勃从珠口中入於珠中，既入珠中，不知所在。且如下格小仙，有芥纳须弥之妙，悬壶天地之景，何况大圣。天尊敷宣大教，视现神变也。所言宝珠大如黍米，已是微妙。更去地五丈，能见宝珠在空玄之中者，非天人不有此明慧，又况见其珠口者。实天尊登引圣真，入妙有虚无之境。当其随天尊入於宝珠之时，天人仰看，即见珠口。既俱入宝珠之中，即天人不能见宝珠之内，玄妙之化。是以国人廓散，地还平正，无复欹陷。此当时说经之境，天尊宝珠之妙也。以至道言之，大道神通，大无不包，细无不入，聚则成形，变亿万无鞅之众，俱成毫芥之妙，聚则如是。散则从无生有，遍及万天诸国，分形亿兆，无所不遍，无所不及，散则如是。去地五丈，则离其五欲五尘，五聚五色，五香五声五浊，在五行数外，故能入空玄之妙。黍米者，五谷之长。一国者，＼身之比。欹陷者，道有倾逐，未全一体，难称重玄之化。天人即万神也。上圣天真，妙行真人，则三元之神也。天尊则一身之主也。以内景妙道言之，乃玉清宝珠神化胎仙之诀也。以大法言之，却粒愈疾之法也。以修诵言之，威神玄通之仪，蠲灾召福之品也。
　　玄师曰：九转十遍，功用既周，则证从有入无，空玄黍米之妙。先召阳精，后召阴华，比细雨密雾而入，一身周盈，祖炁十回，神化元谷，祖炁一归，众炁同随，化黍米之玄丹，镇黄庭之灵府，丹成贯日，饵之立驾云举，上登玉清，位为真人。
　　太玄真人黍米入妙颂曰：
　　灵眄比天，上应太玄。三日阳合，七朝阴全。十三坤位，十八连乾。望朔带符，八乃为弦。二十三夕，阴阳宗元。夕日常道，此会三田。一尘有染，失於绵联。
　　五神混合品
　　召五神混合符
　　敕符咒曰：
　　千和万合，自然成真。真中有神，长生大君。无英公子，白元尊神。太一司命，桃康合延。执符把箓，保命生根。急急如元始无量度人律令。
　　服符咒曰
　　太上灵丹，光耀三田。杀灭尸虫，辟却魔烟。五神混合，百关通全。能令冬热，即使夏寒。回反坎离，旋炁绵绵。我身荡荡，由化千端。入我五脏，百神不干。真炁内降，剥坤健乾。急急如灵宝混合五神律令。
　　五神混合之图
　　白元尊神
　　泥丸太一　　中央司命　　命门桃康
　　无英公子
　　玄师曰：五神混合符，学士行灵宝七经八讳，及诸内行，并用朱书黄素上。每日早面东，吞服一道。上清诀，五方炁，吹符。即得五神守护，三一常存，存思施用，无不感格。
　　妙行真人中理五炁颂：
　　一炁朝宗，入於八冥。天门地户，启闭塞通。生本太微，明梁祖炁。天入作阳，天门为阴。地泄为真，纳与邪功。水火同来，百神回东，归於谷室。
　　灵宝无量度人上经大法卷之八竟
　　灵宝无量度人上经大法卷之九
　　十转回灵品
　　十转回灵，万炁齐仙。
　　玄师曰：十转之道，乃五行生成之理，其十转之法，是天尊十过说经，神化者是其理也。
　　众真侍座。
　　玄师曰：一身真集，可议斯言。
　　元始天尊说经一徧，诸天大圣同时称善。是时一国男女，聋病耳皆开聪。
　　玄师曰：真集常善，水数生一，普天蒙恩，水生上朝，遍流山谷，沐肾增智，聋耳得开，病耳得聪。以至道言之，迷音不知音外，真病耳不听无声，大聪亦聋。曰得水之真一流，智升慧开，而病耳聪也。
　　说经二徧，盲者目明。
　　玄师曰：一身光明之主，日月精华之根者，目也。为集真之户牖，见道之灵宗，上道禁经，日月为首。光明者火也，中主之瞳，荧惑之本，日月分辉也，火二生数，天一真水，浴生本始之根。上玄真火，腾飞於心。故复光返明，接景三光，是盲者目明。况生化之本，甲坼两肾，戌亥之元，系水朝元，二瞳上凝，於心生火，视三光合并，二瞳主目光，曰吁员是也。至道生育，亦犹其类耳。
　　说经三徧，喑者能言。
　　玄师曰：木之生数也。以至道言之，一物生五行，一色有五彩，阴阳互用，生成反复，藏其用。其喑者以常道言之，肺主音也。以五常用之，言主金也，金主声也。即天尊三遍，木之生数，神化理在西方，正金之礼，以木召金，返复神变，故喑者能言是也。
　　说经四徧，跛痾积逮，皆能起行。
　　玄师曰：金之生数也。跛痾者，偏枯肌血，四肢挛曲，癃痾跛蹇也。积逮之疾者，世传逮及，积沉不愈是也。此正筋脉舒纵，血络涩流，属於木脉，肝炁罗络之主，却四数神仙，正所谓返覆五行，生成之法也。以至道言之，法身之病，金木互用则亡。正是水火互相须，金木互相爱。故四遍金之生数，而成木之神变，此之谓也。
　　说经五徧，久病痼疾，一时复形。
　　玄师曰：五乃土之生数之道。肌血形骸，皆属於土。故五遍复形，全於五行之体，声盲喑哑，跛痾积逮，久病痼疾，一时痊愈，复形全质，是五行生数也。
　　说经六徧，发白返黑，齿落更生。
　　玄师曰：水一生数。使聋病耳皆开聪，而水之成数於六，真水成化，发白返黑，齿落更生也。
　　说经七徧，老者返壮，少者皆强。
　　玄师曰：说经七徧，火之成数。一身光明内生，五脏光华，外改老者返壮，少者得之，颜貌益强，皆水火之功也。
　　说经八徧，妇人怀妊，鸟兽含胎，已生未生，皆得生成。
　　玄师曰：八者，木之成数。生炁育物，皆得生成，圣胎凝灵，八炁秀结，分形胎化，无诸恶损，皆木之生炁之所主也。
　　说经九徧，地藏发泄，金玉露形。
　　玄师曰：说经九遍，圣胎九转，金之成数。形难隐讳，金光玉华，照耀万里。所谓金容玉貌，琼肌瑶体，沐溉一身。嘘呵万物，立化金玉，吹炁成金，唾地成玉，百花千彩，映络一身，皆由五行成用，金玉发泄，圣胎分形也。
　　说经十徧，枯骨更生，皆起成人。
　　玄师曰：土之成数。谓之十转回灵，万炁齐仙，回骸起死，枯骨变仙，更生成人。此十遍之道，元祖五行生数。至於末后，五行成数。明此道则长生，修此道则神仙，脱壳飞升，止於此矣。若功成行满，位证高真。八十一日一转，八百日小乘，三千日大乘。不离斯言，应出产一切神仙。万法径路殊途，事归一揆。真师口诀，尽於斯焉。
　　法空真人十转回灵万炁齐仙颂曰：自一至十，五行为本。阴阳周回，出入圣关。日上扶桑，月沉玄兖。万神朝真，得同大混。
　　玄师曰：四玄二道，大定神光。黍米入妙，中理五炁。十转回灵。真人而说，颂偈洞其奥，则升腾有限，明其旨则神仙有自。
　　胎化法质品
　　皇人训曰：元始圣胎，有十月生成之数，有七首五根之道。
　　上品妙首。十五岁无行上首。二十五岁须延明首。三十五岁阿那品首。四十五岁宛首。五十五岁三界稽首。六十五岁群魔束首。七十五岁群妖束首。
　　玄师曰：上品妙首，不待九年之功。无行上首，七年可以成真。阿那品首，九年白日飞升。须延明首，一纪功满成真。宛首，十八年尸解得道。六十五岁，地水之仙，名注天府。故三界稽首。七十五岁，长生度世，无诸魔试，故群魔束首。已下延寿天年，群妖束首也。
　　上无色根，是为天根，斩绝地根，保命生根，落灭恶根。
　　玄师曰：上无色根，诸尘漏浄，入於无想无为之品，是谓天根。未达此根，先斩绝地根，无诸业累苦债，即得保命生根。二道并以落灭恶根为首。又曰上法天根，中法生根，下法地根，除於色根，落灭恶根。
　　玄师曰：既知圣胎七首，五根之道，方可入元始圣胎。
　　玄师曰：元始圣胎，生於赤文之后，碧落之先，产於大浮黎土。心胞八脉，外应九色，炼於九鼎。七首五根之先，赤文碧落之初，天地起於有数，有数要在口中呼吸之炁。既有呼吸之炁，运於出入之息，昼夜一万三千五百息。一息脉四至，在呼吸之间。一呼三寸，一吸三寸，呼吸之间，六寸出入。一至之脉一寸五分，是十五分。阴阳大数，天地之体。天一地二人三也。其真炁入九鼎，连汞摄铅，造化元始圣胎。每一时气长六千七百五十寸，十二时通长八万一午寸，共计八千一百尺，为八百一十丈真炁，是十二时也。每一时权机八刻二十分，十二时通一百刻。每一时定一千一百五十息，十二时定一万三千八百息。每一息定火一铢，二十四铢乃定一两。三百八十四铢，定火一觔，万三千八百息，计真火三百十五觔二两半，八阴八阳。依天地运度，定人炁血周流。一昼夜百刻中，每刻六十分，一时八刻二十四分，得三百六十息。一呼一吸，天地运行六十里。一昼一夜，运行九十六万一千五百里。周天三百六十五度二十五分半。又周天一百八十二度七十二分七十五杪度，一千四百六十四里六寸。二十八宿行运，皆随天地，旋斗历箕，进炁追之。每刻天地运一万八百里，每一刻六十分，一分六息，一时八百九十寸，天地运行八万六千四百里。一时炁长六千七百五十寸，十二时炁行七十万八百九十寸。天地行时炁血行，阴阳运时营卫行，日月交时内炁交，内炁交时产至宝，至宝聚而成大丹，大丹圆而成圣胎。其走漏之道，八邪所攻，造丹之基，十干之合，配於九鼎，合於九色，成於九转。
　　元始内宫心胞八脉之图
　　利元通神品
　　天真皇人曰：阳全则仙，阴全则鬼。阳全则天真可睹，故有洞真，洞玄，洞神。阴全则与鬼为徒，故有洞阴朔单，郁绝玄阴，寒庭长夜。人禀冲和之炁，阴阳两半，不能睹其仙真者，谓阳不全也。有丝毫之阳，不能为鬼。有杪忽之阴，不能为仙。是九天之上，阴炁都消。九地之下，真阳永绝。是故修行灵宝大法，先当身不杂务，心不他想，内外清虚，抱元守一。次采服正炁，炼炁成神，使纯阴去体，阳神降身。方可洞视百灵，召降千真，袪除妖魅，禳却五兵。兆当诵咏灵书歌章，昼夜不怠，方获精感。妄泄一字，真灵皆散，万无一成。兆宜闭口奉行。当择三元八节日稽首，书十大真人，十大玉童，十大玉女，降真召灵符。法中仙曹五帝玉童，承受玉女，上奏灵官，护道正神，於卧床之后。立一小室，安排仙曹圣位，法箓等文，香华时果供养，以为监察，司师功过动静，关告守等报应。於其吉日，入靖朝真罢，存想三宝，各受碧玉金字，真炁长九寸，阔五寸，题曰玉清真炁，上清真炁，太清真炁。受讫再拜，退身持念通神真人，玉童玉女。累及万遍，寒处得温，热处得凉，倦处得勤，臭处得香，厄处得安，皆得如意。法中内外之事，焚香祷祝，皆来告人。或大或小，或光或影，言语声音，光象色景，随意详察，以见吉凶，通章远奏，咸有感应。
　　太极真人，太玄真人，太一真人，定光真人，妙光真人，宝积真人，普得真人，妙行真人，正一真人，玄一真人，金光童子，无上童子，正真童子，开光童子，清光童子，慧光童子，法敬童子，圆光童子，道眼童子，慧眼童子，太玄玉女，青腰玉女，太素玉女，玄妙玉女，六丁玉女，三清玉女，八极玉女，九宫玉女，灵飞玉女，变化玉女。
　　右法十真人玉童玉女，若变特奇异相，若起邪心，必堕地狱，大怒呼叫，失信违盟，其神远去，临事不神。
　　兆欲修行灵宝，当择戊辰、戊戌、己未、己丑为首。至日子时之后，朝真罢，对圣步斗，自柄至斗口，回身入斗口中。又九拜三捻上香，两手结五岳三途印，捧在心前，觑定水一锺，叩齿九通。咒曰：
　　魁罡灵，魁罡圣，逢着邪炁必须应。敕摄敕摄。
　　右法念九遍，向天吸北炁，呵入水中，存想水内有灵字，觑定水。咒曰：
　　乾元亨利贞，日月与吾并。吾亦非饥渴，赖得神水清。五行之炁，六甲之精，神水入五脏，永保得安宁。神仙同羽化，飞升朝上清。急急如律令。
　　右法念九遍，向北取炁呵水。再咒曰：
　　红杏卯，墨黑坎，磨真酉，袜腊南。灵宝。中指中。兴生乾，独隶坤，可韩巽。
　　谨请太一天真，太初天真，真仙真人，上应乾位，六丁左神，六甲右军，为吾上受，天心太一灵咒。南方火轮，除邪去病。耿水敕摄。太一讳。
　　右咒念十遍，向北取炁呵水中。念咒时，存太阳如大火轮在水中，取炁放印，即将二手巡五岳三途诀，再咒曰：
　　但弟子一年，三度受炁。天炁地炁，日炁月炁，五星之炁，南辰北斗之炁，六丁六甲之炁，北斗九皇之炁，三台华盖之炁，元上三天之炁，五岳持身妙炁，风云炁，雷雨炁，四直之炁。天不能盖我，地不能载我。冲我者死，撞我者亡。急急如律令摄。
　　念咒三遍，取北炁吹入水中，然后向北再念咒一遍，取五方炁入口，灌漱入腹。将水呷三呷，压下真炁，以诀弹於身中。再上香九拜而退。
　　灵宝无量度人上经大法卷之九
　　灵宝无量度人上经大法卷之十
　　洞视降召品
　　夫灵宝降真召灵，乃三洞飞玄之炁，自然结成灵章，以召三元众圣，万灵千真。兆既司青宫真阶，灵虚仙品，欲降致千真，役召百灵，以青缯七尺二寸，中绝，丹书降真符，黄篆召灵符。安於靖中。用黄锦作席，或缯亦得。用醮礼祭之。每九日祝五帝内讳，存符於掌中。九祭之后，真炁结秀於掌中。百日，降真召灵使者，玉女金童，各三人随祭下降，直卫灵文，所召真灵，立降子室。可以目睹天真，耳听灵音。三祭之后，彷佛见形。学不信笃，五岳试人。轻泄秘密，所召不神。凡诸天仙真，遵灵符而届前。无此神文，乃为妄召。虽精思苦彻，万无一报。或有降者，多是魔试。受者当依玄都宪格，赍三素缯，随年尺诣于经师，戴空而心记，不载於文章，而恐鬼神禽兽窃视之，漏泄玄秘耳。
　　虚皇降真符
　　虚皇召灵符
　　兆当具奏元皇真王，誓请降二符，乃为可用，为灵宝之枢要也。修用大法，利元通神，当浄左手，不得犯一切秽污。掐五岳诀，取五方炁，吹左手，令童男童女，善男子，善女人，吹炁手中。三吹三压，见左手碧色或青色，乃可入境。余色不可入境。
　　五岳真讳咒曰：
　　红杏，墨黑，磨真，袜腊，灵宝。
　　念咒一遍，取五方炁吹诀上，不得放诀。以右手於空中，使二指书召真符。以口吸吹左手，念咒五遍，取五方炁吹坛所，令大人小儿定目，观自己右手，令众人吹。自再念，取五方炁咽压之。即令看人开目，看自掌心，有青色如碧天，方始行事。如未见，再行持於众人。择其所见分明如法，看既见青色。即咒曰：
　　谨请虚皇降真召灵符使，火急持符见形。急急如灵宝律令。
　　取东南炁，吹左手。又令看人三吹。自又念咒，三吹三压。又令见者看之。即见手掌两回赤色两段。又请又吹，见左向降真符文，右向召灵符文篆文，分明。然后召灵宝官属见符，既见分明。令某人定目看官属，不可转睛。师当去手，不用其官属，於空玄之中往来，显见真形。此灵宝利元通神入境秘诀，不载文字，口传心授，当谨秘之。
　　召降真灵入局
　　先焚香洗手。毕，先念五岳内讳了，安坐。次以右手，於案上书此直花押。次以手掬押字入手，即轮掐五岳诀，念五岳讳，五方炁吹手三次。又於案上书太清押，直掬入左手，又轮五岳诀，念五岳内讳，吹手。如此三次。次看手青色，如未青色，又念五岳讳。五方炁吹，直候青色如天碧色，即止。然后请降真召灵符使。
　　谨请元皇降真符使，玉帝召灵符使，速降。
　　取西北炁吹於左手青炁上，两边光见红色。如未见，再请降真召灵符使，直至红色。方看左右掌边见符二道，一直篆，一横篆。如未分明，更念降真召灵符使，只要分明即止。然后念灵宝灵风聚烟咒曰：
　　玉音摄炁，灵风聚烟。紫虚郁秀，辅翼万仙。千和万合，自然成真。
　　取东南炁吹，即见与符俱动，如未动，更念咒吹，然后召五方童子。咒曰：
　　谨请东方青灵始老启道童子速降，急速现形。吾奉帝命，与吾速降，速东方炁吹。
　　谨请南方丹灵真老启道童子速降，急速现形。吾奉帝命，与吾速降，速南方炁吹。
　　谨请西方皓灵黄老启道童子速降，急速现形。吾奉帝命，与吾速降，速西方炁吹。
　　谨请北方五灵玄老启道童子速降，急速现形。吾奉帝命，与吾速降，速北炁吹。
　　谨请中央黄灵苍老启道童子速降，急速现形。吾奉帝命，与吾速降，速上方炁吹。
　　候见一方了，再请第二方，不可重迭，一并请也。如炁吹之后，见影子分明，然后念咒，吹衣服分明。然后看面貌，不得看错，子细行用。俟见童子了，然后请降六丁玉女，即念通光大明神咒，请六丁六甲玉女现形‘如大人。一心觑定，看玉女形状。师收手入袖中，念通光大明神咒曰：
　　红杏卯文，墨黑坎文，磨真兑文，袜腊高文，灵宝中指中文。兴生转寅文，独隶迁卯文，可韩明辰文，功都成巳文，切角正午上移至中指中文插定，聚魂摄。
　　右以左手轮诀，随诀念咒。取天地人三涂炁，吹於镜中。再念咒：
　　功都聚魂，招八方捷疾使者，天神地祇，万灵同归，合天帝敕。合明天帝，日，合明天帝日。速露速露，□哩□哩，嵌落嵌落。嵌落速来，速来速来。
　　取八方炁，连诀吹於镜上，召六丁六甲玉女，速於镜中见形。咒曰：
　　谨请左飞右灵，甲子玉女，甲戌玉女，甲申玉女，甲午玉女，甲辰玉女，甲寅玉女，丁丑玉女，丁亥玉女，丁酉玉女，丁未玉女，丁巳玉女，丁卯玉女。
　　取五方炁吹，先见炁，后见形影衣服深浅，后见面。如未分明，再念请咒取炁吹之。如此都了，方许别召仙真。如不依次第，必是不应，虽应亦艰难。此五帝六丁六甲，乃万炁之祖，故先召之。
　　召青玄府仙灵入局
　　谨请东极宫中长乐舍内大慈仁者，寻声赴感太乙救苦天尊。乞降真炁，助臣目力。
　　取东方炁吹。又念咒曰：
　　谨请青玄灵应真童，升降元命。急急如青玄天尊敕。
　　直如天碧色方止，然后只得召青玄府内仙曹，逐一现形，亦须现炁，然后见影，后见衣服面貌。
　　召太阴宫仙曹入局念
　　太阴帝摄降。
　　月君咒
　　月魄暧萧，芬艳翳寥。琬虚灵阑，郁华结翘。□金精莹，炅容台标。
　　取太阴西方炁吹之，然后看手内明如月，即可召玉童玉女灵官功曹看之。
　　召太阳宫仙曹入局念
　　太阳帝摄降。
　　日君咒
　　日魂珠景，照韬绿映。回霞赤童，玄炎飙象。
　　取南炁吹念毕，写一圈，想日，念咒，
　　取炁吹手中，候见光如日即止。如未见现，再咒之，直候见光。取南炁又吹，如光明，即召玉童玉女仙曹等，依前现炁影衣服相貌。
　　七星宫仙曹入局
　　谨请□□□□□□□，北斗灵童，一呼百应。卯中兑戌辰高坤。
　　弹斗在镜上，取北炁吹之，如现七星方止。如未现，念咒再吹，候见方已。如数内不见一星，止注一件吉凶。病人不见本命星，大凶。如七星足，然后方可召北斗天神将史，并如前见炁影，然后衣服相貌。
　　化靖仙曹入局
　　先念五帝讳，召玉方童子，六丁六甲。然后念化靖咒：
　　洞中玄虚，晃朗太元。八方威神，使我自然。灵宝符命，溥告九天。乾罗答那，洞罡太玄。斩妖缚邪，杀鬼万千。中山神咒，元始玉文。吾诵一遍，却鬼延年。按行五岳，八海知闻。魔王束首，侍卫我轩。凶秽消荡，道炁长存。急急如律令。
　　取北炁吹，即见楼台宫阙，屋宇宫馆。亦先见炁，次见形影，然后召玉童玉女官君等神霄玉府仙灵。
　　降真召灵都咒
　　天书罗敷，下盻太微。玄化生成，灵烟九回。八景六周，黄运所持。我今大愿，开发天机。龙汉荡荡，无穷无极。普告三界，驿龙风驰。
　　右咒凡欲召玉府仙曹，金童玉女，将吏功曹等，先三捻上香，念咒三遍，然后随所召，咒召之。自金阙侍中，三元真伯，至右殿军，随其所主职事，召而问之。叩齿三四通，将召仙官符於面前香炉中焚之，双手玉清诀。
　　召神霄仙官咒曰：
　　神霄玉清，主者真王。文武仙官，东西华台。云锦玉衣，玉佩金铛。朱履宝冠，佩服印章。今当召请，速降坛场。急急如神霄玉清真王律令敕。
　　右法念咒一遍，取东南神霄炁，吹浄坛中或鉴中，随事召之。
　　谨请某仙官，疾速降临。吾奉帝勑，不得久停。急急如神霄真王律令勅。
　　如人有灾厄，即召解厄君。如延寿，即召延寿君。问命禄，即召司命司录君。如设醮，即召左右伶华君。随事召之，皆左右凝目，将合召仙官符烧於香炉中。
　　召玉童咒曰
　　玉帝命下宣灵童，速请青羽绣衣玉童，霞羽绣衣玉童，碧羽绣衣玉童，绀羽绣衣玉童，绛羽绣衣玉童，玄羽绣衣玉童，紫羽绣衣玉童，黄羽绣衣玉童，为吾速降。吾奉帝命，与吾速降速。
　　召神霄玉童咒曰
　　谨请神霄殿下诸童子，号曰玉霞。吾奉帝命，与吾速降。至圣至灵，分明现形。吾奉神霄玉清真王律令。
　　右法叩齿三通，玉清诀，东南炁，吹烧符如前。若要现形，先现光，次现影子形貌。
　　召神霄玉女咒曰
　　玉清神府，中有真仙。五色锦衣，云袂羽扇，执节执符，飞腾九天。排列仪卫，召集天仙。今奉帝勑，速降坛墠。
　　急急如神霄玉清真王勑。
　　又咒曰
　　谨集柔和之炁，九灵女真，命曰玉女。凤衣轻裙，真王之命。召降神庭，一如律令。衣五色绣羽服
　　右法叩齿书符。焚香炉中，召之。
　　召玉女咒曰
　　谨请左灵右飞，甲子玉女、太玄玉女，黄素玉女，绛宫玉女，青腰玉女，常阳玉女，直印玉女，直式玉女，直剑玉女，直花玉女，直香玉女，十天承受玉女，辨魔玉女，与吾速降，吾奉帝命。与吾速降速。
　　右法叩齿九通，玉清诀，东炁吹。
　　召神霄玉文功曹
　　谨请玉清神府中有仙曹，天道地道，仙道神道，鬼道业道功曹等众。吾今所召，疾速降临。吾奉帝命，不得久停。救治百病，斩伐邪精。传达章奏，上诣天庭。急急如律令敕。
　　右叩齿九通，书符，焚於香炉中，召之。
　　召功曹咒
　　玄曹玉文，立功之官。受事玉清，奏报三天。闻吾一召，速降灵坛。吾奉帝命，与吾速降速。
　　右掐玉清诀，取东南炁，吹之。
　　召神霄大将军
　　神霄玉清，十万天丁。金玉介冑，龙条虎巾。擒制万魔，收捉鬼神。随符所敕，道炁潜营。摄魂还魄，寿命无倾。急急如神霄玉清真王律令敕。
　　谨请神霄某将军几人，为吾速降。吾奉帝命，与吾速降速。
　　右掐玉清诀，叩齿九通，书符，焚於香炉中，召之，取东南炁吹。
　　召神霄霹雳摧魔咒
　　神霄玉清，高上玉清。中有雷电，霹雳诸神。天丁力士，行风行云。霹雳百魔，摧伐妖精。左掷流电，右掷火轮。伐暴诛恶，霹雳铮轰。雷兵千万，火炁腥烟。吾今所召，立赴坛前。不得稽迟，救护黎元。急急如神霄玉清王府律令敕。
　　召神霄雷部灵官咒
　　南司火府，韩君上宫。龙圈雨部，雷宅神庭。五方电主，霹雳神丁。受命真符，上召主灵。天尊教令，风火不停。速驾十方，法雨慈云。迅雷搜龙，烈风雷火。扫除不祥，摧碎魔群。天狱收妖，速降真灵。急急如可韩玉帝洞渊三昧敕。
　　右叩齿九通，掐玉清诀书符，焚於香炉中，取东南炁吹之。
　　召仙官咒
　　高天之上，玉清为主。灵宝三炁，二省枢主。上帝主之，天曹王府。各有所职，下助玉府。分品列位，仙官所处。闻召下降，一依天玺。急急如律令。
　　右叩齿九通，掐玉清诀，书符焚於香炉中。取东南炁吹之。
　　召大洞百灵神咒
　　玉清真王，大洞圣真。真讳隐道，黄室童君。雌雄玉女，混合将军。召出身中，疾速现形。修行大洞，飞升玉清。降临真炁，合服真形。使我彻视，万劫无倾。急急如高上神霄玉清真王律令。
　　右叩齿九通，掐玉清诀，书符，焚香炉中，取东南炁吹。
　　召仙曹总章咒
　　高上之天，玉清为主。玄罡大魁，太玄生府。中有帝君，宝虚王母。统制啸咏，玉文金符。司治仙禁，金童玉女。校精辨魔，统制百史。上达三天，形成司举。传奏教令，蠲灾救苦。备卫护道，囚缚鬼侮。流浪诸天，济生度死。解厄摧怪，通达紫府。十天告命，召其所主。急急如上清灵命元始上帝律令敕。
　　右叩齿九通，掐玉清诀，书符，焚於香炉中。玉清科曰：斋九十日，召降仙灵，玉清局，东南炁。神灵降，彷佛自知。先见炁，次影，次色，次衣，次貌。随见三育平局，次镜，次如意，次空。一咒一金青分破。失之不至，三失永失，非金骨玉相。慕道如渴婴求母乳，去财若百蛇之去肌，切不可传泛好末学之流。
　　灵宝无量度人上经大法卷之十竟
　　灵宝无量度人上经大法卷之十一
　　混元玉札品上
　　皇人曰：上清三洞九品之文，分四辅为篇。惟灵宝玉阶有绪余神章，则救死度生为上。下元学真之士，往往始勤终怠，止缘尘根暗识，六慧不通，被六天魔惑，四邪妄兴，作诸变化，不能洞了。故三洞之文，上曰洞真。以凡修真洞合形神，目睹真人，与道合契，逮乎中下洞玄洞神，乃万法之祖，六通之本。
　　是以天尊证道眼慧眼，真人定法眼慈眼。放观三界，如居掌中。天真役法，已明内观，外作洞观，以效道慧之眼。洞视彻视遥观，以体法慈之目，是谓三洞。凡学洞真，洞见真人，然后成真，既曰洞神。目击神真，然后通神，而作神仙。凡三洞万法，无不先要三洞自明，然后可通神，神灵降身。至於洞神洞渊，洞灵大洞，八史六丁，灵飞六甲，炎光洞观，并设通目之道。男士之淫，女士之邪，六根不浄，耗失真元，岂能洞真洞神。纯阳则神仙不隐，纯阴则鬼神现形。是乃祖真秘受玉札一卷。三洞之祖修之，百日通神通灵，千日真仙现迹。见之可以役使，可致天真。功备德合，白日飞升。三洞召真视神，无此玉札，徒劳施用，终不洞明。惜自不传下世。因灵宝教行，鬼邪出阴，以此洞之，不能隐形免惑。道士玉札，皆上真内讳隐名，依法用之，克日成真。授受之者，择三元八节十直之日，赍玉简二枚，上金九两，命素千尺，信财百二十贯，以盟三官师授。若不盟信，妄泄天宝，师代以风刀之考。第子修之，终无所成，折算十纪。明详寒栖之士，勿失其人，不可图财，泄之非道，罚亦如之。
　　灵宝洞视五戒
　　夫三洞四辅，百万千篇，道德神经，亿千万字，唯以三洞洞视为本。上有洞真真降，然后成真。中有洞玄玄降，然后成仙。下有洞神神降，然后成道。凡修洞视之道，先明五戒。
　　第一斋戒精专，灵神降身。若不斋戒精专，必遭神谴。
　　第二清浄身心。清净身心，则神光彻视。若不清浄身心，秽气凌犯，神光昏翳。
　　第三终始如一。终始如一，则神功早见。若不终始如一，则妙应难成。
　　第四神静气和。神静气和，则招真会灵。若不神静气和，怒则神远。
　　第五秘密修持，切勿泄漏阴机。泄漏阴机，则神明责人。
　　右法谨依五戒，更要择冬至前后，戊辰，戊戌，甲子，甲午日，为首洞视。若不依式，洞视亦必难成。须是精诚端确，洁白身心，勿食荤秽，醉酒淫色，方可行持，次吞服符札，真炁入身，涤去凡秽，炼阴成阳，则真仙见形，故不自藏。
　　天炁符
　　咒曰：
　　乾元亨利贞，日月与吾并。吾受天炁，治身去毒，内外俱成。内除百病，外收摄百精，安家救人，去毒藏形。急急如律令。
　　右法每月一日五更二点，双手握固，向东，行丁罡三步，闭炁，握手咒之了。望东方，仰天取炁九口，又念咒一遍。南三，西七，北五，中央十二。五日之后，任便使之。
　　地炁符
　　音垒
　　咒曰：
　　天降炁，地生成，服吾符，得长成。急急如律令。
　　右法遇辰戌丑未日，面地户方，存地炁出万万丈，以口吸入脾中。再咒：
　　具法位臣某，谨稽首奏启承天效法厚德光大后土皇圣母，九垒皇君，真皇洞神天尊，金刚力士，神王灵官，主生主成真宰，愿降真炁，入臣身中。信行信愿，皆如所言。洞彻地中万物，地上鬼神，咸皆现形。臣谨启。
　　祝毕，口引十炁入脾中。
　　三天隐讳符
　　鼻引三天青黄白三炁，灌笔，朱书黄纸上，服之。
　　鼻引九地二炁，乃黄北帝二炁，灌笔，朱书服之。
　　鼻引东方九炁，而成，朱书服之。
　　服符咒曰：
　　元父合雌，玄母归雄。天地混元，人道居中。玉符保命，五藏光冲。耳目开爽，我道兴隆。
　　三天内讳符
　　鼻引三天之炁而成。霐，太一天真讳。，太初天真讳。，真仙真人讳。
　　上帝内讳符
　　鼻引子午中宫炁，而成书服。咒曰：：太一捧符，太初命灵。真仙护命，三帝司迎。炁通玄关，魄炼魂英。服炁吞符，洞彻万灵。
　　七曜内讳符
　　此乃日月金木水火土七曜内讳也。各本诀，吸取本方之炁，随其色象而书之。日吞七枚，召七曜也。
　　服符咒曰：
　　东运扶桑，西贯咸阳。五行相配，混合中央。
　　日炁符
　　日魂珠景，照韬绿映。回霞赤童，玄炎飙象。
　　右咒毕，面日光，以鼻引光。暝目，引炁九口。
　　再咒曰：
　　郁贞离。
　　右引炁九口，入心中。每受日炁，每月一日，五日，十五日，二十五日。
　　月炁符
　　月魄暧萧，芬艳翳寥。宛虚灵阑，郁华结翘。淳金晶莹，炅容台标。
　　右咒毕，面月光，鼻引，暝目，引炁十口。
　　再咒曰：
　　结贞坎。
　　右引炁十口，入於肾中。每受月炁，每月初三。初八，十五，十九，存月光十芒。
　　五星炁符
　　甲乙日木星，丙丁日火星，戊己日土星，庚辛日金星，壬癸日水星。咒曰：：
　　金木水火土，五星之精。入臣身中，内炼五脏。耳目聪明、彻视万里，洞见鬼神。学道神仙，飞升上清。急急如律令。
　　右法木九，火三，土五，金七，水一，并以鼻引回转入口，以炁送之。再咒：
　　九曜顺行，元始徘徊。华精莹明、元灵散开。流盻无穷，降我光辉。上投朱景，解滞豁怀。得驭飞霞，身腾紫微。人间万事，令我先知。急急如律令。
　　右法鼻引依前口数咽之，木入肝中，火入心中，金入肺中，水入肾中，土入脾中。
　　南斗炁符
　　六字聚迭书，取南斗炁而成，离上为诀，逆至子吹。咒曰：：
　　大行梵炁，周回十方。中有度人不死之神，中有南极长生之君，中有度世司马大神，中有好生韩君丈人，中有南上司命司录，延寿益算，度厄尊神。回骸起死，无量度人。急急如元始上帝律令。
　　右法叩齿六通，面南斗，看星，存火光。以鼻引一星三炁入口，内送入丹田，三六夜行。
　　北斗炁符
　　七字聚迭书，取北炁而成，子上为诀，至午挑。日吞七枚，以召七元。
　　咒曰：：
　　青城玉楼中，据斗九晨君。上灵摇天槌，明阳照除炁。五色玉楼内，攀魁上晨君。育婴激明光，阴精决生门。黄台玉楼里，主仙华晨君。归垪度众踖，真人降氤氲。朱台玉楼中，步斗真人君。玄上飞盖晨，冥枢摇天柱。素台金楼内，蹑纪七晨君。上开变五道，丹元散九芬。玄台玉楼里，步罡北晨君。明灵昌上元，北极降妙勋。九层玉楼中，乘龙北盖君。玄枢归天徒，天关佑善人。紫炁玉楼内，游行三界族。帝尊九晨君，精常空上开。玉台紫馆里，徘徊三阳归。帝真九晨君，幽空阳明辉。
　　右法先叩齿七通，面斗，存每星有五色光芒，念咒四句，鼻引炁九口入口中，一炁送入丹田，共八十一口。每遇三七夜行持。
　　服符咒曰：
　　南司北政，陶魂铸魄。顺道而造，逆天法轮。周旋玄象，回死作生。
　　神虎炁符
　　右七字聚迭书，取魁星之炁，灌笔而成，子亥为诀，日吞七枚，召七妃咒曰：：
　　神虎戟飞运，招摇一统随，十方精光都一吸。急急如律令。
　　右法於初三二十七日，面北斗星，存紫炁入口，念咒，每一星七口炁，共四十九口炁，入口中以炁送之。
　　神虎神吏符
　　七字迭书，取东北玄范司之炁，灌笔而成。服符咒曰：：
　　魁张玄范，应化无边。掌持青律，度魄迁魂。飞度五户，驿驰风传。元皇九丑，乐秀三田。逵迪察命，变摄昌言。荀口恙持令，贵信通玄。三界统司，尽禀吾权。
　　中斗正使秘讳符
　　右八字迭书，取中斗之炁，灌笔成符，诀中指中文，服符咒曰：：
　　中斗大魁，旋斗历箕。回度五常，逃形天关。太一天一，二始分张。八景冥合，司命桃康。
　　二始秘讳符
　　三台秘讳符
　　服符咒曰：
　　上部八景，胎结泥丸。中部八景，胎盘绛宫。下部八景，胎鲜胞根。三元晖映，台魂鲜明。
　　右日吞三枚，召三台也。
　　天皇内讳符
　　地皇内音符
　　人皇内音符
　　服符咒曰：
　　天皇人皇，三素元君。解结散滞，闭塞死门。辟非去尸，心神宁闲。
　　玄女秘讳符
　　三师秘讳符
　　四圣秘讳符
　　灵宝无量度人上经大法卷之十一竟
　　灵宝无量度人上经大法卷之十二
　　混元玉札品下
　　六甲武罡炁符
　　右日吞六字，召武罡炁。
　　祝曰：
　　甲子王文卿，从官十八人，符吏天季神将执明，玉女月光，旬吏阴阿君。
　　甲戌展子江，从官十四人，符吏天阴神将穹隆，玉女登姑，旬吏张不临。
　　甲申扈文长，从官十六人，符吏天行神将监兵，玉女开明，旬吏陈子思。
　　甲午卫上卿，从官十八人，符吏天偿神将灵光，玉女　汉，旬吏杜除君。
　　甲辰孟飞卿，从官十四人，符吏天雄神将天禽，玉女婴台。旬吏公孙大君。
　　甲寅明文章，从官十六人，符吏天望神将孟章，玉女登之，旬吏徐君望。
　　吾今行符，君等为直日，为吾走使，头载绣帽，正入无门。急急如律令。
　　右法六甲绝早吞符，毕往其方，六十步内，十步外。取本方向木头，或枝叶亦得。右手取木，左手折一半，在地一半。左手中指节，握其落在地草。不得着妇，入室，西方，存本甲神将玉女立。咒曰：
　　六甲九张，天圆地方。四方五行，青赤白黄。太乙为师，日月为光。禹为治道，蚩尤辟兵。青龙侠毂，白虎卫充。荧惑前引，辟除不祥。北斗诛伐，除凶去殃。五神导我，周游八方。洞视无碍，彻见八方。当我者死，背我者亡，恶我之者，返受其殃。急急如律令。
　　右面方，鼻引炁入於肾中，日存出从卫，夜存入肾中。一旬一易，凡六甲如春。咒曰：
　　春甲在天，上应天玄。轻清附炁，黄道金元。
　　夏甲在寅，散满奎直。灵图大厦，八方之力。
　　秋甲在地，下应九泉。生成之炁，助我三田。
　　冬甲在阳，炁充斗牛。周天列宿，助我田苗。
　　右法於六甲早晨，面甲方，先搯五岳诀，念魁罡轧元天真三咒，随甲方吸炁一口，满口漱咽，三十六漱，分三口咽，直至丹田。然后叩齿三十六通，面甲方坐，长舒二足二手倒，又手合安於头上，直伸臂，鹤啄三度，摇动二关，一十八遭。平分顶水，如纳波浪，纳至脐下。咽炁一口，然后取符安舌上，咒如前，以津咽下，即止。行一甲金精自固，二甲经络流通，三甲金精凝结如红玉，四甲百神守固，五甲五神守护，六甲丹田结宝，自后方可起藏。如犯嗜欲，前功顿弃。
　　六丁柔和炁符
　　右日吞六字，召柔和炁。
　　祝曰：
　　丁卯玉女，文伯仁高。丁丑玉女，文高仁贵。丁亥玉女，文通仁敬。丁酉玉女，文卿仁恭。丁未玉女，文质仁和。丁巳玉女，巨卿仁达。能知六丁，出入杳冥。亦无所长，亦无所惊。千年保守，万年不倾。天地同休，劫劫长生。急急如律令。
　　右於六丁日绝早吞符了，念咒，取本方炁吹身，往本方，行六十步内，十二步外。其净草左手取草，右手折草，勿返顾回归，入室，放草於本方，存为玉女形状，上香。
　　祝曰：
　　恭然宝香，上闻六丁。先师有约，授我神方。拜奉美香，鹿脯蜜汤。安期大枣，细核多秾。天之绿蚁，香熟琼浆。酥饼浄果，灯烛荧煌。等心稽首，请召神王。愿我师友，命如金刚。，延寿益算，长乐无央。合家大小，愿获吉昌。高而不危，鬼毒消亡。凶邪魍魉，远去他方。冤家嫉妬，伏匿潜藏。所求者得，万事吉昌。洞见神鬼，无隐毫芒。通灵通圣，耳聪目光。今日召请，愿乞降祥。急急如律令。
　　右法取六丁方炁，如丁卯则九炁并入肾。夜存在肾，白日存出随行。每月初六日夜，依前念魁罡乾元天真三咒，咒朱念五岳咒，吹纸书六丁讳。剪作三段，上旬服上二字，中旬服中二字，下旬服下二字。於六日安床头边，并咒水。至五更初即起，彼衣坐，面丁旬方，取上二字，以水送下，念其讳，不计遍数。直至初有人门外行，闻其声音嗽，便望声音处，吸其气咽之。存二丁入心中。后至二六，依前行之，俟三旬毕。凡有投词陈乞，治邪救患，即上香安状於面前，面丁念讳，吸炁吸状。又念讳，吸炁吹来人。又念讳，吸炁咽，存六丁神在心。吸来人炁一口，存於心中，定神息虑。良久，待心中起一念，为祟之鬼有无多少，及病状一一言之，皆中其情实切。不可杂念邪虑，及第二念，即便不是。若预疑惑，即不中不实也。戒之戒之。
　　四直阳神所主之炁符
　　四直阴神所主之炁符
　　右二符并轮八卦诀，甲阳卦，丁阴卦，取北方炁吹而成。咒曰：
　　枢璇机权，阳尧衡文。四直使者，直日功曹。年神月将，时直主者。有事来报，急事来呈。急急如律令。
　　右面太岁方吞符，存四直使者，阳日红黄，阴日青紫。交脚幞头，绣抹额，立於四方。咒曰：
　　崔卢邓窦，急急送言来。四直李魏，急急送言来。
　　右一炁念百遍，叩齿四通，存四神侍从。咒曰：
　　敕四直使者，直日功曹。待我使汝上。天，为吾俓往天曹。待吾使汝入地，为吾俓往地府。待我使汝入水，为吾俓往水府。速去速去，不得久停。常侍吾侧，卫吾身形。急急如律令。
　　右於太岁日，书此八字，佩之右肘。后早晨烧香了，吞服符，仍须带之肘后。夜间取下。早间佩之，须吸符炁吹身。晚间外时，吸身上吹符。
　　五司秘讳符
　　孟章。延生固精。　监兵。注禄固灵。　凌光。保命固神。　执明。守体存真。　穹隆。炼形镇心。
　　三将军秘讳符
　　唐宏。上部三田畅。　葛雍。中部八景分。　周武。下部九阳灵。
　　右搯中指上中下三节。
　　三涂玉讳符
　　兴生太霞扶桑，乾，人涂。　独隶下镇酆都。坤，地涂。　可韩。韩君丈人，度人不死，中指中文，天涂。
　　右取三天炁，鼻引入兆口中，闭炁书成，吹呵各三。
　　咒曰：
　　兴生转，独隶迁，可韩明，功都成，切角正，聚魂摄。
　　右每日面天门，念咒，吞符毕。搯三涂五苦印，取西北炁三口入顶中，西南三口入脾中，束北炁三口入丹田中。
　　五帝玉讳符
　　红杏。太华木司九炁元君。　墨黑。衡霍火宫三炁元君。　磨真。金华金主七炁元君。　袜腊。恒山水帝五炁元君。　灵宝。嵩山土帝一炁元君。
　　咒曰：
　　东方青帝，青精太山。南方赤帝，丹灵霍山。中央黄帝，中山嵩高。西方白帝，白石华山。北方黑帝，玄滋恒山。五方五帝，各降真炁。服食五石，以补真炁。百脉流通，长生久视。
　　右凡遇金木水火土日，念本方咒二句，面方，存五色炁，各依方所住，存帝并侍从。按五方取炁服之，是五方九色之类是也。须於丑后行。次可行五方洞视。
　　雷神秘讳
　　右辰诀云：雷一，雷二，雷三，雷四，雷五，局在子上为诀，侯书成，以巽炁吹之。
　　服符咒曰：
　　玄玉内妃，阴阳合配。三师纪律，四圣分锐。六甲阳神，六丁阴吏。四直元君，五司都帅。三涂五岳，镇舆坤地。巽震雷震，阴阳拘制。兑乾施光，坎高交位。下辟鬼门，涤垢除秽。飞升仙家，独步无畏。元亨利真，逆顺神炁。
　　受持玉札式
　　凡受此法，须预修於元旦之日，先期斋沐，拣一浄室，面北安几案，书诸隐讳，再拜，毕收入浄器中，作三五处安列。默记勿令差互。
　　甲子日取三天隐讳，天地玉字，三真内讳，上帝内讳，服之。
　　甲寅日取七曜南北二斗，三台中斗内讳，服之。
　　甲辰日取三皇内讳，三将军二始三师隐讳，服之。
　　甲午日取六甲六丁，四直功曹内讳，服之。
　　甲申日取神虎神吏，玄女内妃天人内讳，服之。
　　甲戌日取雷神内讳，服之。
　　服符之法
　　设香炉、剑、盂、钟子各一，就寝至丑寅时，自起明烛，漱盥，次汲井水一盂於圣前，然后取符，安排案上，分记了。退身出户，双手玉清诀，步斗至案前。春夏自魁口步至鳄，秋冬自斗魒步至魁。上香，望天门三拜，默表一通，爇於炉中，再拜，双手玉清诀，面北咒水，依前行持。
　　默表
　　大明　年　月　日，具位臣某，稽首再拜上言。伏念臣生居下土，周旋尘世，宿契有幸，佩参法箓。叨奉
　　大道玄恩，滥司三洞清职。本愿佐天行化，助国救民。誓当祈恩请福，谢过消灾，救度存亡，剪邪立正。元元之心，不敢少替。臣中谢重念臣虽诚遵守天规，动意未合真理，罔致洞达幽微，不能神通妙应。盖缘臣凡躯秽质，胎尸肉人，岂得洞彻於天界，况亦难见於鬼神。罕使邪魔皈正，鲜功及物。况有目如盲，有耳如聋。先蒙师资，付授混元玉札，三皇内文，圣真内讳，洞彻神文。令臣受持。臣今采择吉日，自此长斋，依法吞服。内涤心垢，外炼目精，所欲洞见於三界，所乞彻视於鬼神。
　　伏望
　　祖师本师真师，上帝至尊，三宝真圣玉陛下。不以冒渎，赐臣天恩。至愿特降正真生炁，大道慧光，三宝法泽，六通神慧妙化真光，入臣身中。内除心境尘障，外去二目秽氛，炼消百神阴翳，开通脏腑光明，蠲释罪业障厄，断除结节胞根。摧伏魔试，万真协从。臣吞服内讳之后，坐观三界，立照万方，洞见仙真，彻视鬼神，暗知未兆，明睹天文，永脱八难三灾，解释千殃九厄，所向吉利。陈愿宣通，大道兴行，群生信向。誓愿生生世世，济生度死，降伏妖魔。万劫千载之中，永为三宝弟子。如蒙玄景报应，不敢泄漏，一言半句天机。谨伏地拜上心表一通，上彻俓诣
　　三天门下。乞随香烟传达，奏御
　　大道三宝上帝至尊几前。臣无任祈
　　天，望恩激切，屏营之至，臣稽首再拜以闻。
　　上香祝白
　　维年月日具法位臣姓某，请愿于天。谨上启
　　三清上圣，玉皇上帝，紫微大帝，日月五星，南辰北斗，三台星辰，三天上真，四圣元帅，五岳五帝，七辰内妃，南昌丈人，六丁神君，六甲神君，雷神雨部，神虎大圣使者，四直功曹，四直神将，洞观神将，彻视童子。臣今谨依
　　灵宝大法，混元玉札，上清隐文。每遇六甲之日，吞服上真内讳，隐名玉字。斋戒吞服，所祈洞视洞观神真，役使仙灵，追魂摄魄。伏望
　　圣慈不以读犯之责，许以服食名讳玉符。今者伏遇甲子之日，谨服上真内讳，赐以道黑法眼，洞视百灵，役使千真。左呼六甲，右召六丁，坐致行厨，预知未然。身生水火，变化无方。臣无任祈
　　天，望圣之至。祝毕再拜。
　　六丁诀
　　内注六丁诀曰：於六丁日午时，书以黄素，丹篆六丁真讳。从本讳六字，每二字一符。面当旬之方为首，以次从之。各吸炁布之，为三符。於此夜丑初巳属，七日也。披衣，面丁方，取一符圆而托之，咒其名，以水吞之。候其时有人初作声，速急望方吸炁六口咽之，至中七下。七日同功、及三旬足。凡有一切事，面向祝名，吸炁咽之，暝目少时，神告知心意、所启皆是未来之事，一一应也。
　　六甲诀
　　外直六甲诀曰：於六甲日卯时，以白素朱书六甲名。面向方，吞以西流，或不见三光井水。讫，双手握固，端坐，鸣天鼓三十六通。叩齿二十四下，两手相叉，鹤啄六度，摇转二关九次。手分顶水，心存丹田，有日光赫赫，一身洞然如火，内外通赤。祝名三十六度，吸炁吹身，常存六神侍之。六甲足日，未然之事，梦中告请，六甲常侍其身，久久可见，役召任意。凡小末妖魔作过，用朱书，同金钱火化，其邪立被六将军遣出海中，梦中异其报。六丁诀：凡见有邪鬼缠惑之者，心念一遍，闭目，良久，六丁告於心神，意中所出言语，皆是鬼邪作祸之由。至於服色人数，二皆合其验。
　　功曹诀
　　法应是毒物所伤，及痈肿丹瘤，五脏大小之疾，书於疾所，或内吞外贴，不过三字即安。
　　三天讳诀
　　通章合契诀曰：於每年岁除日，预前一日，沐浴更浄衣。至来日平旦，於密室中端坐，面天门持诵三天隐讳霐 电，使至十二时，足三十万徧，至来日不语一日。自此之后，应章表词奏念法一徧，东方炁吹文字上，致通达，自有晓报。
　　右法於晦日诵十万遍奏章，立达三天，报应径下凡世。
　　三天真讳诀
　　危厄救护诀曰：八节日清斋，於戌末亥初入靖坐，持念亡一天真讳防中袁丘德，累及十万徧。每遇虎狼毒物，闭炁七息，念三十二徧，万毒潜消不敢为害。
　　右法於朔日诵一万遍，三日外应一切灾厄自散。默念三十二遍，其灾厄自解。
　　五岳诀
　　五岳持身诀曰：於立春后九日，立夏后三日，立秋后七日，立冬后五日，四季土旺一日后，面逐方、於子午卯酉寅申巳亥时，唯齿如方数、存东岳君引四岳君官吏面前，搯五岳诀，祝讳，吸五方炁咽之，一年功足，遇求事，或恐惧急厄，谒贵人，入山度水，先扣齿五通，祝名，吸五方炁咽，又吹身又布方，即脱厄，所向元吉如愿。
　　五岳三涂诀
　　左手震，红杏，东岳。中指离，墨黑，南岳。四指兑，磨真，西岳。中指根坎，袜腊，北岳。中指中文，灵宝，中岳。中指中，可韩，天涂。坤文，独隶，地涂。巽文，兴生，人涂。
　　五岳三涂印，以左右手三小指、第四指仰手相，又各以二指，左右互勾二小指，以左右手第二指，各勾左右手第四指，宜其左右二中指，以大指各搯中指中次。
　　五岳安镇符
　　五岳讳安五方，人涂东南，天涂西北，地涂西南，都功东北。
　　总书成也，应一切凶怪精妖，坛席庙貌，伏连恶地，水魅蛟璃，书於大石上沉之，或埋，不一百日，天雷震毁。朱书符文，搯五岳三涂诀，取五岳三涂炁吹之。
　　斗讳诀
　　洞明万慧诀曰：於五月五日朱书北斗讳，不计其数，以朱蜡圆之，置青竹筒中，重纸封固，安鸡巢抱栖中，俟成取之。服一日，诵万言，洞明智慧通神，日诵万言不忘。
　　右法朱书黄素，黄蜡和为七元，一日一服，清心浄水吞下，七七日之外，智慧自明，诵万言开口不忘。
　　南斗讳
　　右法朱书黄上，吞佩治百病。
　　灵宝无量度人上经大法卷之十二竟
　　灵宝无量度人上经大法卷之十三
　　洞视修用品
　　阳日玉字
　　阴日玉字
　　太一天真，太素天真，太各天真。三一名太初天真，真仙真人
　　已上并朱书黄薄纸上，分阴阳日用。二十一日后，书於香板，以舌舐之。四十九日已后，书於瓷器内，以水涤饮之。四十九日后，添三十二天帝讳。七十二日之后，添入灵书中篇。凡行持洞视，择冬至前一阳初生吉日，先具奏天省，日月南北二斗，五府祖师，牒法箓中仙灵照应，至日依常式朝真，祝香，默奏洞视。事毕，即步斗七星。春夏先起右足，秋冬先起左足。入斗口，三拜，上香，鸣法鼓二十四通。吹发炉，上默表一通。
　　洞视书篆玉札
　　兆焚香九拜，叩齿三十二通，召三炁，存身在三色云炁中，内外蓊蓂，左青龙，右白虎，前朱雀，后玄武，狮子白鹤罗列左右，日月照明，洞焕室内，项生圆象，光映十方。密咒曰：
　　无上玄元太上道君，召出臣身中三五功曹，左右官使者，侍香金童，传言玉女，五帝直符，直日香官，各三十二人出。出者严装显服，冠带垂缨，整其威仪，驻臣左右前后，通达诚信。臣今日今时专於坛内行持，通目洞视，书篆玉札天章。所有密意，已具默表。伏望三五功曹，左右官使者等众，令臣所启词语，径御
　　三天三宝上帝至尊几前。
　　三上香，三拜，起身跪奏。
　　具法位臣姓名，诚惶诚恐，稽首顿首，上启
　　三宝帝君玉陛下。　切念臣生居下土，获遇明时，夙契真筌，躬承道化。臣千载幸会，参佩法箓，滥司三洞，得预真阶。兹者幸遇行灵宝大法，某人於某年内，传授混元玉札，灵宝洞视神文，灵真内讳。谨以今日今时，专於坛内行持，通目洞视，降真召灵之法，书篆内讳真文。伏望
　　祖师上帝三宝天帝，不以冒渎
　　天听为罪。特降正真生炁，大道慧光，三宝法泽，六通大慧，流入臣身，中除心垢，外炼目睛，令臣洞观三界，彻视鬼神。仍乞
　　圣旨，颁下灵司所属，洞视神文仙曹等众，差入本坛，，使臣永为三宝弟子，普度幽明，生成造化。臣自行洞视之后，不敢冒犯明科，轻泄漏慢，如违甘俟
　　天宪。有此情恳，谨具口表，上奏
　　大道三宝大帝玉陛下。伏望
　　天恩，允臣所奏。俯伏坛前，躬俟报应。臣无任激切屏营之至，谨言。
　　侯得旨，九拜，起身，两手搯玉帝诀，再召三炁，以鼻引三十二过，面向乾方，目篆三天真形符，吸入三宫，化作三清，乘三炁而出。次想己身化作神公之形，顶金碧蝉之冠，绛霞飞羽袍，大带，朱履，绛裙，坐三色云炁中，左手掷七斗因成紫微印，右手掷三火，因搯玉清诀，次念三十二天帝讳。
　　太皇黄曾天帝郁褴玉明，至太极平育贾奕天帝，大择法门。三十二天，三十二帝，至三界五帝，列言上清。急急如元始天尊敕太上道君律令。
　　召仙曹咒
　　玉清宝司，总摄真灵。开通眼目，洞视鬼神。真灵下降，显现真形。急急如律令。
　　上香召仙曹总章咒
　　高上之天。全咒见洞视降召品。
　　次以目篆三天三境真符，於天门，存作三色，并口吸三炁，流入三宫。
　　三天三境真符
　　夫三境者，乃无上三天五劫之初，三炁真精，灵虚妙炁，结成真文，诸天自然之音根宗也。本不传下世。而真人口传心授，有见闻此文，皆夙生道骨，勤而行之，当获神仙。若长斋山林清堂修诵，行八纬之真，修七经之妙，吞服真文。不踰九日，三尸自亡，谷炁自住，身安体健，面生玉光，体秀金泽，不同药石津炁，良由自然真炁。长生度世，永无衰艾，久服必获神仙。
　　默念书符咒曰：
　　神灵炁灵，炁接三清。六丁六甲，威剑无情。九道自然，拯济群生。天符匀笔，保守康宁。何邪不伏，何鬼见形。火铃天罡，白兽金精。周行卫护，勇烈三清。上帝符命，敕下藏精。凶邪者灭，道炁者宁。急急如
　　上清三境律令敕。
　　更念前总章大咒一遍，吹布十方。再咒一遍，取十方炁，吹东、南、西、北，叩齿九通。次念通目仙曹咒：
　　玉清宝司。全咒见前念七遍。
　　谨请太一救苦天尊，金阙上相大司命，青华青童君，青玄灵应真童，碧霄洞视神君，左神虎彻视大神，右神虎洞视童君，十天承受玉女，三天承受玉女，十天上奏灵官，三天上奏灵官，五帝上奏灵官，太一上奏灵官，太清上奏灵官，洞观玉女，遥观玉女，主天文符宝仙官，主云篆天文仙官，辨魔玉女。伏乞一合下降，愿赐真炁，流入臣身。令书篆玉札，洞视神文。吞服之后，即得彻视百灵，洞观万方。
　　存诸神森然在目。次念□罡咒：
　　太上老君神圣法，九天玄女顺圣法。□罡灵，□罡圣，逢着邪鬼，急须应敕摄。
　　右取北炁，吹入砚中。次念乾元咒曰：
　　乾元亨利贞，日月与吾并。吾以非饥渴，赖得神水清。金木水火土，五行之数，六甲之精。三炁天仓，浊炁常盈。黄父赤子，守中无倾。灵水入五藏，永保得安宁。神仙同羽化，洞视见上清。急急如律令。
　　右取炁一口，呵入砚中。次存水内太阳火轮，自东方来，入於水中运转，大赫光明，照耀一室。念太一天真咒曰：
　　谨请太一天真。太初天真，真仙真人，上应乾位。六丁佐神，□□□□□□。六甲佑军，□□□□□□。为吾上受天心，普救万灵。太一灵咒，南方火轮。除邪救病，洞见万灵。耿水敕摄。
　　右取南方炁，吹入水中。次念天津咒曰：
　　天津天真，保液神清。一咒斩鬼，永辟妖精。
　　再咒曰
　　天罡真炁，斩煞邪疠。真阳之水，永去万里。
　　取北炁，呵入水中。再上香，将朱砂用中指，於器中左研四十九转。咒曰：
　　角亢氏房心尾箕，斗牛女虚危室壁，奎娄胃昴毕觜参，井鬼柳星张翼轸。□□□□□□□，贪巨禄文廉武破，太元真纽纲纪关。
　　取五方炁一口，吹入水中，左手循十二支，右手把笔。咒曰：
　　但弟子一年三度受炁，受天炁地炁，日炁月炁，五星之炁，北斗灵炁，南斗生炁，六丁柔和之炁，六甲武罡之炁，风云炁，雷雨炁，四直之炁，五岳持身妙炁，三天三宝道炁，北斗神虎之炁。天不能盖我，地不能载我。冲吾者死，撞吾者亡。急令摄。
　　放下朱笔水，次以左手运五帝诀，随诀念咒曰：
　　红杏卯。墨黑丑。磨真兑。袜臈离。灵宝中指中。兴生转寅。独隶迁卯。可韩明辰。功都成巳。切角正午上自移指至中指中节，又搯定。聚魂摄。
　　次取天地人三涂炁，吹纸上及朱笔中。再咒曰：
　　功都聚魂，招八方捷疾使者，天神地祇，万灵同归。合天帝敕。合明天帝日，合明天帝日。速露速露。□哩□哩，嵌落嵌落嵌落，速来速来速来。
　　右取八方炁一口，吹於纸上，不得放诀。右手把笔向口，离口三寸，召三炁一口，吹於笔上，书玉札及降真召灵符。书毕，再上香复官。
　　灵宝无量度人上经大法卷之十三竟
　　灵宝无量度人上经大法卷之十四
　　洞视神真品
　　上香发炉存思如仪，搯上帝诀
　　无上三天，玄元始三炁太上老君。召出臣身中移诀在中指根，循二指根历上二指甲下搯之。三五功曹，左‘右官使者，左右捧香，驿龙骑吏，侍香金童，传言散花玉女，五帝直符，直日香官，各三十六人出。弹诀出，再皈上帝诀，以中指压定。急上关启无上三天虚无自然至真玉帝。臣今正尔入靖烧香，今日今时专於坛内，行持通目洞视，降真召灵。所有密意，具载表文。愿得十方正真生炁下降，流入臣等身中。令臣所启，速达俓御
　　至真无极大道三清上帝昊天玉皇上帝御前。
　　再拜长跪默奏表
　　某年太岁某甲子月朔日，具法位臣。稽首再拜上言。伏念臣生居下土，周旋尘世，罪重业深，甘沉鬼道，无功赎罪，惟待典刑，爰因道泰时清，宿契有幸，佩参法箓玄盟宝经。叨奉
　　大道玄恩，滥司三洞清职。仰荷更生之泽，欲遂枯朽之荣。早夜感激忧惶，恨无补报万一，誓愿佐天行化，助国救民。志当谢过祈恩，禳灾请福，剪邪立正，超度幽魂。元元之心，不敢懈怠。少裨洪化，用谢积愆。臣诚惶诚恐，顿首稽首。重念臣虽虔诚心志，愿力守天规。恐因动止行藏，未合真理，不能动达幽显，罔致妙用神通。臣实以胎生秽质，尘漏尸居，积阴炽盛於百骸。冲和弗充於四体，遂致目光亏减，视物昏蒙。况亦难见於鬼神，岂得洞彻於三界。难使邪魔归正，行化立功。况有目如盲，有耳如塞。先蒙度师某人，付授混元玉札，并采集三皇真讳，灵真内名，洞视神文，臣当修行。今来谨择吉日，自此长斋，依式吞服。臣欲内涤心垢，外炼月精，意者欲洞见於鬼神，乞彻视於三界。伏望
　　祖师玉清上帝，
　　宗师上清上帝，
　　真师太清大帝，
　　圣师昊天玉皇上帝，
　　玄师东极青玄大帝，
　　灵宝经师真君，
　　灵宝籍师真君，
　　灵宝度师真君，
　　灵宝诸师天君，
　　三天上圣高真玉陛下。乞垂
　　圣造俯鉴尘心，不以冒渎，赐臣天恩。恭望允听臣言，特降百千万重道炁，十方正真坐炁，混合大道慧光，三宝圣力，六通神慧妙化真光，入臣身中。荡除心境尘垢，洗去二目秽氛，开通脏腑光明，赦宥罪犯业障，胞元散滞。结节开通，摧伏众魔，万真侍卫。臣今吞服内讳之后，坐观三界，立照万方，洞见幽冥，彻视鬼神，暗知未兆，明睹天文。永脱八难三灾，解释千殃九厄。所向吉利，陈愿宣通，大道兴行，群生信向。誓愿生生世世，济生度死，降伏妖魔，万劫千运之中，永为三宝弟子。如蒙玄景报应，不敢泄漏，一言半句天机，谨伏地拜上心表一通，上彻径诣
　　三天门下。乞随香烟，传达奏御
　　大道三宝上帝至尊几前。臣无任祈恩，望圣激切，屏营之至，臣某稽首再拜以闻。
　　复炉
　　香官使者，左右龙虎君，侍香诸灵官。当令臣拜表之所，自然生金液丹碧芝英，百灵众真交会，在此香火炉前。当令臣所行洞视，通真达灵，十方仙童玉女，接侍香烟，传臣所启之表，俓诣
　　至真元极大道三清上圣昊天玉皇大帝御前。
　　再拜出靖入局行持
　　焚香，叩齿二十四通，集神。依前步斗，两手掐玉清诀。次念隐讳霐，召三炁，以鼻计三十二过。面乾方，目篆三天真形符，吸入三宫，化作三清，在於三宫，乘二炁而出，住立前后。次思己身化作神公之状，顶玉清金碧雕蝉冠，衣绛霞飞羽袍，大带，朱履，坐三色云炁之中，右手掷七斗，因成紫微印，左手掷三火，因掐玉清诀。次念三十二天通灵秘旨咒曰：
　　太皇黄曾天帝郁褴玉明，至太极平育贾奕天帝，大择法门。三十二天，三十二帝，诸天隐讳。至列言上清。急急如元始天尊敕太上道君律令。
　　再上香念：
　　红杏。卯。墨黑。丑。磨真。兑。袜臈。高。灵宝。中指中。
　　实掐定，左手托水盂，右手持水罐，倾水於水盂内，念通神北魁水咒。一倾水念一咒，想水内有灵字，七倾七咒，向天吸北炁，吹入水中。咒曰：
　　太上老君神圣法，九天玄女顺圣法。魁罡灵，魁罡圣，逢着邪炁，必须应敕摄。
　　次将二手玉清诀，拱手当心，观定水。
　　乾元亨利贞，日月与吾并。吾亦非饥渴，赖得神水清。五行之炁，六甲之精。灵水入五脏，耳目口光明。万邪自归正，寿与天地龄。神仙同羽化，洞视见上清。急急如律令。
　　又咒曰：
　　乾元亨利贞，日月与吾并。吾亦非饥渴，愿得神水清。金木水火土，五行之数，六甲之精。三真天仓，浊炁常盈。黄父赤子，守中无倾。急急如律令。
　　右默念七遍，取西北炁，呵入水中。次将两手玉清诀，叉腰，默念太一水咒，想太阳火轮自东方倏忽而来，入於水内运转，大赫光明，照耀一室。次念太一天真咒曰：
　　谨请太一天真，太初天真，真仙真人，上应乾位。六丁佐神，□□□□□□。六甲佑军，□□□□□□。为吾上受天心，普救万灵。太一灵咒，南方火轮。除邪治病，洞见万灵。耿水敕摄。
　　默咒七遍，取南方赤炁，呵入水中。次两手玉清诀，拱手於心前，服炁咒曰：
　　弟子一年，三度受炁，受天炁，
　　仰首向乾方取之，应于华顶。先咽一口，吸一口吞之，想缠络五脏，周满一身。次吸天炁一口，吹水中。
　　又吸炁一口，吹镜中。
　　地炁，
　　俯首向坤方，向下取之，应于足底。如前吸咽，及吹水镜中。
　　日炁，
　　看甚时是其方，五色绛炁，应于左目，如前吸咽，及吹水镜中。
　　月炁，
　　看甚时月在何方，银色炁，应於右目，如前吸咽，及吹水镜中。
　　五星之炁，
　　向五方取之，内应五脏，各依方取五色炁，如前吸咽，及吹水镜。
　　三皇之炁，
　　子方取青玄炁，甲方取黄炁，寅方取玄炁，内应三田，吸咽吹镜内及水中，如前法。
　　南斗尊神之炁，
　　南方赤炁，内应于心，如前吸咽，吹水镜中。
　　北斗九皇真炁，
　　随方取五色炁，应身之肾，又应身之右手，右肘，右肩，心宫，左肩，左肘，左手，如前吸咽吹水镜。
　　三台真星之炁，
　　在斗头，黄白青三炁，内应於肺，如前吸咽吹水镜。
　　二十八宿之炁，
　　但看官历，此日何宿直日。角宿直日，其日乙丑，即於丑方取角星，如是周而复始，如前吸咽吹水镜。
　　神虎七阴正炁
　　斗阴取之，想黑炁，内应于肾之中，如前吸咽吹水镜。
　　三天三真内炁，
　　西北方乾位，青黄白三炁，应身之顶三宫，如前吸咽吹水镜。
　　三师度我神炁，
　　五方，内应于心，如前吸咽吹水镜。
　　五岳持身妙炁，
　　五方五色之炁，内应五脏，如前吸咽吹水镜。
　　三涂总司之炁，
　　子午乾位，黑红炁，应肾之中，膀胱之后，如前吸咽吹水镜。
　　六丁柔和之炁，
　　随丁旬取之，如前吸咽吹水镜中。丁卯旬应肝青炁，丁丑旬应肾黑炁，丁亥旬应肾黑炁，丁酉旬应肺白炁，丁未旬应心红炁，丁巳旬应心红炁。
　　六甲武罡之炁，
　　随甲旬取之，如前吸咽吹水镜中。甲子旬应肝归肾，甲戌旬应肝归脾，甲申旬应肝归肺，甲午旬应肝归心，甲辰旬应肝归脾，甲寅旬应肝归肝。
　　太乙神变之炁，
　　随日之方，子日存子，随各方色，吸咽吹水镜。
　　云雷风雨电炁，
　　巽方取青炁，淡红之色，归于五脏，如前吸咽吹水镜。
　　四直所主之炁，
　　子午卯酉之方，玄红青白之炁，归肾心肝肺中，如前吸咽吹水镜。
　　九天玄女之炁，
　　子方玄炁，内应於肾，如前吸咽吹水镜。
　　太玄北帝煞炁，
　　子方黑炁，内应於肾，如前吸咽吹水镜。
　　上清火罡禁炁。
　　乾方红炁，内应於心，如前吸咽吹水镜。
　　天不能盖我，地不能载我。冲我者死，撞我者亡。急急如律令。
　　服炁后自前念三遍，取十方炁，吹入水中及镜内。次将两手，自中指中文，移下轮十二辰，念前玉札一百字。再招定中指中文，十方炁呵入水中。即将右手玉札，倾於左手内，抛於口中，以所咒水吞下。再呷水一口，右手仗剑，即望东北叹水，喝摄一声。再吸东北炁一口，吹於水中，两手放诀入水中。次出斗，右手托水，玉清诀，念青玄天尊通目咒水咒曰：
　　青童灵明，神光圆明。
　　念四十九遍，取东炁吹入水中，再念青玄神水咒曰：
　　谨请青玄灵应真童，升降玄命。急急如青玄天尊敕。
　　念九遍，取东方青炁吹入水中，将水洗两目。再上香，念三天隐讳三十遍，以鼻引青炁，从顶入於上田。次念隐讳三十遍，以鼻引黄炁，从顶与青炁混合，入於中田。次念隐讳三十遍，以鼻引白炁，从顶而入於绛宫，与青黄混合，入於下田。存炁上下升降，周流一体，复纳於下田。
　　洞视神真作用
　　凡静室洞视，先於静室中，排列洞视仙曹於左序，自己立右序。仍用几案，香与浄水右边，案上安纸镜，须阔九寸以上者。镜下安浄水一器，每日三次换。三捻上香，两手搯中指中节，用中指就空，书玉清召印真形符。
　　重迭写日月字：郁贞离　结贞坎。
　　□□□□□□□，七转，直写天地字。
　　次念五帝咒
　　红杏，墨黑，磨真，袜臈，灵宝。
　　右吸五方炁，闭定，以左手印诀，挑於镜上。再搯定本诀，念召仙曹咒：
　　吾奉行洞视，本靖官君将吏，赴镜见形，一如律令。
　　咒叹曰：
　　玉清宝司，总摄真灵。开通眼目，洞视鬼神。真灵下降，显现真形。急急如律令。
　　谨请金阙上相大司命，东极青华帝君，太一救苦青玄老君天尊，太一救苦度厄天尊，青玄灵应真童君，洞视神君，左神虎彻视大神，右神虎洞视童君，三天承受玉女，上奏灵官，十天承受玉女，上奏灵官，太一上奏灵官，五帝上奏灵官，洞观玉女，遥观玉女，译符宝记仙官，主云篆天文仙官，辨魔玉女等众。伏乞降临坛所，与臣通目洞视。
　　再上香，念总章大咒
　　高上之天。全咒见洞视降召品。
　　两手玉清诀，再叩齿九通。咒曰：
　　上启通目洞视仙曹等众，与臣通目，疾速於镜中，分明现上。
　　又叩齿九通，即念第一通光灵宝玉鉴大明神咒曰：
　　红杏，墨黑，磨真，袜臈，灵宝。兴生转，独隶迁。可韩明，功都成。切角正，聚魂摄。
　　取天地人三涂炁，吹镜上。再咒曰：
　　功都聚魂，招八方捷疾使者，天神地祇、万灵同归。合天地敕摄，合明天帝日。连念三声。速露速露，□哩□哩□哩，嵌落嵌落嵌落，速来速来速来。
　　取五方炁，吹镜上。又念咒一遍。取五方炁及鬼门炁，吹镜上。又咒一遍。吸巽炁。又咒一遍，吸天门炁，并吹镜内。次念八方召真咒：
　　谨请乾坎艮震巽高坤兑，八卦八史大神。催促八方天神地祇，於吾镜中见形。
　　右手玉清诀，第二指於镜上，自乾方起点八点，八方炁吹之，召灵入镜。咒曰：
　　天地升降，二炁氤氲。阴阳二炁，日月合明。吾今救召，洞视灵神。天上天下，阴阳神明。随吾宝镜，立见真形。
　　取东南炁、西北炁各一中，吹照，谓之上玄炁。次念切镜视天神咒：
　　吾从何所能，切镜视天神。阴肠和合顺，帝敕差飞神。奉行灵宝照，乌东赤帝神。摄力不可闻、三台并归镜。日月动意灵，局中诸灵官。随意速见形。
　　取南炁吹，再念紫极咒：
　　弟子臣某，谨奏请无上紫极．大罗元始天尊，太上道一君，太上老君，玄中大法师，左玄真人，右玄真人。闻弟子启请，开金精，动玉户，照见天上地下人间，无量无边，百万摄入光中，疾速见形。
　　取东南炁吹之，次念移景通光神咒：
　　神光神光，照徧八方。上通日月，下彻寒乡。东西南北，普照万邦。天神真仙，景物山川。江海河源，鬼物幽渊。三光所照，无处隐藏。神光镜摄，无隔毫芒。急急如上清三景敕。元始道君律令敕。
　　右咒存日东，月西，斗北。念咒一遍：
　　召日光童子，月光童子，星光童子，洞童子j 开明童子。运三光玄斗日月之精，六通神光，照彻十方三界，万景千真，移入镜中现形，占人卜物，未来未兆，通神应灵。敕召本司通目仙曹等众，与臣通目，疾速於镜中见形。
　　熟视镜中，或见云炁如香烟，或五色金银点如雨。如见此象，七日之后，渐见。如或耳听得人言语，或见仿髴神真面貌，或如纸上砑出似印文，或有真仙降迹，或闻异香。不过一月，神灵见形。若遇镜中有此景，即用后天地降炁咒：
　　天地降炁，日月合明。照天上地下灵神，於吾镜中见形。急急如律令。
　　取天地炁吹镜中，然后定目看镜，如认绣针眼，但聚精会神於镜中看之。初如香烟云雾罩镜，数日后见五色金星，乱点恍目。又数日，见云炁人影往还。又数日，见五色云炁来往，天真渐渐出现。念天地合炁咒曰：
　　天地合炁，日月合明。谨召降真炁，疾速於镜中见形。
　　右念咒三遍。毕，谨召降真符见形，谨请召灵符见形，召灵符见。次召王童见形，阳日金童，阴日玉童，玉童见形。次召玉女见形。次召当旬玉女见形。次后方可随意召见，次第镜中见形，次第入纸镜中，见得分明，次第於地上。次通语。至此当谨节行持，仍於圣前供养降真召灵符，每遇朔望，以香果祭之。
　　召百灵天地合炁咒
　　天地合炁，日月合明。天下某事，如照鬼神即言灵冤鬼灵。於镜中疾速见形。
　　移景通光咒
　　天地降炁，日月合明。照天下神灵，於某处见形。
　　双手玉清诀，取天地炁吹所在。毕，云降真符见形。次第用之。如未甚分明，再用咒水，洗目谛观。咒曰：
　　青童灵明，神光圆明。
　　右法，念九遍，取东方炁吹入前咒水中，洗目九过，又咒水洗耳九过。咒曰：
　　谨请青玄灵应真童，升降元命。急急如青玄天尊敕。
　　右法，面东，密咒八十一遍，取东炁吹入水中，左手搯玉清诀，右手搯中指中文，以右手中指洗目，各二十一过，拭乾。次念天地降炁咒，催紧搯诀目，於镜中谛观。次第召见，随意驱分行持。三七日后，如不见形，谨节逐日用功，次第用七催大咒。
　　七催节次
　　第一催咒
　　云篆太虚，浩劫之初。乍遐乍迩，或沉或浮。五方徘徊，一丈之余。天真皇人，按笔以书。元始下降，真文乃敷。先演洞章，次书灵符。昭昭其有，冥冥其无。沉滞自能痊，尘劳溺可浮。幽明将沉没，由是升仙都。我今开双目，洞视见虚无。天书长一丈，见形如细书。急急如灵宝天尊天心敕。
　　第二催咒
　　开明三景，是为天根。至无文不度，无文不生。急急如元始律令敕。
　　通目真符
　　天目大神，地目神君。百眼魔王，洞观天尊。照彻八方，上见三清。八十一垒，深见微尘。鬼神兵吏，见吾见形。急急如玉清律令救。
　　第三催咒
　　日出东方，照见八方。万物见形，天书金光。使我彻视，上合天罡。妖邪鬼炁，远去他方。急急如律令。
　　洞视催符
　　耳灵耳灵，耳圣耳圣，要观听得分明。急急如律令。
　　右自明字脚转，念咒十遍止，出笔向上，朱书。
　　第四催法
　　左洞视童君，右洞视玉女，通目大神，混合真炁，灌我目睛。彻视万里，洞见万灵。急急如律令。
　　右法向南托水，念咒九遍，吹入水中，洗耳目。
　　洞视催符
　　朱书一道吞服，一道洗目了，点水一二滴目眦中。
　　第五催法
　　太一秘咒，巡腔运魂，五顿皈神摄。
　　右法念七遍，取北炁一口，使下唇自反，吹炁於面上，其变有大神通。
　　催符咒曰：
　　心中神，丹元君。长三寸，广七分。着朱衣，系绛裙。乘威德，显至灵。通造化，达至真。住心中，莫离心。外有急速，疾来告人。急急如律令。
　　念咒七遍，上清诀，北炁吹之，又念三十遍，吞服。
　　右上清诀，北炁吹。
　　咒曰：
　　灵宝天尊敕，处分天王神王，龙王鬼王，卫护吾意，应变无方。急急如律令。
　　第六催法
　　望东北立，执符，祝曰：
　　神虎戟飞运，招摇一统随。
　　再咒曰：
　　神虎大圣敕，十方精光都一吸。
　　念青玄天尊通目呢水，洗目。
　　第七催法
　　先念三十二天帝讳，至列言上清。次服三十二天玉字，搯玉清诀。
　　欲服玉字，先存元始天尊在泥丸宫，念大梵隐语一遍，存天尊入心中。又念一遍，存天尊分明了在丹田中，左青龙，右白虎，上赤下白中黄。天尊入下田，乘五色狮子之上。又念一遍了，吞玉字入丹田中，存红色了。咒曰：
　　无上玄元，存道君对坐。太上道君。召出臣身中三五功曹。左右官使者，侍香金童，传言玉女，五帝直符，直日香官，各三十二人，关启所言。今日吉庆，长斋修行灵宝大法，洞视万灵，彻视神鬼。愿所启上达三十二天元始上帝至尊几前。
　　毕，服吞玉字，存咒中一切神灵入丹田，侍天尊左右，同升入泥丸，神即自出，在镜中看之。
　　再念三十二天，三十二帝，诸天隐讳，至列言上清，急急如元始天尊金口敕。
　　观毕，却存诸神，自目中入泥丸。
　　洞视洗耳符
　　洞视洗目符
　　通耳目神符，灯下朱书，置浄水盂中，洗目，夜即见一切鬼神。洗耳，闻鬼神言语之声。若不以此符洗耳目，即行诸符，难验。即不得见鬼神。此符妙不可言。咒曰：
　　天是吾父，地是吾母。日是吾兄，月是吾姊。太一是吾朋友，一切鬼神，是吾所使。吾今洞视，随吾所敕。急急如律令。
　　洞视催法
　　青童奉命，降敕与臣。急急速与臣，通神彻视。占人卜物，应灵摄。
　　面东，存青童持黄敕，下入水中，九咒九吹。
　　又催法
　　存左目中有一人，如帝王状，着青衣。右目中有一人，若妃后，着青衣。存目中立。咒曰：
　　青帝王母，神光彻视，外见万神，内观脏腑，
　　祝了看之分明，存入二乳中。
　　又催法
　　每日吞服三十二天玉字，早晚诵《黄庭经》一卷。更於浄室中，以两手捻眼四周，各令圆光出九次。咒曰：
　　圆光分散，绛青紫云。三炁徘徊，保尔眼根。彻视百灵，洞观万神。目中童子，明视贤真。若有通灵，同游上清。急急如律令。
　　咒毕，次手心熨眼。
　　式诀
　　入局。谓定息入室。坐谓自己坐案几。面前着。镜。於坛上悬镜，面前水。阳神在镜，阴神在水，灵宝真人，仰某神，於此速见形。
　　灵宝大法宗师
　　灵宝承虚真君田筠，灵宝真人陆上真，上清妙行真人。
　　局内召真榜须亲写
　　灵宝洞视局榜
　　今请法中箓内应干仙曹仙官灵宫，金童玉女，功曹将军，使者吏兵，一切真宰。候本司朝真，罢列职排，立於此浄室中，听候召请，一一分明见形，一如真司法令。
　　用一牌，两面写今日入局－，今日不入局。洞视毕，即叩齿九通，复官。咒曰：
　　向来所召官吏，复还所治，后召即到，一如故事。
　　每日早晨及晚下，两次入室，行持洞视。
　　洞视集神
　　东向平坐，左手戌文，叩齿二十四通，默启
　　心神崔宣，意神杨德兴。速召集身中三部八景二十四神，五脏六腑，四支九窍，千二百形影，万二千精光，三万六千毫窍等神。并集身中，无令散乱。次叩齿，默念曰：
　　大灵九宫，太一守房。百神参位，魂魄和司。长生久视，塞灭邪凶。急急如上清律令。
　　如洞视鬼神，惧即用此。
　　右法斋戒吞服，克日成真，周而复始，可以役使仙灵，充务清浄。灵宝之道有三，上则有帝一回风之道，付之於玉宸。中有中理五炁混合之法，付於五帝。下有十转回灵之文，付之於诸真。三品之外，绪余之者，以济生度死为功，以招真致灵为法。夫学上道，希慕神仙者，莫不始於斯焉。
　　灵宝无量度人上经大法卷之十四竟
　　灵宝无量度人上经大法卷之十五
　　灵宝洞视品
　　洞视内行
　　收神，后右生上三十六息。
　　纳息，先阳日左生二十四息。
　　灵神，先阴日右减二十四息。
　　现形，后左下生三十六息。
　　阳日，先三十六息，成一爻，为乾。后二十四息，成一爻，变成坤卦。
　　阴日，先二十四息，成一爻，为坤。后三十六息，成一爻，变成乾卦。
　　兆每日吞服玉札，毕，端坐，调息，收神炁海，纳息丹田。存肾中有真炁，如红丝状，在丹田中书中篇内四字。
　　毕，用火候养，以鼻引天上青炁入脐下，画成一阳爻，如丹砂色，排於气海中。六次，引青炁成六阳爻。次以鼻引天上黄炁，入炁海，画成一阴爻，再引天上黄炁六次，通为六阴爻，即止。鼻引炁时，微微心暗数之。阳日九息，阴日六息。不可太粗。引炁炁下不可咽。亦依送入六爻。毕，阳日左转四十九，阴日右转三十六，於炁海中，使炁调和。转毕，叩齿九通，止。如有氛泄下气，任其自然，不可抑止。
　　洞视催法咒曰
　　王母仙□摄，王母仙桃摄。王母真炁降，我今服仙□。令我到东家，我今服仙桃。令我到琼瑶，得见东王父。王父敕青童，青童降我敕。王母降真炁，令我知吉凶，令我得洞视，彻见诸鬼神，变化无凝滞。王父真炁摄，王母真炁摄。
　　精思法
　　东王父，五色衣，绛冠，名无为，字君解。左有王乔，右有赤松子。居日中，号君阿，名伏羲，万神之祖，万炁之先。西王母，五色云髻，名自然，字君思。左有圆光玉女，右有太阴玉女，太虚元炁之祖，万炁之先。
　　右当常行之。
　　请官通目法
　　重请弱水玉女，千四百人，衣白衣，为臣通达神影，知万里吉凶。
　　次存定中五色童子，千乘万骑，喜相而入目中。次咒曰：
　　左目童子名飞灵，右目童子名晨婴。赫若天威放流星，朗睹无穷彻玉清。急急如律令。
　　右每存童子，叩齿九通，念咒九遍，吸青炁嗽津三口，入肝中，以二手大指搯日君诀，抵目九过，止。
　　仙人洞视法
　　三日前斋沐，至三更月正中，不得不见月也。见月，上香。祝曰：
　　臣某三元正日，上启
　　周将军，太阴君，右晶水母，三天真卿，上清使者，光照六律神仙，布光月后，玄洞君，照日君，太极蒙翳君，上清三皇内真，三天佐命真皇，五明君元皇。领籍君臣，不敢煞害妄伤。愿通右目洞视、见鬼神形状，随法进入，注大光明。从目入脑，从脑入目、往来无凝，悉得神仙。臣今受炁，愿得如意。
　　念毕，退后足，丁罡前行三步，闭炁，伫视月光，自鼻引月之光华炁，极方咽之了，即吐炁手中，揉洗左右目。再咒曰：
　　回风混合、法师降光，童子摄。
　　诵毕，揉目，诵咒六度，即止。受持后自当日始，常以器收露水，凌晨洗目。如无露，以冰霜雪皆可用。凡用洞视之法，搯本师诀，转一匝，却於本日辰搯住，闭左月，以右目视之，伫视不得瞬目，不得见尸秽。如避尸不及，若已见，即解之，朱书符置水中，洗目。
　　洞视摄见法咒曰：
　　天地日月照处，万神现形。
　　先书道言二字，念上咒。次念□□□□□□□，左七转，便吸为吹炁在手中，揩眼，至妙。
　　如摄召亡魂，即吹在纸帐及旛上。
　　又法咒曰：
　　左目神珠之池，右目玉珠之池。愿乞神符神水，洗吾两目。令其清明，远视万里。急急如律令。
　　咒曰：
　　天开地迷，问一知十，问十知百。神符入腹，心开意解，耳目聪明。急急如律令。
　　符烧灰，清水吞下，诀东北炁。
　　又洞视服玉字诀
　　入靖，叩齿九通，坐调息八十一息。息匀，存元始上帝，太上道君，太上老君，坐肾中央神龟上，王母丁甲侍卫，心丹如日。即依经存身坐青黄白三色云炁之中，内外蓊郁，上丹田青色，中丹田黄色，下丹田白色，内外如垣墙，冥合身室。存青龙从肝出立左，白虎从肺出立右，朱雀从心出立前，玄武从肾出立后，狮子六只从后心出，白鹤六只从顶出，罗列左右，光如虹蜺，洞照十方，日月照明，洞焕室内。存日月自两目出，光明照室。顶生圆象，光映十方。日月光自大权出二道，上合圆，如光色。次存四方三十二天宫，金楼玉殿，在空中五色云内。於宫内存天帝衮冕绛色，俨然而坐。如此分明，即自皇曾天始，一叩齿，一心拜，皆足。即密咒曰：
　　无上玄元，太上道君。召出臣身中三五功曹，左右官使者，侍香金童，传言散花玉女，五帝直符，直日香官，各三十二人出，关启所言。今日吉庆，长斋清堂，修行至经， 无量度人。臣为洞视万灵，彻视鬼神，所启上达，径御
　　无上三十二天元始上帝至尊几前。
　　毕，鼻引东方八天入肝，西方八天入肺，南方八天入心，北方八天入肾，次看日支，面本方天位坐，如交日。念咒曰：
　　寂寂至无宗，虚峙劫仞阿。豁落洞玄文，谁测此幽遐。一入大乘路，孰计年劫多。不生亦不灭，欲生因莲华。超陵三界徒，慈心解世罗。真人无上德，世世为仙家。
　　再咒曰：
　　云篆太虚，浩劫之家。乍遐乍迩，或沉或浮。五方徘徊，一丈之余。天真皇人，按笔乃书。以演洞章，次书灵符。元始下降，真文延敷。昭昭其有，冥冥其无。沉滞自能超，尘劳溺可浮。幽冥将出没，由是升仙都。
　　发如是愿者，伏为洞视万灵，彻视鬼神，普度无穷，济拔幽冥。念玉札一遍，吞隐讳又一遍，即存本天色炁氤氲。次见天帝，口吐本色光，同炁混合，一道直下，灌注顶门。以次及七窍一身皆满。良久，仰看天方，有本天八色赤字，光明见空中。次兆以鼻引玉字，吸一字入心，引一字入脾，吸一字入肺，一字入肝，鼻引一字入肾，口吸一字入泥丸，一字入中丹田，一字入下丹田，八字毕。存入五脾三丹，赤色如火光。久久忽尔目睹梦见，内视分明，却是洞彻之祥应也。或清洁之士，日行八天，或一日一夜，取足便可。七日中见仙真，视鬼神也。存三田五腑五色紫光，照彻五脏七窍。毕八拜了，即起居行法。
　　三皇总真幽天符
　　书幽天符咒曰：
　　九老帝君，仙都大神，三皇帝君，八座真灵。六甲直符，三官百灵。今服幽天神符，欲知未来休咎。告我心神，随事报应，通圣通灵。急急如九老帝君律令。咒尽笔尽，搯玉清诀。
　　通妙诀
　　□□□□□□。三七日书篆吞服。毕，次书幽天符服之。
　　三皇帝君洞视之符
　　太上老君彻视符，以天开日服。一年见万里。符书镜上，照形恒东见西，见石中宝。
　　太上八史洞视符
　　丹书纸上，照日饮以清水送下。仍服符投水中，洗目，远望千里。符投水中，向日所出。以投水中，目则远矣。
　　玉清通目法咒曰：凡遏飞星咽之
　　天荧星灵，飞下臣身。鬼神彻见，混合至直。
　　右服流星之光，法曰：凡受光炁，吞下丹田之后，却静坐，观丹田所得之炁盘旋，目丹田左升，上洗绕两目之秽，复归丹田。
　　通目咒符
　　光光明明，照见东灵。玄中之圣，圣中之神。神灵付真，与道合同。
　　洗吞皆可，朱书黄纸上，东炁，玉清印。
　　太上咒水洗目洞视咒
　　日出东方，赫赫大光。神灵卫我，通目仙郎。吾降游廪，速付童厖。三元满体，八神作疆。黄老律令，急令目光。照转世界，急用童厖。游廪童全，厖瑝。急急如律令敕。
　　右法以昴日鸡日清旦，望太阳，持七遍，取日炁吹水洗目，四十九次。宁神闭目，静坐，少时开目，如此七日，便见鬼神。四十九日，即见天人。自昴日鸡日受持咒水，早晨咒水七遍，日炁吹圣前，令男女洗五十次。
　　又依前闭目，静坐少时，忽令开目，即见天人鬼神。忌辛厌见事。毕，收法，咒曰：
　　黄老律令，游童厖老。却收本局，恐泄神机。急急如黄老律令。
　　以袖念咒吹目，袖拂男女面，次与饧汤服。右法七星神咒，每日望太阳，持七七遍，咒水服洗目。夜望北斗，七七遍，咒水服洗目。一百日，神童若步斗。子午卯酉时，各七遍，辟兵灾水旱，除彗孛妖星，延年长生，杀万鬼，布炁，除百病。
　　太上通明神符
　　凡书符，左手结斗印，右手执笔，视笔咒曰：
　　此笔最灵，天帝赐我。真仙卫形，辟怪除病。使我长生，书符咒水。保合利亨，急急如律令。
　　毕，鼻引罡炁，吹笔弹诀。
　　敕力敕力，单力白直。天监治头，地监治足。人监治手，扁鹊治目。神符所到，万病消缩。急急如律令。
　　右符专治男女诸般目疾，大能明目通视。遇四立日，或寅申巳亥四始，月初一日，及甲子日，庚申日，并自己本命日，焚香向王方春冬也。依前法朱书，不限多寡，以多 无慊。每日临用，以一道投净汤一盏中，浸洗两目。投符咒曰：
　　左目神珠之池，右目玉珠之池。今以神符投水，洗吾两目，愿乞令其清明，远视万里。急急如律令。
　　毕，次以杖搅之。临洗目，咒曰：
　　日出东方，郁郁黄黄。神符作水，洗目痛疮。为民毒炁飞扬，浊炁消亡。神符法水，洗目光明。急急如律令。
　　祭井除氛其法神验
　　遇三会，或甲子庚申，三元八节，用栢汤茶酒各一十盏，时果奇花香灯，安设席位。上香，步斗，变神，对井念咒行持，取逐日所吞方位之炁，吹入井中。咒曰：
　　小兆真人姓名，谨致祭于井中大神，井中童子，井中神将，井中灵炁，直井护井一切真灵。某以地泉灵炁，吞服洗浣脏腑，荡涤秽氛，洗去耳目积尘积秽。水为神通，功成同赏，不敢负违。
　　叩齿三通，诵摄井咒百遍，搯戌亥为诀。咒曰：
　　溟池寒水，清清霐霐。气利广大，万道日生。五方泉流，周流不停。普宣帝命，万邦莫凌。敢有干渎，刑以火铃。急急如青玄敕命。
　　步斗围井禁邪
　　如天罡，子则井之午，午则井之子，余效之。变神，步斗，趯七星入井中，想所步之星，飞流入井。步斗如常式。既步斗流星入井之后，以子午卯酉符，用桃板书，钉于井四畔立界，盖免鬼炁忤井之炁也。则使水易得清浄灵明，学者宜究之。
　　禁井真符
　　右子地符，北炁吹，子诀。
　　右午地符，南炁吹，午诀。
　　右卯地符，东炁吹，卯诀。
　　右酉地符，西炁吹，酉诀。
　　造镜祭献
　　夫造镜之法，以纸剪圆镜为用。次寻古镜两面，阴阳镜也。以匣安之左右，不得留秽处，用香花酒果祭之。次用摄镜咒，祝之祭曰：
　　小兆真人姓名，谨致祭于某镜中灵神，镜中灵炁，直镜侍镜护镜一切神灵。某受太上玄元宝镜，洞照阴阳冥皓，神灵鬼妖，求与神通。某今祭尔神灵，尔等神灵，当使某目明耳聪，视听彻达，洞及阴阳不测之机。功成同赏，必不负违。尔其神灵，惟其听之。
　　叩齿三通，以摄镜咒咒百遍。玉皇诀，咒曰：
　　太玄上皇，禁炁而澄。黄老铸炼，太上所灵。照见鬼神，洞及幽冥。神不匿炁，鬼不逃形。千和所列，百魅所并。敢有不见，灭迹殄形。应当速见，不得违令。镜中之神，直镜之灵。同功成日，飞升上清。急急如上清律令敕摄。
　　祭印通灵
　　兆择吉日，命工开造灵宝大法司印，三天太上印，通章三天合同印，九灵章奏印，灵宝诸印，备香花酒果，各十二分，祭印中仙灵。咒曰：
　　小兆真人姓某，谨致祭于印中大神。印中神仙，真炁真人，掌印灵官，直印玉女，直印玉童，直印仙兵，印中神仙。某受灵宝大法，管摄鬼神，呼召仙兵，通达彻视，与神偕游，永为至人。惟尔印中仙灵、享此诚礼。助某道炁，功成同享，不敢负违。
　　叩齿三通，念摄印咒百遍，搯都监诀。咒曰：
　　神真炁真、炁真神真。神分太极，炁摄高清。玄印变化，妙应妙灵。急急如律令。
　　无碍洞观品
　　夫学招真之道，当遐思远览，潜想内瞩，坐观无涯，洞想幽虚。幽虚三岁，中方审正，真神披朗，逆知未然，究观极天之境，无幽不鉴，无上不关， 无下不眄。遂受太帝之号，由积感所降，岂生便任乎。
　　兆以乎旦，天光未分，青辉始发之时，以两手相摩令热，拭两目，皆三七过。叩齿二十四通，以舌舐荡口内上下周匝，令津液盛生，咽炁九过。毕，以被通冠覆一身，安体定卧，令中方审正。当使内外寂寞，不闻音响。手掩两耳，闭目，内存身见东方九万里外之事，山川土色，草木禽兽，胡老之类，如在目前使分明。审正不定，更存，久久自然见也。既分明，便闻耳中有钟鼓之声琅琅。良久，仍见东岳仙官，乘青龙碧霞，手把五芝，从玉女十二人，着飞青羽裙，赍青精玉饴，盛以金盘，授与我身。既见仙官，各礼而受之，即服觉其味甘。便更拭目，咽炁九过，止如此三年，目见万里之事，耳闻万里之音， 无不朗然，逆之方来吉凶祸福，年算长短之数。兆即身生异光，洞映表里。真之道其法至妙。口口相付，不传於文，兆宜闭口奉行。
　　兆行还思，如上法内存，思见南方九万里之外，山川土色，草木禽兽，越老之人，如在目前使分明。审正不定，更存，久久自然见也。既分明，便听耳中有百籁之声嘈嘈。良久，存见南岳仙官，乘丹霞云盖，从玉女十二人，着丹锦飞裙，赍玄纲绛实。盛以金盘，授与我身。既见仙官，各礼而受之，即服觉其味酸。便更拭目，咽炁九过，如此三年，自然洞睹幽虚，目见万里之外，耳闻万里之音。久久为之， 无不朗然，逆知方来吉凶之事，体生玉泽，面有玉光。招真之道，其法至妙，帝君口口相告，不得文传。
　　兆次还思，如上法内存，见西方九万里之外，山川土色，草木禽兽，玄老之人，如在目前使分明。审正不定，更存，久久自然见也。既分明，便听耳中闻金鼓之声锵锵。良久，仍见西岳仙官，乘素霞飞舆，从玉女十二人，着紫锦飞裙，赍金液丹精，盛以金盘。既见仙官，各礼而受之，即服觉其味甜。便拭目，咽炁九过，止。如此三年，目视洞彻。察见 无穷万里之事，吉凶祸福，朗睹未然，面有金容。招真之道，不得文传，口口相授。
　　兆还思如上法，内存见北方九万里之外，山川土色，草木禽兽，羌老之人，如在目前使分明。审正不定，更存，久久自然见之。既分明，便听耳中闻有铜锺之声琅琅。良久，仍见北岳仙官，乘玄云飞舆，手把五芝，从玉女十二人，着玄锦飞裙，赍琼液琅腴，盛以金盘，授与我身。既见仙官，各礼而受之，即服觉其味苦。便拭目，咽炁九过，止。如此三年，洞观八方，察幽究虚，坐见 无穷，身轻体明，坐在玄空。招真之道，极真难宣，口口相告，不得传文。
　　兆还存思如上法，内存己身彻见九天之宫台，山川林木，飞龙走兽，云涯无际之端，与众真相接，群仙共言，审正分明。不正更思，久久自然分明。便听耳中闻有五音弦磬之声，如可听闻。良久，因见中岳仙宫，乘霞飞龙，从十二玉女，着黄锦飞裙，手把五色华旛，赍五芝丹精，盛以金盘，授与我身。既见仙官，各礼而受之，即服觉其味甘。便拭目，咽炁十二过，止。招真致极，妙法难可言宣。行之三年，洞睹幽虚，彻见玄冥，算禄寿命。吉凶之兆，一身洞达，面生玉光。口口相告，不得文传。存思五方既毕，起坐，东向，叩齿九通。祝曰：
　　万化混生，玄纲御空。回轮无声，运转四方。流光万里，洞观空洞。三清宝耀，飞霞郁房。晨精玄注，九窍开通。四会八达，存虚招无。令我神慧，明究吉凶。骖驾玄舆，绿軿飞玄。上升太晨，进拜玉皇。
　　帝君内存招真洞视，观天上法事毕，於此立验之妙，殊於众用。中方审正，一心存念，入室百日，便有彷佛将来。三年，神真洞彻，元不朗然，万不一遗，可谓无中希真，真为之降。其道幽微，非世所论，故口口相付，不传於文。人贵禄位，我贵此道，四海之中，欲易吾法，吾未闻也。吾道不死之根，遂知未然，洞鉴幽虚，仰测 无穷，听彻万里，妙趣傍通天下之奇，岂复过乎。有得之者，克乘绿軿，飞霞玄盖，上升帝宸，惟在宝秘。慎勿妄宣，违负盟科，泄漏真文，下及一身九玄父祖，同充长役，身没幽泉，负考三官，艰苦被受。明戒之焉，佩受紫度炎光，修学存真招真洞视之道。恒於别室寂处，不关人事，静念，存思天下四方万里之外，山川林木，草泽禽兽，人民夷羌伧老异类，皆来朝拜己身。又思我两目流火之光，如天奔星，焕落赫耀，光充万里之外。四方山泽，淮济林木，皆随光消除，极天清阳， 无复尘秽。目睹无极之乡，周遍洞达，无所不关，皆令分明审正。便叩齿九通，仰祝曰：
　　玄光内映，洞鉴无穷。微视达听，九户开张。流精奔激，万里清通。坐睹自然，逆究吉凶。得乘飞霞，上登太空。
　　毕，引炁，咽液七过止。若能修行此道，百日之中，便有彷佛将来。三年，目睹空洞，坐见万里之外，耳闻万里之远。至极妙道，非可文传，口口相付。窃之者风刀立至，魂死 无生，九祖长役鬼官。戒之戒之。
　　灵宝无量度人上经大法卷之十五竟
　　灵宝无量度人上经大法卷之十六
　　遏绝魔试品
　　玄师曰：凡学士行持洞视，多致群魔所恼，遂乃退败功力。如见美貌灵妃，不可熟视，多是三官五帝，玉童玉女，察人功过。亦有清灵善爽魔军变化，故来惑人。或作鬼怪，变现百种魔试，欲人大功不成。及内人亲戚间阻，皆魔鬼使然，欲其中道而废。常诵元始灵书中篇，及五天魔王大咒，自青天魔王至列言上清，及三界魔王歌章，遏绝魔试，则不退心。百日积十万遍，入靖洞视，先持诵金阙玄元道君，灭九十种外道一百八十种大魔智慧神咒，及召辨魔玉女，别其真假。书五方驱魔符於旛上，持於五方，然后方可洞观百灵，彻见十方。功成行满，名书玉清，长生久视，天魔拱手，万神敬伏三官选举，升为真人。若有淫秽嫉妬，是非通同，始勤终怠，前功渐弃，身役鬼官，殃累九祖，戒之戒之。
　　灭魔智慧咒曰：
　　天地杂炁，生诸妖邪。常以正道，除去氛祲。第一思惟，无我无主。诸法皆空，不可转相。一实境界，飞魔鬼神。知所住处，实知方便。假空有故，法性理性。湛然常住，无有去来。一知实故，二知魔故，三除相故，四分别空。元亨利贞，邪不干正。临兵斗者，列阵前行。急急如上帝律令敕。
　　右法先叩齿十二通，密诵不拘以遍数。所有诸魔，应时发善念，稽首於座下。若欲除灭，即广持遍数，其魔望尘遁走，随咒消化。
　　青帝御魔总真灵符
　　右符吏启华，领兵九十万人，守卫其文其符。并赤书真文，以春甲乙之日，朱书紫上，置於东方，禳却万灾，保镇无穷，召延嘉祥，物阜时康。学道之士，以时服之，三年之后，生青玉之英於肝府之中，光映形外。道成，青帝召迎。至诚佩之，永消殃患。
　　赤帝御魔真灵符
　　右符吏明真，领兵三十万人，守卫其文其符，并赤书真文。以夏丙丁之日，朱书青上，置於南方，禳却万灾，保镇无穷，召延嘉祥，物阜时康。学道之士，以时服之，三年之后，生赤玉之英於心府之中，光映形外。道成，赤帝召迎。至诚佩之，永消殃患。
　　白帝御魔总真灵符
　　右符吏茂成，领兵七十万人，守卫其文其符，并赤书真文。以秋庚辛之日，白书黄上，置於西方，禳却万灾，保镇无穷，召延嘉祥，物阜时康，学道之士，以时服之，三年之后，生白玉之英於肺府之中，光映形外。道成，白帝召迎。至时佩之，永消殃患。
　　黑帝御魔总真灵符
　　右符吏守元，领兵五十万人，守卫其文其符，并赤书真文。以冬壬癸之日，黑书白上，置於北方，禳却万灾，保镇无穷，召延嘉祥，物阜时康。学道之士，以时服之，三年之后，生玄玉之英於肾府之中，光映形外。道成，黑帝召延。至诚佩之，永消殃患。
　　黄帝御魔总真灵符
　　右符吏协冥，领兵一千万人，守卫其文其符，并赤书真文。以四季戊己之日，朱书黄素，置於中央，禳却万灾，保镇无穷，召延嘉祥，物阜时康。学道之士，以时服之，三年之后，生黄玉之英於脾府之中，光映形外。道成，黄帝召迎。至诚佩之，永消殃患。
　　涤秽除垢
　　凡行持洞视建局，当先预期斋戒。至期日请师开局，备列香茶酒果十二分，祭告法中箓内仙曹，才行持。之后不得吊丧，入产秽猪圈，战场刑狱之所，及见屠宰，六畜交合。如遇亲戚有吉凶之事，当依上清金根宝书，炼度亲眷，魂神超生。然后沐浴解秽，再入室行持。若或出入不得已，误有触犯仙禁，殗秽之时，须罚功断事，二十四日。然后沐浴入室，再得行持。若正当行持之时，设有鸡犬僧尼，孕妇秽污之人，触犯坛禁，前功并弃，作秽之者必致灭亡。设有此事，急当烧香，诣圣前，脱巾叩头，搏颊二十四次。再拜念：
　　十方大慈救苦天尊，太一救苦天尊，三皇内讳数百遍，咒水解秽。念浄天地咒，噀洒浄，免政损害人物。三日后，再得行持。兆每日侵晨，用水一盂，念咒，面北取炁，吹入水中，以水吞符。仍用水自叹身。咒曰：
　　天河灌东井，石景水母精。五方生旺炁，凝结华盖形。拘魂制七魄，一洗五浊清。
　　解秽真符
　　咒曰：
　　神仙沐浴炁芬芳，洗除厌秽令消亡。日为将军，月为司马，教我通目，无不见者。急急如律令。
　　符朱书，先写三个日字，次写斗名，次念咒七遍。书毕，吞一道。次以水倾一半在地上，即步自水上过。咒曰：
　　履兹三清水，洗涤五浊泥。身腾无色境，灌溉上天池。
　　解秽毕，方可入靖，行持洞视及上道大法。
　　起居存修
　　兆每夜过子时起床上，面南披衣坐，两手各搯五帝诀红杏，叩齿三十二通，存心为唐将军，左肾为葛将军，右肾为周将军，四灵神将在吾左右前后，青龙自肝出目立左，白虎自肺出鼻立右，朱雀自心出口立前，玄武自肾出耳立后，唐将军出心灵绛府，葛将军出左肾左玄宫，周将军出右肾玄元宫，各领兵骑八十万人，罗列在吾左右。心拜三十二过，叩齿三十二通，存见三十二天帝君。密咒曰：
　　无上玄元，太上道君。召出臣身中三五功曹，左右官使者，侍香金童，传言玉女，五帝直符，直日香官，各三十六人出，随吾首陈。急急如元始上帝敕。
　　次存南方火星三人，绛衣，归心，赤色。 东方木德星九人，青衣，归肝，青色。西方金星七人，白衣，归肺，白色。北方水星五人，皂衣，归肾，黑色。中央土星十二人，黄衣，归脾，黄色。三魂七魄，三万六千神，俱在体中。咒曰：
　　魂神澄正，万炁长存。不经苦恼，身有光明。三界侍卫，五帝司迎。万神朝礼，名书上清。急急如元始上帝敕。
　　次存想左日右月，星辰罗列在上，渐渐自天门入玄台宫，绛阙宫，洞彻内外，光照一室。毕，则黄老君着紫色衣，坐中黄宫脐下。无英公子着紫道衣，居左。白元尊神着白衣，居右至。则守之，使炁绵绵，自鼻入，闭口勿吐勿泄，徐徐行之，飞升上清。仍存左肾青色炁，一道青光，游於左脊缕，直至脑后，入左目，穿右目。次存右肾黑色炁，一道变紫光，游於右脊缕，直至脑后，入左目。咒曰：
　　两睛眼目，水墨之符。真炁入眼，彻视虚无。洞观三界，真仙同涂。
　　右营目各九过，欲行洞视。
　　洞视起居
　　夜卧觉，急闭目常。更叩齿九通，咽液九过。毕，以手按鼻之左右上下，数之十过。咒曰：
　　太上四明，九门法精。耳目玄彻，通真达灵。天中玄台，流炁调平。骄女云仪，眼瞳英明。华聪晃明，百度渺清。保和上元，徘徊九城。五脏植根，耳目自生。天台郁素，柱梁不倾。七魄澡炼，三魂安宁。赤子携景，辄与我并。有敢掩我耳目，太上当摧以流铃。万凶消灭，所愿必成。日月守门，心藏五星。真皇所祝，群向敬听。
　　毕，咽唾青色入肝，九过。摩按面目，令小热。以为常。卧觉辄按祝，勿失一卧也。令人耳目聪明，强识豁朗，鼻中调平，不唾津涕，面有童颜，制魂录魄，却辟万魔。
　　又法
　　先按眉内角两头骨凹处，三九过。以两手阴按之，用中指痛按之。祝曰：
　　开通天庭，使我长生。彻视万里，魂魄反婴。灭鬼却魔，来致千灵，上升太上，与日合并。得补真人，列象玄名。
　　又法
　　服玉字毕，先按又摩，指掌拭目，使二手合於顶中，三九次，存青紫绛炁，出於目前。再祝曰：
　　眼童三云，两目真君。英明注精，开通清神。太上云仪，灵娇翩翩。保利双阙，启彻九门。百节应响，朝液泥丸。身升玉宫，列为上真。有掩我耳目，大上将摧以流铃。彻视万里，洞见鬼神。急急如律令。
　　子午二时行毕，亦可常行。使人耳目精明。两手捻中指上节，每咒三遍，北炁吹掌上。是大指下为掌。熨眼，至脑后。如此再念三遍。依前北炁，呵吹掌熨眼，又咒九遍，吹水中，以中指点水滴眼中，每日一次。
　　洞视入局批降
　　凡欲批报审章等事，先将纸书：天无浮翳，四炁朗清，冥慧洞清，明炁四骞四符。书时存东南玉京山，数百万丈，日月朗明，星宿晃耀。搯玉清诀，取炁吹笔，念一字写一字，重迭成符，投水中，洗目。如书符不及。地中取净土，念咒十五次，咒土况於水中，搅转澄清，洗目了。将所请文字，露於地天下、烧香，祝所发去者灵官玉女了。再搯诀，念玉音摄炁咒，吹文字，念五帝讳，取东炁吹。须是看得上件文字。如天碧色，罩於纸上，乃是真炁垂降。如未，再念咒。青色为度。然后念咒九遍。
　　结空成梵，真炁自生。赤书玉字，八威龙文。保制劫运，使天长存。梵炁弥罗，万梵开通。
　　取天门炁吹纸上，於纸看未分明。
　　玉音摄炁，灵风聚烟。紫虚郁秀，辅翼万仙。千和万合，自然成真。
　　混洞赤文，无无上真。元始祖劫，化生诸天。开明三景，是为天根。上无复祖，惟道为身。五文开廓，普植神灵。无文不光，无文不明。无文不立，无文不成。无文不度，无文不生。急急如元始上帝敕。
　　取天门炁，吹纸上，看。如初学之人，一二分目力，如虫窦路，或隐或起纸文。若三分目力，如牌子字，每一划两边高起，中间如渠，内有淡淡水墨路。如四分目力，见淡墨路子。五分目力，其路如青色，或淡粉红，或淡黄色，或如淡墨。灵炁盘旋於纸上。五分以上目力，渐见红色。至十分目力，多黄色。如上件字划未甚分明，再念咒吹，直至依得上件分数格式，不至紊杂，方始合格。然后再念无文不光咒。若见乌黑，当念无文不明咒，取炁。直至字划半见半隐，分得字划，方可模写。如未分明，再念咒吹，及洗目祝灵官玉女并神虎咒。初间行持，但分得字划，得一二十字即止，不得贪多。每日渐进十数字，不要退了目力。其所退目力，往往缘模字太多，体倦神痕，认字不真，便行书札。文意皆错，真炁变乱，或如虫窦，或如牌路，或如鸟文，所以不定，错失目力。盖天书文篆，真炁结成，千万慎之。如一百刻中二百刻，目力不退，方始目力定，然后可进。先念五方咒，书五符，谓之灵宝五功符，吞下。分阴阳日，将玉札服，即便看，多增目力也。
　　入局领事
　　右每日入局，先念入户咒曰：
　　四明功曹，通真使者。侍靖玉女，传言玉童。为臣通达，道室正神。上元生炁，入臣身中。令臣所启，皆得上闻。
　　默。毕，叩齿十二通，入户右脚先行。至圣前，叩齿九通，九拜，左手三捻上香。曰：
　　玉华散景，九炁舍烟。香云密罗，上冲九天。侍香金童，传言玉女。上闻帝前，令臣所启，成赐如言。
　　然后随心所祝了，步斗至斗口中，九拜长跪，奏密表了。从头呼祝，应干法箓中仙曹。遍曰：汝等候吾朝真罢，吾入局治事，当须分明现形，显白报应，不得有违。祝毕，存仙曹尽在左右。方始搯诀，依次第行持。依阴阳日，吞玉札，洗眼目了。然后端坐，据案吞通目洞视符，及摄召符。面前安纸一张，折三片，分三日。谓如今日系七月初七日，入局，合有上天降下文字，中下二界神只，呈到公事。或仙曹有呈覆事件，请主靖仙官，灵官玉女主者批上。良久，香上一一存见分明。少顷，即依洞视法念咒，吸青色及白体文字露，念咒分明，一一模写，看有甚事。俟晚朝理会出靖，念出户咒曰：
　　出阴入阳，万神开张。关启事毕，请闭黄房。侍靖玉女，明备神轩。
　　咒毕，出户，先左足入户，勿返顾。顾即来邪炁，所奏不达。先拜九拜，拜时闭炁。拜之出户，勿返顾。顾即忤真炁。勿踏户限，勿使灶中火，勿以口吹香，皆天之大禁，罚即考身。如所批之事，与师友议之，大段理会。未得，须再批审候报应，晚朝断也。
　　灵宝无量度人上经大法卷之十六竟
　　灵宝无量度人上经大法卷之十七
　　佩服内音品上
　　尔时太上於赤明初年，命天真皇人，传授诸天内音真法，安镇万天，立定乾坤，文制星辰，日月成立，万天及诸万圣，同於万类万物，皆受太上灵宝所成， 受元始天尊真炁，方得生成。各随本性，而受其名。谓此法能度天上人间万灵，及於一切得道圣众，皆禀内音真法，大禁之炁，乃成大道。人若遇此内音大道正法者，悉能上升。所谓一切大圣，皆得内音真法，而成圣也。
　　天真皇人曰：天上地下，谓此音无所不辟，无所不禳，无所不度，无所不成，此是天真自然之音，是名诸天内音真法，自然成立天地乾坤也。若遇此法时，须要上合於天，下合於地，中合於人，更能举动方圆，言不伤物，掌行损己救物之道。如此修行，方可行诸天内音真法，自得飞升上天之道。谓明诸天诸帝诸王诸圣，皆从诸天内音真法，而成仙官之位。此法妙重，诸天齐功，上天度人所宝，不传下世，所谓内音之法。故知元始天尊，四万劫一传下世。此明八功上音，皆是诸天宗范。谓明此音，是升天法。故入圣之根，长生之门，是上天之路。且人万劫，遇此法者，一身得道升天，更能度於九玄七祖，皆得神仙之道。谓明此法，天上人间，一切圣贤真灵， 无有不从此成高真之道。所谓此音度人无量，为万道之宗，得道成真，有如雨雾，功算不知其数。又喻云：似人间天子万官受位，若离天子，无由得官。有似万天真圣，若离元始天尊，无由得道。谓明此法，住今四百万年，再降人间。若有人遇此法者，独行三界，升入金门，与天齐年，所有灵宝诸天内音玉诀真法，俱列如后。
　　东方九炁青天八会书音
　　太黄皇曾天
　　皇曾天中第一、第二、第三三字，皆仰书玄都长楼之上，具文以正天地之度数，主召十方众真大神。其次第四、第五二字，仰书帝君游台南轩之上，主空无之中，生自然神真。其次第六、第七、第八三字，书日月之门，主通九幽之光，开长夜之府。字皆方一丈，八角焕明。
　　天真皇人曰：修飞仙之道，当以月十会之日，朱书皇曾天中第一、第二、第三字，向王服之，咒如法。百日万神朝己。以月十五、三十日，朱书第四、第五二字，向王服之，咒如法。服之二十四年，神真并生，生死皆得上升帝君游台之上。以月上下弦望之日，朱书第六、第七、第八三字，向月服之。八年身内有光，面作金色，生死皆得上升日月之馆，受炼而仙。佩其文，三官 无复恶对之录，名书皇曾天，随运生死，亿劫无穷，其法妙重，与天齐功。
　　大明玉完天
　　玉完天中第一、第二二字，并书天西北阙之上，主天地劫数之期。其次第三、第四二字，则书三界之门玉扇上，始开之分度。其次第五、第六二字，书紫微上馆，主罪福之场，开生死之门。其次第七、第八二字，书北元玄斗之中，主制天关轮转之度。天书皆方一丈，八角焕明，王完天中。
　　天真皇人曰：凡修飞仙之道，当以戊戌、戊辰日，朱书玉完天中第一、第二字，向西北服之，呢如法，皆得随运生死，劫劫化生，位齐飞天。以本命日，朱书第三、第四二字，向本命服之，咒如法，百日地官削死，三界保仙，生死皆得俓升三便之门。又以甲子之日，朱书第五、第六二字，向北服之，咒如法，百日三官削落罪簿，上天勒录於司命曹，幽魂则出长夜之户，受度更生福德之堂。又以立秋、春分之日，朱书第七、第八二字，向王服之，咒如法，七年玄斗记名，列仙帝宸，七祖皆得驾乘羽之辇，以升玉宸之宫。佩其文九幽则 无宿对之魂，长夜无复八难之根，生死普受开度，逍遥玄台，七宝林中。
　　清明何童天
　　何童天中第一、第二二字，题金车上宫，主人生死图录功过之根。其次第三、第四二字，题玉京七宝玄台，主万仙朝礼之仪。其次第五、第六二字，题九灵之馆，主天地大期改易之运，门玄化之牝，敷广度之功。其次第七、第八二字，题北元玄门之上，主天地之炁，御兴废之端。天书皆方一丈，八角焕明，何童天中。
　　天真皇人曰：凡修飞仙之道，当以七月七日，朱书何童天中第一、第二二字，向王服之，咒如法，百日则九府削罪於地简，玄都记名於金文，死者即得开度於九幽，魂神上升南极之宫。
　　又以八节之日，朱书第三、第四二字，向北服之，百日三界神真来朝己形，生死逍遥七宝林中。
　　又以戊戌、戊辰日，朱书第五、第六、第七、第八四字，向西北服之，大运之灾，皆得过度，水火之厄，随运更生始天之中。
　　玄胎平育天
　　平育天中第一、第二、第三、第四四字，并题太极上宫青华之门，主众真玉女诵咏五和之音。其第五、第六二字，题洞元之台，主天中庆云之晖，制和八音之章。其第七、第八二字，题洞灵上馆，主御帝君游观八极，制天魔王，开度真人，天书皆方一丈，八角焕明，平育天中。
　　天真皇人曰：凡修飞仙之道，当以甲子朱书上四字，向王服之，百日则得女游戏其房，诵咏感彻，降於帝王。又以春分、秋分二日，朱书第五、第六二字，仰天存白云而服之，百日面有玉光，神仙交通。又以十斋日，朱书第七、第八二字，向王服之，二十四年则生死同升，游行八极，变化八方，逍遥玄都七宝林中。
　　元明文举天
　　文举天中第一、第二、第三、第四四字，书天三便之门，主天地元数之黑，开大有之关，通龙汉之真。其第五、第六二字，书融生之台，融生是南极上元之游台也。主诸真人玉女，散五和之香，以□天中之文。其第七、第八二字，书紫阳之馆，主灵风之黑炁，迅庆云之轮。天书方丈，八角焕明，文举天中。
　　天真皇人曰：凡修飞仙之道，以戊戌、戊辰日，朱书文举天中第一来四字，向天门服之，生死皆得度阳九之灾，主更始之中，上游三界之庭，身入二便之门。又以十斋日，朱书第五、第六二字，向本命服之，百日玉女下降，万神居身。又以太岁之日，朱书第七第八二字，向南服之，八年体生玉光，有自然之香，万真交游，玉女在房，皆得游於紫阳馆中。
　　七曜摩夷天
　　摩夷天中第一、第二二字；书玄都玉关之上，主飞开大有之光，而洒自然之灵。其第三、第四二字，题紫微台，主开九幽之户，而出长夜之魂。其第五、第六二字，书北灵之馆，□□□於空洞，制万魔於帝庭。其第七、第八，书北极，主生死图录，善恶簿算。合八字，皆方圆一丈。
　　天真皇人曰：凡修飞仙之道，以本命之日，朱书上二字，向本命服之，一年生死皆与飞天齐功，命过不经地宫，径登玄都上宫。又以庚申、甲申之日，朱书第三、第四二字，向西北服之，七祖百日皆得去离长夜，上登朱陵之宫，八门也。又以五月五日中时，朱书第五、第六二字，向南服之，二十四年皆得游行文举天中，召魔制灵，威服百万。又以七月七日，朱书第七、第八二字，向本命服之，百日北帝削死录，南宫上生簿，记算司命，生身受仙，克成真人。
　　虚无越衡天
　　越衡天中第一、第二字，书元始玄台之上，主天地开闭之纪纲，维罗八极之道。其第三、第四二字，书北上玄关之门，主度运之炁。其第五、第六二字，书天西北门上，主五篇真文，隐明之运，开生死之期。其第七、第八二字，题九夜之台，主死魂归灵，受生还人，生死算录，亿劫缘根。
　　天真皇人曰：凡修飞仙之道，以本命之日，朱书上二字，向天门服之，制身神，与运生死，长落福中，不得去离。又以行年之日，朱书第三、第四二字，向地户服之，制身精炁，与运生死，长居南宫，不离身形。又以太岁之日，朱书第五、第六平字，向太岁服之，八年五、脏并生紫光，万神并炼、生死成仙。又以冬至日，朱书第七、第八二字，向北服之，九祖皆得去离幽夜，上升南宫，身与元始同运，轮转亿劫不绝，飞天同功。
　　太极蒙翳天
　　蒙翳天中第一、第二、第三、第四四字，书龙山九折之柯，长楼之上，主帝君游观俯仰之仪。其第五、第六二字，书北斗玄台，主生死命籍。其第七、第八二字，书南斗长生宫中，主死魂度入南宫，制受炼之神，更生之名也。
　　天真皇人曰：凡修飞仙之道，以八节之日，朱书上四字，向王服之，二十四年帝君下降，上真诸房。又以五月五日，朱书第五、第六二字，向北服之，北斗削落死籍，度名生宫。又以七月七日，朱书第七、第八二字，向南服之，南斗校取魂，而炼度生宫，体入自然福堂，受禄天厨也。
　　南方三炁丹天八会书音
　　赤明和阳天
　　和阳天中第一、第二、第三、第四四字，书洞阳之馆，主诸真人及得道者，受炼之人，给其羽仪，而登真之名也。
　　天真皇人曰：凡修飞仙之道，以五月五日，朱书上四字，向本命服之，五年则身躬澄正，内外光明，却秽致真，神明交通。又以七月七日，朱书第五、第八四字，向太岁服之，五内结仙，顶有圆象，万神侍卫，羽仪自然，但登真人，游宴太清也。
　　玄明恭华天
　　恭华天中第一至第四四字，书玉京山玄台之上，主天元开运变化之灵。其下四字，并书南极上元宫中，主生死功过，算命簿禄，合八字，皆方一丈，焕明恭华天中。
　　天真皇人曰：凡修飞仙之道，以立春日朱书上四字，向东服之，八年万神见形，变化八方，随运生死，亿劫长存。又以本命之日，朱书下四字，向太岁服之，百日三官削死簿，南宫书生录，九幽开九祖之魂，朱陵迎更生之形，万劫皆在七宝林中。
　　耀明宗飘天
　　宗飘天中第一至第四四字，书天西南龙泽之山，黄房之室，主开朗日月，飞天真人因录其功。其第五、第六二字，书日月上馆，主三光分度，盈缩之数。其第七、第八二字，书天中心玄门之上，主四方 无极世界分度之期。合八字，皆方一丈，焕明宗飘天中。
　　天真皇人曰：凡修飞仙之道，以本命之日，朱书上四字，向南服之，身得过度阳九之灾，驱除之中。又以月上下弦之日，朱书第五、第六二字，向日月服之，生死皆离时冥，恒处光明，万秽所不能伤。又以太岁之日，朱书第七、第八二字，向太岁服之，生死得周旋 无色世界，不拘五苦之难，逍遥忻乐之中。
　　竺落皇茄天
　　皇茄天中第一、第二二字，并书紫微上宫，主天门开明之期，度□人之名。其第三、第四二字，书北帝寒灵之窗，主万魔之精。其第五、第六二字，书三便之门，主制云中歌谣之鬼。其第七、第八二字，书南北二斗之门，主生死善恶功过之名。合八字，皆方一丈，焕明皇笳天中。
　　天真皇人曰：凡修飞仙之道，以春分之日，朱书上二字，向东服之，生死皆得度入朱陵，受号为仙人。又以立冬之日，朱书第三第四二字，向东北服之，百日万鬼朝见，敢有干试，学道自正，神真自降。又以八节之日，朱书第五、第六二字，向天门服之，则咏诵朗彻，上闻九天，万魔降伏，道备成仙。又以五月五日、七月七日，朱书第七、第八二字，向王服之，百日北帝削死籍，南斗书仙名，生死皆得飞天真人。
　　虚明堂耀天
　　堂耀天中第一至第四四字，书玉京九阳之台，主飞天真人朝礼之典，其下四字，书浮洞阳上绾，主诸学人受度之品。其八字并方一丈，焕明堂耀天中。
　　天真皇人曰：凡修飞仙之道，当以八节之日，朱书上四字，向王服之，生死皆得上朝玄都之宫，受飞天灌五云之华，而成飞天真人也。又以五月五日、七月七日，朱书上四字，向南服之，则魂神受炼，炁自澄正，八景备守，共举人身，上升玄都之上，骞林之中也。
　　观明端靖天
　　端静天中第一字，书天关之上，主四时之炁。其第二、第三、第四三字，书北斗玄关之上，主众真朝宴之仪。其第五、第六二字，书金阙北壁，主制天魔。其第七、第八二字，书三便之门，主学者应度之人。合八字方一丈，八角焕明，於端静天中。
　　天真皇人曰：凡修飞仙之道，当以八节之日，朱书上一字，向王服之，百日万灾不能伤，毒疠不能干，与四时休和，洞明自然。又以八节之日，朱书第二至第四字，向王服之，百日万神朝身。又以立冬之日，朱书第五第六二字，向东北服之，万魔降伏，鬼精束形。又以七月七日，朱书第七第八二字，向本命服之，南上书仙名於玉簿，出幽魂於地下，身入法轮之门，游宴开明之户。
　　玄明恭庆天
　　恭庆天中第一字，书紫微之宫北壁之上，主领万神事。其第二字，书南华宫，主致神龙王仪典。其第三至第六四字，书三便之门，主生死图录，总仙度品格。其第七、第八二字，书南极宫中，主炁炼度典仪。合八字方一丈，八角，焕明恭庆天中。
　　天真皇人曰：凡修飞仙之道，当以正旦一日，朱书上一字，向东服之，则万神侍卫，威制十方。又以立春日，朱书第二字，向东服之，八年神龙为使。又以五月五日、七月七日，朱书第三、第四至第六四字，向南服之，百日北帝削死籍，三界度仙品。又以夏至日，书第七、第八二字，向王服之，百日面有玉光五内结仙。
　　太焕极瑶天
　　极瑶天中第一至第四四字，书玉京七宝台上，主诸真人游行仪典。其下四字，书紫微宫中，主死得道人。八字八角，焕明极瑶天中。
　　天真皇人曰：凡修飞仙之道，当以八节日，朱书上四字，向王服之，修斋行道，万神侍卫，诵咏朗彻，众真下降。又以本命之日，朱书下四字，向太岁服之，三官削罪地简，紫微书名仙录，玄都紫微宫中。
　　灵宝无量度人上经大法卷之十七竟
　　灵宝无量度人上经大法卷之十八
　　佩服内音品下
　　西方七炁素天八会书音
　　元载孔升天
　　孔升天中上四字，并书南极玄窗之上，主诸得道人受炼品目。其第五、第六二字，书南极洞阳之馆，主得道人受炼游仙品目。其第七、第八二字，书南上北窗上，主制万魔干试之炁。合八字，皆方一丈，八角，焕明，孔升天中。
　　天真皇人曰：凡修飞仙之道，当以五月五日、七月七日，朱书上四字，向南服之，身体生津，内外光明，万神镇宫。又以本命之日，朱书第五、第六二字，向本命服之，三官削罪录，南宫度仙名。又以立春之日，朱书第七、第八二字，向北服之，万魔降伏，鬼精灭爽，神真总归，身飞太清。
　　太安皇崖天
　　皇崖天中上二字，书金阙之南，主天地开辟之运。其第三、第四二字，书大罗之上通真之房，主诸尘秽之炁，总得度之名。其第五以下四字，并书南宫福堂之上，主飞天得道人高下品秩。合八字，方一丈，八角，焕明，皇崖天中。
　　天真皇人曰：凡修飞仙之道，当以太岁之日，朱书上二字，向东服之，生死皆得，随运往来，光明不绝。又以八节之日，朱书第三、第四二字，向王服之，万秽清荡，神炁澄正，名书朱宫，仙官来迎。又以七月七日，朱书下四字，向南服之，太极度仙品，九灵记桥堂，生死皆受自然之厨，欢乐七宝林中。
　　显定极风天
　　极风天中上二字，书月宫之阴，主天王游宴之仪，制月光之散辉。其第三、第四二字，书玄都紫房，主天地劫会之期。下四字并书玉京玄台，主生死录籍，善恶功过。合八字，皆方一丈，八角，焕明於极风天中。
　　天真皇人曰：凡修飞仙之道，当以生月三日，朱书上二字，向月服之，三百日面有金容，身有光明。又以八节日，朱书其下二字，向西北服之，皆得过大小劫会，天地之灾。又以太岁之日，朱书其下四字，向本命服之，百日三官除地简，南宫记仙名，二十四年，当以三色之云，迎子上升景星之庭。逍遥太元之中，位为景霄真人。
　　始皇孝芒天
　　孝芒天中上四字，并题南上朱阙，主生死开度，解善恶缘对，赤简之录。其下四字，并书日之上馆，主得度之人，受炼之容，披九幽之户，入更生之门。合八字，皆方一丈，八角垂芒，焕明，孝芒天中。
　　天真皇人曰：凡修飞仙之道，当以本命之日，朱书上四字，向本命服之，百日九幽削宿简，南宫记仙名，生死灭度，世生福堂。又以月十五日正中，朱书其下四字，向日服之，三年日童下降，面有日光，灭度则得受炼而更生，大运满则得驾乘飞景之舆，游三界之上，太寂之庭，七祖同福，世世生仙。
　　太皇翁重浮容天
　　翁重天中上二字，题玄都九层长楼，主召天中之魔。其第三、第四二字，题三便之门，主制天中魔王谣歌之音。其下四字，题北虚上馆，主治万鬼之牢。合八字皆方一丈，八角垂芒，焕明翁重天中。
　　天真皇人曰：凡修飞仙之道，当以斋日行道求仙，朱书上二字，向北服之，则万试不干，真灵即降。又以入山请乞，及诵经之日，朱书其第三、第四二字，向东北服之，则咏诵朗彻，上天遥唱，心神澄正，七年成仙。以恶梦反为百鬼所害，朱书第五至第八四字，向东北服之，百鬼束形，三官摄妖，精邪自灭，神真降身，轮转运足，克成上仙。
　　无思江由天
　　江由天中上四字，题九天玉阙之上，主四时之炁，阴阳之数。其下四字，则书明真之台，主灭度之录，领更生之人。合八字皆方一丈，八角垂芒，焕明江由天中。
　　天真皇人曰：凡修飞仙之道，当以八节之日，朱书上四字，向王服之，则与四时之炁，混同自然，经灾不灭，履害不伤。又以本命之日，朱书下四字，向本命服之，则九幽削死录於地简，上生名於南宫，七祖同福，长入欢乐之堂。
　　上堞阮乐天
　　阮乐天中上二字，书紫微台北轩之上，主得道者之品格。其第三至第五三字，书南阳之台，主校幽夜之录，开度更生之魂，上升朱陵之绾，衣食自然之福堂。其下三字，书大罗之上始阳之台，主上品之人得度大千之界，升入元景之堂。合八字皆方一丈，八角，焕明阮乐天中。
　　天真皇人曰：凡修飞仙之道，当以正旦一日，朱书上二字，向东服之，百日东华记名，上仙之品。又以七月七日子时，朱书其下三字，向北服之，九幽削长夜之录，南宫记更生之名，九祖皆得去离五苦，上升玄中福禄之堂。又以八节之日，朱书其下三字，向王服之，灭度皆得上升大罗之天，逍遥七宝林中。
　　无极昙誓天
　　昙誓天中上六字，并书东华宫青林之树，主天中空生自然之音。其下二字，书玄都玉台之上，主诸真人服御五云之精，日月之光。合八字皆方一丈，八角垂芒，焕明昙誓天中。
　　天真皇人曰：凡修飞仙之道，当以登斋行道之日，朱书上六字，向王服之，则声参太极，炁入神霄，上帝遥唱，计日成仙。又以鸡鸣，朱书其下二字，服之而咽云芽，百日面有光精，五府充溢，举形炼仙，九祖出幽夜，更生人中，功满克得，驾乘三素之軿，游宴紫微之宫也。
　　北方五炁玄天八会书音
　　皓庭霄度天
　　霄度天中上二字，并书玄都长楼之上，主天地开闭，明自然之真。其第三至第六四字，并书神楼之上，主天地劫会之交，度得道人，炼以太和之炁，使得入自然之真也。其下二字，书天门之扇，主得度之人，上诣天门，受炼而还也，合八字皆方一丈，八角垂芒，焕明霄度天中。
　　天真皇人曰：凡修飞仙之道，当以正旦未，书上二字，面东服之，则随运轮转，不失本形，又以正旦，朱书下四字，向东服之，灭度即得受炼，太和之炁，而入自然之真。又以九月九日，朱书下二字，面西北服之，以身灭度，则与九祖同升九天之门，受炼而更生也。
　　渊通元洞天
　　元洞天中上二字，书扶桑司灵之馆。其次二字，书东井华林之堂。并主洪水四出盈缩之度。其下四字，并书太极宫中，主大水出时，司命校录，度学仙之人，合八字皆方一丈，八角垂芒，焕明元洞天中。
　　天真皇人曰：凡修飞仙之道，当以冬至后甲子日，朱书上四字，向北服之，二十四年，则能水行，河伯同迎，万灵侍卫，天灾不伤也。又以朱书下四字，佩身，则名参帝录，生死为仙，大水时，朱书，向北服之，则鸟母迎以凤，东上登须弥之山，逍遥游观洪波之津也。
　　翰宠妙成天
　　妙成天中上二字，书月之上馆，主明天地之阴阳，通长夜之光。其第三、第四二字，书三便之门，主生死之籍，度得道之人。其第五至第八四字，书紫微云宫，主生死得度之人，羽服飞行之仪。合八字方一丈，八角垂芒，焕明妙成天中。
　　天真皇人曰：凡修飞仙之道，当以月生三日，朱书上二字，向月再拜而吞之，七年身内发月光，照见五内。又以八节日，朱书第三、第四二字，向王服之，皆得度大会之灾，身为帝王之民，五帝保举，位为仙王。又以八节日，朱书其下四字，向王服之，生死皆得上诣朱陵受仙，衣羽服而游诸天也。
　　秀乐禁上天
　　禁上天中上二字，书玉台之上，主空洞自然之书。其第三、第四二字，书三便之门，主生死图籍，试得道之人。其下四字，书紫微长楼，主总监诸天炁，主得道之人，升仙之名。合八字皆方一丈，八角垂芒，焕明禁上天中。
　　天真皇人曰：凡修飞仙之道，当以平旦，朱书上二字，向王服之，身与四时节侯相应，诵咏灵音，上参神霄。又以七月七日中时，朱书第三、第四二字，向本命服之，百日北帝削死录，南宫上仙籍，魔王保举，生死得道。又以八节日，朱书其下四字，向王服之，八年七祖皆得上升朱陵之宫，身与诸天同友，交游上清也。
　　无上常融天
　　常融天中上四字，书紫微上宫通阳之馆，主得道之人功德轻重之品。其下四字，书天地元玄斗之中，主炼度得道人身，以迁自然之堂。合八字皆方一丈，四角，焕明常融天中。
　　天真皇人曰：凡修飞仙之道，当以七月七日，朱书上四字，向王服之，百日三界书其功，言上朱陵之府，七年位为真人。又以正旦，朱书其下四字，东向服之，生死皆自然光明，去离九幽之根，升入无极福堂。
　　玉隆腾胜天
　　腾胜天中上四字，书玉清云宫，主众圣上朝之仪典，主云霞而聚云也。其下四字，书紫阳上馆，主自然音和空洞之章。合八字方一丈，四角，焕明腾胜天中。
　　天真皇人曰：凡修飞仙之道，当以八节之日平旦、正中、日入三时，朱书上四字，向王服之，百日万神朝已，二十四年则致碧霞之辇，上升七宝云宫。又以八节之日正中，朱书其下四字，向王服之，八年则能自然知诸天之音，洞达玄虚，与真合同。
　　龙变梵度天
　　梵度天中上二字，书紫虚太微之馆，主度得仙之人。其下六字，并书南阳上宫紫台之轩，主得道功勋轻重之叙。合八字皆方一丈，四角，焕明梵度天中。
　　天真皇人曰：凡修飞仙之道，当以正旦，朱书第一、第二字，向王服之，八年朱宫书名，飞天伺功。又以七月七日，朱书下六字，向南服之，二十四年自然识其先身。宿命因缘之根，生死并得上升玉清之天，欢乐之宫。
　　太极平育贾奕天
　　贾奕夫中上四字，书玉清上宫太极阳台，主虚无自然生真之号。其下四字，书北阙玄牡之户，主六梵之炁，炼度得道之人。合八字皆方一丈，四角，焕明贾奕天中。
　　天真皇人曰：凡修飞仙之道，当以正旦，朱书上四字，向东服之，九年坐知自然空中之事，太极书名於仙录之品。又以立冬之日，书下四字，向北服之，百日六府受真，体生光明，二十四年，生死皆得进大罗之上，逍遥之林也。
　　随四时之节佩服内音诀
　　天真皇人曰：凡修飞仙之道，及灭度之法，尸亿解化，轮转生死，随运逍遥，无拘太阴。当朱书诸天玉字，无量内音，白素佩身，随文服御，心不受秽，五内情和，六府恬寂，空泊无为。八年洞达诸天，坐见十方，神真交降，体生玉光，驰骋龙驾，白日登晨，玉童章上道，四万劫一行。修行之法，当依上朱书。春正月、二月、三月，当以朱书文，向王，叩齿九通。咒曰：
　　飞天大梵，维罗八方。九炁清天，总为神王。五合八会，流焕太空。上关龙汉，神仙之宗。下拔长夜，九幽之房。拔度苦魂，朽骨生光。身变毛羽，五色衣裳。苍龙碧辇，飞步空行。今日上告，青天始阳。万硕谐和，与炁齐同。升入无形，永保无穷。
　　毕，服文，仰咽八炁，止。夏四月、五月、六月，朱书文，向王，叩齿八通，咒曰：
　　天书敷罗，梵行赤明。上开八通，五合通灵。大运启期，洞阳炼精。玉文焕朗，三景自明。下度生死，一切受形。今日良吉，大圣临庭。九夜开牖，幽房朗清。三恶休息，我道自成。五帝保度，上登华京。七宝林中，长享劫龄。
　　毕；服文，仰咽八炁，止。秋七月、八月、九月，朱书文，向王。叩齿七通。咒曰：
　　飞玄八会，结炁成真。六十四字，总灵天根。开度生死，朽骨还人。幽魂披散，受炁上玄。今日时庆，万愿开陈。众真交会，我愿我仙。景与道合，我愿我神。得乘素云，上升帝宸。七宝欢乐，交友真人。
　　毕，服文，仰咽八炁，止。冬十月、十一月、十二月，朱书文，向王，叩齿五通。咒曰：
　　玉字开冥，流焕上门。八炁结真，梵行景云。神王启光，三象洞分。五色徘徊，照我灵魂。今日值合，仰希帝君。开宥出书，授我真文。玉泽交灌，五府生真。毛羽变化，驾景乘宸。出幽入无，仙度自然。七祖同归，欢乐上元。
　　毕，服文，仰咽八炁，止。
　　天真皇人曰：此祝说之辞，皆四会之炁，八和之音，自然之章。行之者上天遥唱，三界设礼，万神束带，侍卫灵文，随节服御，祝说咽諿，百日诸天记录，地官削简。八年神真自降，体生玉光，洞达幽虚，坐睹自然，死户更生，反胎还人，轮转不灭，生死得仙。道尊法妙，四万劫一行。轻泄漏慢，身负河源风刀，万劫终不得仙。明真旧格，宜秘之焉。
　　灵宝无量度人上经大法卷之十八竟
　　灵宝无量度人上经大法卷之十九
　　五方云芽品
　　元始赤书五篇真文，生於太虚之中。天地未光，开辟未明，潜结元根，三景成立，五炁生焉，五色分彩，焕照五方。置以五帝，导以阴阳，轮转九天之纽，运明五星之光，植五岳以安镇，育五府以养神。是以至真之人，常依阳光之始明，上道元始之正炁下，引玉泉以流芳，致元精於太极，招五帝於灵童。营溉之者不衰，存守之者无穷，回万劫而更始，保五芽於颜容，实灵宝之妙诀，快万圣之宗崇。
　　元始赤书服食青芽导引九炁青天玉诀
　　修养青芽，导引东方九炁青天之法。常以立春之日鸡鸣，入室，东向九拜，平坐，叩齿九通，思束方安宝华林青灵始老君，姓阎，讳开明，字灵威仰。形长九寸，头着青精玉冠，衣九炁青羽飞衣，驾乘苍龙之舆，建颖旗，从甲乙胡老之君九十万人，从九炁青天中下来降室内。须臾化生青炁，郁郁如云之杳烟，贯覆己形，从己口中入，直下肝府。又思木星焕明东方，光照我身，皆令分明。竟便开目，仰祝曰：
　　九炁青天，元始上精。皇老尊神，衣服羽青。役御天宫，焕明岁星。散辉流芳，淘溉我形。上餐朝霞，服引木精。固养青芽，保镇朽零。肝府充溢，玉芝自生。回年亿劫，色返童婴。五炁混合，天地长并。
　　毕，引青炁九咽，止。便服东方赤书玉文一十二字。
　　右十二字，则九炁青天之名，导引青帝九炁，服食青芽。皆朱书白纸上，存思讫而顿服之。则九炁不招而自降，青帝应声而见形，五芽坚固於东岳，肝府玉芝而自生，灵童齐真文於寝侧，青腰来辅翼而使令，九年积感变化，立成神仙，度世万劫不倾。常以鸡鸣阳光始分，东向，叩齿九通，摩两手令热，以掌拭面目九过。仰祝曰：
　　东方青芽，服食青芽，饮以朝华。
　　毕，便以舌料上齿里甜唇三过，令玉泉满口，而咽之三过。又引青炁九咽，令镇肝之中，其道毕也。
　　元始赤书服食赤芽导引三炁丹天玉诀
　　修养丹芽，导引南方三炁丹天之法。常以立夏之日鸡鸣，入室，南向三拜，平坐，叩齿三通，思南方梵宝昌阳丹灵真老君，姓洞浮，讳极炎，字赤熛弩。形长三寸，头着赤帻玉冠衣三炁丹羽飞衣，驾乘丹龙玉舆，建朱旗，从丙丁越老之官三十万人，从三五丹天中下来降室内。须臾化生赤炁，焕焕如火之明，贯覆己形，从己口中入，直下心宫。又思火星焕明南方，光照我身，皆令分明。竟，便开目，仰祝曰：
　　三炁丹天，朱宫灵童。元始上老，参驾赤龙。丹羽飞衣，锦帔光明。驱策天宫，运道阴阳。三炁吐辉，灌我绛宫。赤子保镇，金芽饰容。朝餐朱景，玉芝满充。回停劫年，朽骸返童。长龄天地，永享无穷。身生水火，变化百万。
　　毕，引赤炁三咽，便服南方赤书玉文一十二字。
　　右十二字，则三炁丹天之名。引赤帝三炁，服食丹芽，皆赤书白纸上，存思讫而顿服之。则引赤炁而流溢芳芝，玄注於绛宫，赤帝降真於存思，受赤文於灵童，保丹芽以永固，食三炁於祝融，荣赤圭以通灵，运五篇以召神，长斋默感於太寂，上天书名於南窗，可谓坐致而不难，永享之而无穷也。常以鸡鸣阳光始分，南向，叩齿三通，摩两掌令热，以拭面目三过。仰祝曰：
　　南方朱丹，服食朱丹，饮以丹池。
　　毕，以舌料下齿，甜唇漱口，玉芝满口，而三咽之。又引赤炁三咽，令镇心宫之中，其道毕也。
　　元始赤书服食戊已导引元炁黄天玉诀
　　修养黄芽，导引戊己十二炁，中黄之天。常以春分、夏节、秋分、冬节四日鸡鸣，入室，向王十二拜，平坐，叩齿十二通，思中央玉宝元灵元老君，姓通班，讳元氏，字含枢纽。形长一尺二寸，头着黄精玉冠，衣五色羽衣，驾乘黄龙玉舆，建黄旗，从神戊己越老之官十二万人，从十二炁黄天中下来降室内。须臾化生黄炁，勃勃如景云之吐辉，贯覆己形，从口中而入，直下脾府。又思土星焕明中天，光照我身。皆使分明，便开目。仰祝曰：
　　中黄泰山，元炁徘徊。上有元老，总统四岳。参驾黄龙，五色羽衣。运导九天，轮转璇玑。焕明土星，流光散辉。
　　玉英芳芝，充溢四飞。淘溉我身，脾府鲜开。养芽餐精，万神总归。检魂制魄，仙炼八威。表里洞明，常生不衰。通真达灵，升入太微。
　　毕，引黄炁十二咽，止。便服中央赤书玉文一十六字。
　　右十六字，则中黄天名，导引黄帝十二炁，服食黄芽，皆赤书白纸上，存思讫而顿服之。则上引元炁於九天，下注玄膺於妙门，太仓无粮而自充，脾府不焕而自熏，老应响已玄和，灵童披襟而告文，素运走给命东西。妙哉玉诀，为万仙之端。常以鸡鸣阳光始分，向王叩齿十二通，摩两手令热，以摩拭面目十二过。仰咒曰：
　　中央戊己，昂昂太山，服食精炁，饮以醴泉。
　　毕，以舌撩上腭玄膺，取玉泉，甜唇三过，咽之。又引黄炁十二咽，令镇脾府之中，其道毕也。
　　元始赤书服食素芽导引七炁素天玉诀
　　修养素芽，导引七炁素天。常以立秋之日鸡鸣，入室，西向七拜，毕，平坐，叩齿七通，思西方七宝金门皓灵皇老君，姓上金，讳昌开，字耀魄宝。形长七寸，头着白精玉冠，衣素羽飞衣，驾乘白龙，建紫旗，从神庚辛玄老之官七十万人，从七炁素天中下来降室内。须臾化生白炁，浩浩如秋云之罗天，贯覆己形，从口中而入，直下肺府。又思金星焕明西方，光照我身，皆使分明。便开目，仰祝曰：
　　金灵七门，浩映西华。中有素皇，元始之家。参驾白龙，七炁峨峨。徘徊玉门，散精朱霞。金星吐辉，芳芝。玄奥我身，养我素芽。明石鲜光，万劫不殂。服以流泉，食以太和。九天上帝、给以玉华。保年驻白，颜景敷罗。长存天地，三光同遐。
　　毕，引白炁七咽，止。便服西方赤书玉文一十二字。
　　右十二字，则西方七炁素天之名。导引白帝七炁，服食素芽，皆素书白纸上，存思讫而顿服之。七炁天神玄注素晖以灌溉，明石自生，玉芝以奥，肺宫开明而纳真，太仓不哺而自熏，素灵应响而驱策，参乘九天之门，养之不休，寿与元始而同年。常以鸡鸣阳光始分，向西，叩齿六通，摩两掌令热，以摩拭面目七过。仰祝曰：
　　西方明石，服食明石，饮以灵液。
　　毕，以舌撩齿上，甜唇漱口，令玉芝满口，便三咽之。又引白炁七咽，令镇肺腑之中，其道毕也。
　　元始赤书服食玄芽导引五炁玄天玉诀
　　修养玄芽，导引五炁玄天。常以立冬之日鸡鸣，入室，北向五拜，毕平坐，叩齿五通，思北方洞阴朔单郁绝五灵玄老君，姓黑节，讳灵会，字隐侯局。形长五寸，头着玄精玉冠，衣玄羽飞衣，驾乘黑龙玉舆，建皂旗，从神壬癸羌老之官五十万人，从五炁玄天中下来降室内。须臾化生黑炁，晖晖相沓，光若流星之焕耀，贯覆己形，从口而入，直下肾府。又思水星焕明北方，光照我身，皆使光明。便开目，仰祝曰：
　　北方玄天，五炁散灵。上有大神，始老元精。驾龙建旗，游宴上京。是日元吉，庆云敷荣。飞芝流洒，滂沲四盈。玉女玄奥，灌我身形。肾宫充镇，朽芽更生。五府纳真，上通神明。五老降接，仙道早成。变化水火，衣服羽青。飞行太空，游造紫庭。寿同三景，万劫长龄。
　　毕，引黑炁五咽，止。便服北方赤书玉文一十二字。
　　右十二字，则北方五炁玄天之名。导引黑帝五炁，服食玄芽，皆赤书白纸上，存思讫而顿服之。则玄老员籍於朱陵，灵童题简於赤文，五炁流芝奥於枯宅，玉泉涌池生於端门，神镇灵厥，肾府生熏，太玄玉女役使东西，万劫不衰，玄老同存。常以鸡鸣阳光始分，北向，叩齿五通，摩两掌令热，以摩拭面目五过。仰祝曰：
　　北方玄滋，服食玄滋，饮以玉饴。
　　毕以舌撩下齿内，甜唇漱口，令玉芝满口三咽。又引黑炁入腹，令镇肾府之中，其道毕也。
　　昔道言导引餐芽之法，常以八节之日，各依其日，入室清斋，存思五老像，像咒说毕，各随方导引服诸天名。行之八年，仙官到迎，玉女侍卫，身生光明，照映十方，出入游行。五帝稽首，三界司迎。此位唯三天上真之号。此文具藏南圃赤洞五城之内，三天仙官备守，仙楼十二重，藏以紫玉之匮，刻以黄金札，挂以丹芝光草。即以太上中章，皆授宿有仙籍，名书丹台，应为二天上真之人。目无此挺，终不得眄。篇目旧科，四百年一出。常以鸡鸣，安身定神，以次行事。先服东方青芽炁，次南方，次中央，次西方，次北方，如上法五帝毕，便叩齿三十六通，咽炁二十五过，止。又都咒曰：
　　白石岩岩以次行，源泉涌洞似玉浆。饮之长生，寿命延长。
　　毕，以舌撩上下中央，令玉芝满口，而三咽。又引炁二十五咽，过极炁而咽之，其道都毕。
　　灵宝无量度人上经大法卷之十九竟
　　灵宝无量度人上经大法卷之二十
　　隐书玄象品
　　玄师曰：乾坤开辟，五行三才之象，皆有形质。为人能全天地之炁，而不能长久者，谓其通於变化，而不能拘於精神，以养清真之炁，而反为妖孽邪魔。夫人能养其天气，可证天真。养其烛气，化为魔鬼。此则易知而难行，易行而难言也。长生飞升之道，无非得道，是故迷沦於色欲之界。灵宝隐书虽其言寡，其行奥。欲清气不荒於色欲之间，浊炁俱澄於沉沦之内，当赤明劫运流行，上学其於下士，莫可得焉。迨我皇人得之浮空，立象至精之中，日月星宿，风雨四时，正炁之内，卞璇玑玉衡，轮回昼夜。世人能存其长生之道，而不入於轮转之界，则具在隐书分别，诸章酌然。已见长生要径之门，必使超凡入圣而易行。上仙得之，明风雨冥晦。下仙得之，通生死机候。王侯得之，推应四时，资养万物，召感和炁，乃至长生。凡人不知委形，与天地齐同，使精神炁血耗
　　散，即衰老而自死。灵宝长生之诀，运度流行、使归根复命，魂魄啸咏，炁血泛景，然后隐形遁迹，饥寒无侵，消魔除毒，避世绝味。至於得无为长生之道，万法之宗，不出於此户庭耳。所以四极天中梵熙音文，一极六十四字，是五行卦象之文，不离人身。若能动息悟解，精炁混合，灵音和畅，是为长生不死之人。在天成音文炁候，在地成万物形质，在人得之冲识往来。然后知空不空，知色不色，是为照了，达我妙音。身与天地齐，炁与隐书合。知音者，其行有七，一遍身轻，二遍神安，三遍炁全，四遍精通，五遍神化，六遍通灵，七遍成宝，自然和合，变化上清，飞身金阙，游宴玉京。
　　青帝大魔神功符
　　凡欲受持，立春日志诚焚香，面东阳初，甲子、庚申、三元日同鸡鸣，正坐，合目，拱手，如意自在，侯炁安静匀和，不可以手擦面目，恐乱神炁。吹以津液盥漱，咽液一过，叩齿三下。然后鼓炁一口，使息炁调匀，出自鼻中，徐徐匀停调一乎息，自然遍满肌肤血脉毛窍之间，六根即得清浄。此养东方阿苍无念发生之炁。鼓炁一口，以养胎息。若不鼓炁，奔入南昌心帝之位，相克未可用也。凡欲使息炁长久，以心目相存於鼻窍之中，自然得久。次以闭息令长久，以心听耳内，若蝇虫蓊蓊之声。凡人观听於声色，所以精神飞走，而出於耳目之间，政疾病寿夭。常以心听耳，有若虫声，自若魂魄不散。故人居色欲之界，常存此法，令情欲自灭，精神不衰，不知此法，神疲精耗，死则近矣。次心中存身化山川林木，身若在天地日月之下。久行此法，精炁内守，觉如山岳之象，以安百神，即得精炁生存，疾病自愈。行持至此，徐徐开目，以浄水吞符，此召青帝护魂。按东方隐书，自亶娄阿苍至四象吁员，此东方八天，是八卦之象。已上六十四字，分音炁为六十四卦，上属春官木德，蓊郁之精。东斗主算，青帝君之治，在人身为护魂君，主耳目口鼻毛发生门之魂。东方天魔，名曰巴元丑伯，天蓬兵法职之。
　　戊辰、己巳，纳音属木。当行东方炁符，及兼行中极炁符。外纳音属木日，准此将上四字，合为一符，或随形势大小篆之。
　　凡篆此符，面东方，以左手仰掌，大指搯中指中，右手执笔，念东方八天音文六十四字，毕。念目想东方八天帝，在云霄半空之中，垂一珠如弹丸。叩齿三下，取珠中青炁一口吹笔上，念咒曰：
　　元始灵书勑，巴元丑伯魔王，受天蓬大法。急急如律令。
　　次用朱书符，先写巴元丑伯，次字上划八卦，重迭划之，又书勑字，随笔左转九匝出笔。
　　赤天大魔神功符
　　焚香，安坐，如法调十余息，令匀长。存心常若莲花之状，后盥漱咽液沃泽，想心炁与眼炁相通，次想心炁直上至顶后过，声若雷轰，觉如风雨，存在两眉之间。存见眼中双瞳，有若金环之状。金环想法目前，随左转九回。凡人眼前有花生，或黄或黑，为精炁所散，神光在外，眼目有疾。行此九转神光法，即得光明，至老不昏昧。次想身在猛火之中，稍觉炎热。又想天柱之中，时若雷电霹雳之声，觉百骨毛窍皆开，身上若雨露升降，大有剪邪辟恶之功。按南方隐书自南阎洞浮至神缨自宫，此南方八天，是八卦之象。六十四字，分音炁为六十四卦。上属夏官火德，赫奕之精，南斗上生，赤帝之治，在人身为养炁君，主心帝生炁枢机之门。南方天魔，名曰负天担石，天猷兵法职之。
　　丙寅、丁卯日，纳音属火，当行南方炁符，及兼行中极炁符，外纳音属火日，准此。
　　凡书符，面南，搯中指第一节，执笔，念南方八天音文六十四字，念目想南方八天帝君，在云霄之上，垂一宝珠如弹九，叩齿三下，取珠中赤炁吹笔上。念咒曰：
　　元始灵书敕，负天担石魔王，受天猷大法。急急如律令。
　　次用朱书符，先书负天担石，次划八卦。次书敕字，三转笔，出笔如法。
　　白帝大魔神功符
　　焚香，安坐，面西，调十余息令匀。上想心中金色光明通照，遍存心炁在两乳中。即已遍，然后盥漱咽液，入华盖肺腑之中，想身在七宝林中上，想见山不凡之状，高若万仞，居大海中，与尘世相隐。次即心想两乳左右，有涌泉两穴，自丹天之下，上升此穴，流出身外，皆散漫於海中，此为泝流之法，使精炁保养。凡人两乳煞炁，若杵声心从尸神，之所感尸神。按西方隐语，自刀利禅猷至栢空度仙，此西方八天，八卦之象，六十四字，分音炁为六十四卦，上属秋官金德，耀魄之精，西斗记名，白帝君之治，在人身为侍魄君，主肺腑华盖地根之魄。西方大魔，名曰反山六目，翔圣兵法职之。
　　甲子乙丑日，纳音属金，当行西方炁符，兼行中极炁法，余纳音金日准此。
　　凡书此符，面西，搯中指中节，右手执笔，念西方八天音文六十四字，令目想西方八天帝君，在云霄之上，悬一宝珠如弹丸大，叩齿三下，取珠口中白炁吹笔上，再咒曰：
　　元始灵书敕，反山六目魔王，受翊圣大法。急急如律令。
　　次书符，先书反山六目，次划八卦，次书敕字，转笔七匝，出笔如法。
　　黑帝大魔神功符
　　焚香，安坐，面北，调十余息，令匀长。想耳中黑炁飞散出，耳内声若残蝉之声，余音断续不绝，自然神炁寂静，通血君朝於元矣。凡有四肢骨血之疾，此法消除为要也。次调息闭炁，存想上天日月之象，降在两眉前，照彻十方。然后日从左鼻孔入，月从右鼻孔入，直至顶后。次入丹田中，照耀光彻遍体。先存日轮在丹田中，旋行运转九遍。次想日左月右，在丹田中不敢动，放五色光明，从天柱而上，直至顶后，光明十方。想日月在丹田中，若大冶铸金石之状。如此烹炼，随意而止。此为内金丹之法，行恃岁月，即为长生之人。若鼓炁盥漱，即成流珠之状。按北方隐书，自玃无自育至幽寂度人，此北方八天八卦之象，六十四字，分阴阳为六十四卦。上属冬官水德，曲育之精，北斗落死，黑帝君之治。在人身为通血君，主真阳肾元生根之血。北方天魔，名曰监丑朗馥，黑煞兵法职之。
　　丙子丁丑，纳音属水，当行北方炁符，兼行中极之炁。纳音属水日皆准此。
　　凡书符，面北，左手搯中指二节，右手执笔，念北方八天音文六十四字，合目想北方八天帝君，在云霄之上，悬一宝珠大如弹九，叩齿三通，取珠口中黑炁吹笔上，念咒曰：
　　元始灵书勑，监丑朗馥魔王，受黑煞大法。急急如律令。
　　次书符，先写监丑朗馥四字、次划八卦，次书敕字，次转笔七匝，出笔。
　　黄帝大魔神功符
　　焚香，安坐，调十余息，令匀长。以心想顶门有黑炁，直入至云天碧落之中，化成一宫，若有所立，圆象有式。存自身披五色云霞衣，头顶旒文冠，手执玉简，珠履而坐。所见圆象之内，其中有灵光，照彻天地之间，如天帝所居之宫，往来所都，皆自然矣。以此召黄帝中主之君。此乃元始中极之法，中斗大魁君之治。经云：黄帝中主，万神无越，总监众灵之司。魔王名曰横天担力。此尊在四极之上，元始正炁土德之精。圆象修真之法，总炁归於无色之界。行持之后，令人归根复命，炼精养炁，炼炁成神，炼质成真。经云：上游上清，出入华房，八冥之内，细微之中，下镇人身，泥丸绛宫，中理五炁，混合百神，十转回灵，万炁齐仙。
　　庚午辛未，纳音属土日。当行中极炁符，更不兼用四方法外。纳音属土，准此使内外金丹功成。
　　凡书此符，面东，存中央，以左手仰掌，搯中指中节，执笔，念咒曰：
　　光明立成度，生辟禳度成。
　　想元始上帝在层霄之上，垂一宝珠，珠口中出五色炁，吸炁吹笔上。念咒曰：
　　元始灵书敕，横天担力魔王，受中斗大魁法。使吾炼精养炁，炼炁养神，炼质成真，即日飞升。急急如律令。
　　次用朱书符，先书横天担力，不用卦。次用光明立成度生辟禳度成十字，次书敕字，转笔一匝，出笔如法。右法是上真之道，所以飞升金阙，游宴玉京也。学道之士行持至此，依前法吞服。
　　已上五符，凡遇济人治病，看五脏所属，以五行同类给符佩服。如病在肝，用东方符。如水火刀兵之祸，用五行所克之符。如祸患是水，即用中央土符治之。凡写符，於物色器具上，或草或篆，大小皆可，但不失音文理划为妙也。
　　师曰：自赤明开图，神农炎帝，总三十二天帝君，分降于世，立成淳正之道。至于黄帝有熊，三十二天帝君又复始焉。取用清浊，立成法象，皆形质之道。天真皇人书其文，为五行之正。亘古五行卦象用之，乃长生接物之道。灵书三十二天，乃上帝统御之司，下应尊号帝王之位。亘古之后，自黄帝修真，登太皇黄曾天，百王轮转，至於有唐明皇玄宗，登元载孔升天，皆书记典籍。周穆秦始汉武之君，位列辅臣者，亦可数考焉。是知天人上士登真之道，具在隐书。三十二天，一天内音八字，一极共音六十四字，立象八卦。世人得之，可以长生。盖天之文，日月星地之文，山川林人之文，精炁神日月星道用光明，山川林道用度生。故经云：无文不光，无文不明，无文不立，无文不成，无文不度，无文不生。又云：无所不辟，无所不禳，无所不度，无所不成。此为道之妙用。故三十二天下镇人身，以至四肢九窍，五脏六腑，冥合三十二天之宫分。知之修炼，合天之道。复有黄帝真圆象大法修用，按五行五炁，日服一方炁符，皆要治之诀。昔黄帝之时，为妖孽所害，遂用五方符图，书於剑戟之上，以降灭之。又以五方旛盖画象，战蚩尤於涿鹿。是知圆象可以感动圆极。至后功满德就，白日冲举。黄帝书曰：斗野之正，以应圆象之地。后失其所，惟明皇广求，谓地有神人，献之在淮水之上，四望正方，遂建斗野堂，今废为亭台矣。昔夏禹治水，观大梵灵音八卦之文，随山川形势，穿源凿穴，飞步圆象，疏决九河，皆神之至，故得太平之治。周穆、秦始、汉武之君，皆求此道，多失其源。后人改易圆象符图，以大禹治五行形势，添减文画，无音可攻。至东晋真人许逊，因江湖为妖孽所害，曾亲受黄帝之书，用铁板书此五符，投於湘渚，斩馘妖毒。今符板在长沙昭潭之下。真人以此治妖孽，救生灵，积功累行，拔宅飞升。仙翁葛洪常以此符，用五行相克日，戏书於水，泝流而上，见者皆知其神异。至秦皇访求灵迹，辅臣徐福献禹步天文地理圆象，伏魔之书。欲使民淳正，佩奉行之，可以朝至碧落，暮返皇家。遂去儒业，慕蓬山之居，役使生民，枉死无数，有失其治，则天帝之官堕矣。是知古圣今王，皆三十二天之应治。至於宣和庚子之运，其象内方而外圆，丙午之辰，其象内圆而外方。故西北有河潦之灾，兵革之害。知此当立圆象以应淮水，书灵符以投三山，镇此运会，可以保天长存，兆民受赖，生死获福。略纪其异，以为要验之文。
　　灵宝无量度人上经大法卷之二十竟
　　灵宝无量度人上经大法卷之二十一
　　五岳真形品
　　昔汉孝武帝，好长生之道，常祭祀名山大泽，祈祀灵岳，以求神仙之应。以元封元年正月甲子，登嵩高山，起道宫，帝斋七日，祠讫乃还。至四月戊辰闲居，东方朔、董仲舒在侧，忽见一女人着青衣，非常之丽。帝愕然问何人女。曰我墉城宫玉女也，为王母所使，从昆山来语帝，闻子欲轻四海之禄，寻道求仙，降尊王之位，而屡祷山岳，勤哉有心，仙可以教，百日清斋，不交人事，到七月七日，西王母当暂来。武帝下席，跪诺言讫，女隐忽然失所。帝於是登寻真之台，斋静存道，其四方事权於大臣。到七月七日，乃肃宫掖之内，设座於大殿之上，以绮罗荐地，燔百和之香，张云锦之帷，燃九光微灯，设蒲桃蜜醴，为客主之馔。帝乃盛服立於阶下，勑端门内，一不得妄有窥者。内外谧寂，以俟仙官。到夜二唱之后，忽见天西南如白云起，郁郁直来，径趣宫庭，须臾转近，闻云中箫鼓之声人马之响，复半食顷、王母至悬头殿前，有似鸟集，或驾云龙虎，或乘白鹿，或乘白麟，或乘白鹤，或科或车，或乘天马，群仙数千，充满庭宇。既至从官不复知所在，唯见王母乘紫云之辇，又驾九色斑龙，列五十天仙，侧近云驾，皆身长一丈，同执柔旄之节，佩金罡云玺，策天真之策，倚柱殿下。母扶二侍女上殿，侍女可年十六七，服青绶之桂，容眸远盻，神爽清发。王母上殿，东向坐着，黄锦袷，文彩鲜明，金光奕奕，交带云飞大绶，腰分景之剑，头上太华结，戴太冥晨缨之冠，蹑玄琼凤文之舄，映朗云栋，神光炜晔，视之可年三十许，修短得所，天姿庵霭，云颜绝世，真云人也。下车登床，武帝拜跪，问寒暄毕，丘如也。因呼武帝共坐。帝南面向，王母自设厨厨，精丽非常，丰珍之肴，芳华百果，紫芝玉药，粉若填裸，清香美液，非地上所有甘炁绝殊，武帝不能名之。又命侍女更索桃果，须臾以玉盘盛桃七枚，大如鸟色子，形圆色青，以呈王母。王母以四枚与帝，王母自食三枚。桃之甘美，口有盈味，帝食桃辄录核，王母问录核何为。帝曰：欲种之耳。王母曰：此桃三千岁一生实，夏地薄，种之不生，如何。帝乃止。遂下地叩头，自陈曰：彻受质不才，沉沦流俗，承禅先业，遂羁世累，政事多阙，兆民不知，风雨失节，五禾无实，德泽不逮，寇盗四侮，当非其主，积罪山岳。然少好生道，仰慕灵仙，未能弃禄委荣，栖迹山林，思绝尘耳，罔知攸向。且舍世寻真，钻启无师，岁月见及，恒应奄忽，不图天仙顿集。今日下臣有幸得瞻上圣，是臣宿命当得度世，愿垂哀矜，赐诸不悟，得以奉承切忌之教。王母曰：汝能贱荣乐卑，耽灵味道，自复佳矣。然汝情姿体欲，淫乱过甚，杀伐非法，奢侈其性，姿为裂身之车，淫为破年之斧，杀则响对，奢则心烂，欲积神殒，聚秽命断，以子蕞尔之身，而宅灭形之贼，盈尺之材，乃攻之百刃。欲以此解脱三尺，全身永久，难可得也。有似无翅之鴳，愿鼓天池。朝生之菌，而乐春秋者也。若能荡此众乱，拨秽易韵，保神炁於绛府，闭淫宫而不开，静奢侈於寂室，爱众生而不危，守兹道戒，思乎灵味，务施惠利，炼精惜气，俾却浮丽，令百竞速逝，汝行有若斯之事，岂无彷佛也哉。如其不尔，无为抱石而济长津也。帝跪受圣戒，请事斯语。帝见王母巾中有一小卷经，盛以紫锦之囊，帝请问此经是灵方，即不审其自可得胆盻否。王母出以示之，此五岳真形图也。昨青城诸仙，就我请求，今当过以付之。此乃三天太上所出，文秘禁重，岂汝秽质所宜佩乎。今且与汝灵光生经，可以通神劝志也。帝固请不已。王母曰：昔上皇清灵元年，三天太上道君，下观六合，瞻河汉之短长，察丘山之高卑，名高柱而安乎地理，植五岳而拟诸镇铺，贵昆陵以舍灵仙，尊蓬丘以绾真人，安水神乎极阴之源，栖大帝乎榑桑之墟，於是方丈之阜为理命之室，沧浪海岛养九老之堂，祖瀛玄炎，长元生流，凤麟聚窟，各为洲名，并在沧流大海玄津之中。水则碧黑，俱流波则震荡。群精诸仙玉女，聚居沧海。其名难寻，其实分明。尔乃因山形之规矩，睹河岳之盘曲，陵回阜转，山高陇长，周旋委蛇，形似书字，是故因象制名，定名实之号，画形於玄台，而出於灵真之信。诸仙佩之，皆如传章。道士执之，经行山川，百神君灵尊奉亲迎。汝虽不正，然数诣山泽，叩求之志，不忘于道。欣子有心，今以相与，当深奉慎，如事君父。泄示凡人，必致祸考。按九老仙都千明之科，九炁丈人照生天符，大灵群文，皆是三天太上道君所撰，或是三皇天真所造，或是九天父母真人赤童所出。此辈三十年得传一人。四十年无其人听，八十年顿二人耳。授非其人，是为泄天道。可传而不授，是为闭天宝。不计限而妄授，是为轻天老。受而不敬，是为慢天藻。泄闭轻慢四者，延 之车也，泄则身死道路，受亡形而骸裂。闭则盲聋，於来生命，凋枉於卒殁，轻则祸锺於父母，诣酆都而考罚。慢则暴终，而堕恶疾於后世，复有愈此罪者，宗断而族灭。同道谓之天亲，同心谓之地爱。传授当相亲爱，共约荣辱，营心真一，一珍精液，共养和气，气全神归，必齐灵会。如其不尔，天降汝厉。此皆道之科禁，今古相诫，不可不慎。若汝有所授，董仲君者似其人也。即命侍女，更取一图，以与武帝。侍女探怀中得一卷形书，精明俱如向者。王母以手付帝，帝再拜跪受。王母曰：若汝遂克明正身，反恶修善，复三年七月，更来告汝道也。须臾殿南朱鸟窗中，有一人来看窥王母。帝惊问何人。王母曰：汝不识此人也，是汝侍郎东方朔也。是我邻家小儿，性多骨稽，曾三来偷此桃子。昔为太山仙官，太上令到方丈，使助三天司命，考诸仙家。朔到方丈，但务山水游戏了，不共营和气，擅弄雷电，激波扬沙，风雨失时，阴阳错逆，致令蛟鲸陆行，山崩境坏，海水暴竭，黄马宿测，妨农芝田，沉湎嗜酒，失部御之和，亏奉命之科。於是九源丈人乃言之於太上，遂谪斥使在人间，去太清之朝，令处浊臭之伦。近黄金华山二仙人，及九疑君比陈，乞以行原之。於是帝始知朔非世人也。言语饮食，因告武帝仙官从者姓字，及冠带执佩物名，所以得之而纪焉。至向晚，王母别去。临发人马龙虎，鼓吹导引，如初来时，云气勃郁，尽为香气，极望西南，良久乃绝。於是帝既见王母，乃信天下有神仙事，欲有去世计数矣，而淫色自任，杀伐不休，百姓叹於劳役，死者怨於无辜，不从圣母之言，遂不复来。先王母见帝多所称说，或延年之诀，致神之术，帝自撰集一卷，及所与经图之属，帝乃盛以黄金之几，封以白玉之函，安着栢梁台上。后到太初元年，天火焚台，於是真形及灵光生经、自撰受集要，遂尔烧失。王母以武帝不从训诲，而灾之耳。但帝先承王母言，祝图授董仲君。仲君登写，赖此得在也。其后一旦东方朔乘云龙飞去，时众人见从西北上冉冉，仰望上天，大雾覆之，不知所在。帝甚懊恨，自知失道。其年十二月，檀蒿局里，祠后土，东临勃海，望祀蓬莱山。春还受计于甘泉，二月起建章宫，夏五月正历，以正为岁首，色尚黄，数用五，定官名，协音律，遣将军公孙敖筑塞外受降城。秋八月，行安定，遣贰师将军李广利，发天下谪民西征大宛。玄改历，以正月为岁首，是王母意也。靓察王母，众仙之宗，珍贵此文，何况凡近小人，而欲盻之乎。汉武帝以王母言问东方朔，朔对如别。青牛先生言，家有五岳真形，一岳各遣五神，来卫护图书。所居山者，山泽神又恒遣官防身营家。凶逆欲见伤害，皆反其殃。辟五兵五瘟，可带履锋刃。又司人之奸秽，言人之不正，不正者祸身，奸秽者祸门。是以深宜忌慎。人有带此文及执持，以履山林者，百山地源灵主，皆出境拜迎，尊贵图信。鬼神犹执卑降礼，何况凡人，可慢堕哉。江河淮水及中央之山林陵阜，皆统中央之部也。诸入山采八石，石象石脑，流丹流珠，飞节黄子，石髓桂英及芝草药，自无五岳图佩之，此仙物终不可得也。欲佩之法，以青为缯，或用白为缯，盛以紫囊，或带之头上，或带之心肘。山无大小，皆有灵神，神来形见，自称某山某甲来迎，是太上真人以为竹使策文五岳，卫此图经。如今世人敬监司之章节杖，所以丘山之神来拜谒也。受付之法，限之四十年一传，盟血誓而约。人有此文在家者，五岳各遣五神来奉卫图文，所居山川源泽诸灵，各遣侍人营护子身。他人憎疾谋议，口舌逆贼凶害，及县官系子者，五岳所卫二十五神，及山川侍官，即白所居之部岳君，即使鬼物反害彼人，还自中也。奉之者不可不正身清神。若行邪乱慢，不尊所受，忽贱灵信，轻侮宗教者，祸至灭家，不可不慎。入山无真形，则众精坏人。采药不得真形，则群灵蔽之。为道不得真形，则魂炁不定，三尸恐乱。千道万事，不得此文，皆不成就。但有此文以佩身，乃足弥纶家神，横行天地，在家则神人奉卫，入山则群灵奉迎，采服芝草则真仙营护，经疫涉害则天灾自灭。尔乃虚往实来，真验祸福，将来有道者，其秘而尊焉。
　　汉元封元年西王母授孝武皇帝五岳图序
　　东方朔所出五岳真形者，是山水象也。盘石回转，陵阜形势，高下参差，长短舒卷，波流涌於奋笔，锋芒畅乎岭崿，云林玄黄，有如书字之状，是以天真道君下观规矩，拟踪趣向，因如字之韵，随形而名山焉。
　　子有东岳形，令人神安命延，存身长久，入山履川，百芝自聚。
　　子有南岳形，五瘟不加，辟除火光，谋恶我者，反还自伤。
　　子有中岳形，所求唯利，致财巨亿，若欲克合，不劳身力。
　　子有西岳形，消辟王兵，入刃不伤，山川名神，尊奉司迎。
　　子有北岳形，入水却灾，百毒灭伏，役使蛟龙，长享福禄。
　　子尽有五岳形，横天纵地，弥纶四方，见我欢悦，人神攸同。
　　昔黄帝征师诸侯，与蚩尤战於涿鹿之野，遂禽之诸侯，咸宗轩辕为天子，代神农是为黄帝。天下有不顺者，从而征之。破山通道，未尝宁居。东至于海，登泰山，勒岱宗，西至崆峒，登鸡头，南至于江，登熊湘，北逮辉粥，合符釜山，而邑於涿鹿之野，迁徙往来，无有常处。察四岳并有佐命之山，惟南岳孤特而无辅，乃章词三天太上道君，命霍山潜山为储君，奏可。帝乃自造山，躬写形像，连五岳之后。又命青城为丈人署，庐山为使者形，皆以次初续此，适始於黄帝耳。
　　东岳泰山君，领群臣五千九百人，主瘟治生死，百鬼之主帅也，血食庙祠宗伯者也。俗世所奉鬼祠邪精之神而死者，皆归泰山，受罪考焉。诸佩五岳形，入经山林，及诣泰山。泰山君及诸山百川神，皆出境迎拜子也。泰山君服青袍，戴苍碧七称之冠，佩通阳大明之印，乘青龙，从群官来迎子。
　　南岳衡山君，领仙官七万七百人，诸入南岳所部山，山神皆出迎。南岳君服朱光之袍，九丹日精之冠，佩夜光太真之印，乘赤龙，从群官来迎子。
　　中岳嵩山君，领仙官玉女三万人。入诸山，是中岳所部名灵皆来迎。中岳君服黄素之袍，冠黄玉太巳之冠，佩神宗和阳之符，乘黄龙，从群臣来迎子。中岳是五岳之主，子善敬之。太上常用三天真人有德望者，以为君之。
　　西岳华山君，领仙人玉女四千一百人。道入其所之山川，神并来迎。华山君身服白素之袍，冠太素九流之冠，佩开天通真之符，乘白龙而来迎子。
　　北岳恒山君，领仙童玉女七千人。入其所部之山川，神皆来迎。北岳君服玄光之袍，冠太冥灵阴之冠，佩长津悟真之符，乘黑龙来迎子。
　　青城丈人，黄帝所命也，主地仙人，是五岳之上司，以总群臣也。丈人领仙官万人。道士入其岳，丈人服朱光之袍，戴盖天之冠，佩三庭之印，乘科车从众灵，而来迎子。
　　庐山使者，黄帝所命，位比御史，主总仙官之讳，盖五岳之监司。道士入其山，使者服朱诽之嘱平华之冠，佩三天真形之符，而来迎子，亦乘科车。
　　霍山南岳储君，黄帝所命，衡岳之副主也。领群灵三万人。上调和气，下拯黎民，开众仙制命水神，是峻骙之府，而为诸灵之所慎也。道士入其境，储君服青锦之袍，戴启明之冠，佩道君玉策，而来迎子。或乘车虎无常。
　　潜山南储君，黄帝命为衡岳储贰，时参政事，合职以辅佐者也。入其山，潜君服紫光绣衣，戴参灵之冠，佩朱官之印，乘赤虬之车，来迎子。诸佐命山君，并辅弼岳君，预於政事。道士入其山，佐命服朱袍，戴仙华冠，佩太上真形章，而来迎子，所乘无常。
　　东方朔言古画五岳真形首目者，乃是神农前世，太上八会群方飞天之书法，殆鸟迹之先代也。自不得仙人释注显出，终不可知。
　　凡道士欲佩图，唯取山象及书古文卷，异以此题外面，然后盛之。
　　带符常得正月寅，建斋七日，於斋中写符讫，醮如传法，但易章中自说辞旨，可随人也。凡书写，皆烧香於图左右。
　　灵宝五岳真形图
　　三天太上长存符，道士佩之，入山林江海，横行天下，众神奉卫，莫敢当子。斋祭带写，如五岳同一名，太上道君敕文不可见，东方朔显出之。此乃鸟迹以前，有类三皇文。佩之者与五岳真形共盛。唯仙人题山中名物芒处作谨字外，不得一上之耳。
　　有命
　　天地山丘陵
　　神护我子慎
　　害患令久安
　　长全
　　东春
　　东岳真形图
　　南夏
　　南岳真形图
　　中央戊己土
　　中央真形图
　　西秋
　　西岳真形图
　　北冬
　　北岳真形图
　　青城丈人
　　青城山真形图
　　保运真君
　　庐山真形图
　　霍山南储君
　　霍山真形图
　　潜山南储君
　　潜山真形图
　　墨有山形，赤者水源，黄者洞室穴也，画小者则形微，大者则陇洪，高下随形，长短取象，其源画神芝草，有室之处，自是后来出人，皆於山处识而志之。
　　灵宝无量度人上经大法卷之二十一竟
　　灵宝无量度人上经大法卷之二十二
　　招灵求仙品
　　凡修灵宝五篇真文，思神念仙，诸所求欲，使时闻九天，真人诣房，身得神仙。当以立春后甲寅乙卯日，沐浴清斋，平旦，入室，东向九拜，平坐，叩齿九通，关启身神。毕，闭眼思东岳泰山青帝君，姓岁，讳 。形长九寸九分，头戴青玉通天冠，衣青羽飞衣，驾乘青龙，从青腰玉女十二人，从东方来降兆室。良久，青帝君化为婴儿，在青炁之中，随炁从兆口入，径到腹中，思心生赤炁，以贯绕肝府，青赤二炁混沌相着，如庆云之沓烟，觉肝中熏热，便咽九过。仰祝曰：
　　东方九门，中有始皇。出入三清，邀宴玉房。安镇灵岳，役运勾芒。上统青霞，九千九重。参驾羽辇，十二飞龙。左侍青腰，右卫神童。把执简籍，青札玉文。校定名仙，列言上宫。今日大吉，请陈所言。身佩赤书，名参帝堂。愿神愿仙，青箓簿中。上回灵驾，来降我房。二炁混合，化形婴朦。安治肝府，招致华光。灵晖流灌，面生金容。坐致自然，神明交通。身得长生，天地无穷。
　　毕，引青炁九咽，止。行此道九年，则致青腰玉女九人，东岳泰山灵官来降，为兆通致求愿，上闻九天，生死父母，罪书责役，配属东岳，则神明更相属灭除罪名，自得解脱，升上福堂。此法妙重，生死津梁也。
　　常以立夏后丙午、丁未之日，沐浴清斋，正中入室，南向三拜，平坐，叩齿三通，关启身神。毕，闭眼，思南岳霍山赤帝君，姓荣，讳 。形长三寸三分，头戴赤玉通天宝冠，衣丹羽飞衣，驾乘赤龙，从赤圭玉女十二人，从南方来降兆室。良久，赤帝君化为婴儿始生，常在赤炁之中，随炁从兆口入，径至心中，思脾生黄炁，以贯绕心宫，黄赤二炁混沌相着，如炎火之斓光，觉心中熏热，便三咽。仰祝曰：
　　丹天三光，南上玉门。中有大神，赤帝灵君。衣丹带符，飞文羽裙。驾乘赤龙，与降飞云。南霍灵山，万神高尊。出入三清，上宴九女。赤圭玉女，玉童卫真。把执简箓，绛簿玉文。校定仙品，轻重上闻。今日大吉，灵岳关仙。上回高神，降我三门。变化婴儿，镇心安魂。混合二炁，缠我命根。长与祝融，驾乘景云。逍遥南河，天地长存。
　　毕，引赤炁三咽，止。行此道，南岳皆得解除，刑名释散，升上天宫。其法妙重，生死开通。
　　常以春分、夏节、秋分、冬节后，戊辰、戊戌、己丑、己未之日，沐浴清斋，日映入室。向王十二拜，平坐，叩齿十二通，关启身神。毕，闭目，思中岳嵩山黄帝君姓惮，讳 。形长一尺二寸，头戴黄玉通天宝冠，衣黄羽飞衣，驾乘黄龙，从黄素玉女十二人，从中岳来降兆室。良久，黄帝君化为婴儿始生状，在黄炁之中，随炁从兆口入，径至脾府，思肺生白炁，以贯绕脾宫，黄白二炁混沌相着，似黄云之回天，觉脾中熏热，便十二咽。祝曰：
　　中央黄元，总统四灵。戊己中山，原始上精。黄帝大神，参驾飞軿。十二黄龙，上宴三清。玉女侍卫，神童使令。开山出图，投仙定名。徘徊中岳，四王敷灵。回真曲降，流灌我形。混合变化，老帝成婴。镇安黄宫，府藏华荣。身生奇毛，内外光明。真人交接，通达九清。得参黄軿，飞升玉庭。
　　毕，引黄炁十二咽，止。行此道，中岳灵官降房，致黄素玉女十二人，为兆通达关启，上闻九天，生死父母，罪书刑名，系於中岳，皆得解灭罪书，上名仙录，去离地官，升入福堂，生死开泰，度人无量。常以立秋后庚申、辛酉之日，哺时沐浴清斋，入室，向西七拜，平坐，叩齿七通，关启身神。毕，闭眼，思西岳华阴山白帝君姓崇，讳 。长七寸七分，头戴素玉通天宝冠，衣素羽飞衣，驾乘白龙，从白素玉女十二人，从西狱来降兆室。良久，白帝君化为婴儿始生之状，在白炁之中，随炁入兆口中，径至肺府，思肾生黑炁，以贯绕肺宫，白黑二炁混沌相着，似庆云之沓霄，觉肺中熏热，便七咽，仰祝曰：
　　七炁之天，素黄金堂。白帝大神，安镇四方。华阴灵山，号曰神王。白羽飞裙，建旗御龙。上游玄清，出入华宫。总领仙籍，列简诣方。日吉佳辰，万圣宴峰。徘徊九霞，流散晖光。金精焕焕，白石洋洋。开山观灵，神敷四乡。愿道愿仙，愿生愿长。上愿既会，靡不吉昌。暮收通真，改我形容。变化自成，与炁同翔。身飞轻举，上升紫房。
　　毕，引白炁七咽，止。行此道，则西岳灵官白帝降真，白素玉女七人，为兆通灵开启，所求皆闻九天，生死父母，罪书邢名，系於西岳，咸得解脱，罪名自除，名上仙籍，去离五道，求升福堂，生死开度。福至自然。
　　常以立冬后壬子、癸亥之日，子时沐浴清斋，入室，北向五拜，平坐，叩齿五通，关启身神。毕，闭眼，思北岳恒山黑帝君姓晨，讳 。形长五寸五分，头戴玄玉通天宝冠，衣玄羽飞衣，驾乘黑龙，从太玄玉女十二人，从北岳来降兆室。良久，黑帝化为婴儿始生之状，在黑炁之中，随炁入兆口中，径至肾府，思肝生青炁，以贯绕肾府，青黑二炁混沌相着，如碧云之沓烟，觉肾中熏热，便五咽。仰祝曰：
　　五炁玄天，上始精流。结炁凝灵，号曰仙庐。安镇北恒，黑帝所游。遨宴北单，参龙驾浮。今日王吉，万灵开图。五炁徘徊，庆云四敷。仙童执简，太玄度符。记我仙籍，金箓上书。回真曲降，混合婴孩。二炁交落，洞观我躯。玄冥携提，神仙为俦。永享天地，万劫无休。
　　毕，引黑炁五咽，止。行此道，北岳灵官黑帝降真，太玄玉女五人，给已使令通致启乞，上闻九天，生死父母，罪名刑书，系属北岳，并蒙解除，得度三恶之道，上升天堂。大妙上法，普度无穷。行此道当夷心静思，意注分明，灵真易感。得其法式，不移年而睹神行来出入之向方，生官司迎，魔灵消伏，不敢干前，心聪意慧，自审吉凶，五岳五帝，常为友宾，神明交通，坐致神仙。
　　上道高奔品
　　南极上元君曰：君受高上顺行三道之要，黄炁阳精之道，服御灵晖，口啜皇华，仰餐飞根，存七曜於紫景，行三道於金门，洞於渊景。明日月之方圆，睹朱阶於洞阳，入炼阳於广寒。登七宝於玄圃，攀飞梯於云观，吸阳精於浮黎。采黄炁於郁单，傍金翅於高木，回石景以映颜，修御灵图，遂感神真。乃三景垂映，七精翼轩，五灵交带，四司结篇，西龟定录，名题高晨，故位登南极。此道高妙，非庸夫狭学所可言论，兆宜详之而行。
　　夫高奔日月上道，清斋五十日，绝交人事，欲得隐静，止令始晖之处。若天阴日月不见时，及所在隐密，但於室中所卧处，洁浄存心而思之，唯在正心精思，心至则无所不通。临目存念，极令仿髴也。临目者，当在闭与不闭之间也。须令见日月之光景。密而行之，勿令有知见之者。见之则灵芒不降。
　　修行上道，先与人事隔绝，自斋后皆宜清浄，特宜独建一室，门向东开。
　　不然则窗东向，床亦宜向东，卧处不要杂秽，及别有衣服狼藉，非上真可降之处。日月是阴阳对景诸法，亦并存之。惟在精思纯一，无杂他思。
　　太素真人曰：子存日精，五帝君口含太上郁仪文。须此道成，乃见日中君。无此，徒劳自烦冤。
　　太素真人曰：子存月精，五夫人口含太上结璘章。须此道成，乃见月中夫人。无此，徒劳自悼伤。
　　右二条，太素真人受太帝君诀。《太上隐书》云：存时执之，帝君云含之。太素真人教裴君，存时含一文，执一文，兼而行之，各写经中。二奔法并讳字，不用余语。日法以朱书青纸，阔二寸许，绛囊盛，存时以右手执之。月法以雌黄青纸书，以黄锦囊盛，右手执之。又各朱黄，细书一通，於青薄帛上，阔一寸许，其字须极细。急卷，以蜡通丸之。存时切含一通。事讫，以酒拭之，安於香合内。
　　郁仪帝君真讳
　　日中赤炁上皇真君，讳将车梁，字高骞爽。心存以知，不得辄呼此位号，尊秘经中，无存修之法。日中青帝，名圆常旡，字照龙韬，形如婴儿，衣青玉锦帔，苍华飞羽裙，建翠芙蓉晨冠。赤帝讳丹灵峙，字绿虹映，形如婴儿，衣绛玉锦帔，丹华飞羽裙，建丹符灵明冠。白帝讳浩郁将，字回金霞，衣素玉锦帔，白羽飞华裙，建皓灵芙蓉冠。黑帝讳澄增淳，字玄绿炎，形如婴儿，衣玄玉锦帔，黑羽飞华裙，建玄山芙蓉冠。黄帝讳寿逸阜，字飙晖象，形如婴儿，衣黄玉锦帔，黄羽飞华裙，建扶灵紫冠。
　　清旦，具冠服，焚香，向日再拜，盥漱。毕，口含经文当舌上，以字首向内，正坐，同日出圆光，上香，心存上皇真君讳字，便即心拜。拜毕，乃临目。临目闭目，自此后不得中开。闭炁十息，久，正对日平坐，仰手膝上，左手执经文，亦宜屈大指为握固，右手亦握固。又咽日光十过。当存日光入口，即吞之。存日中有赤炁紫芒，有九道。心呼曰：
　　曜灵九神华芒。
　　九芒来注於面，乃小开口，微吸而吞之十通。讫，闭炁，想腹中光芒，上连泥丸，下通脏腑，焕照形体，洞彻内外。良久，仍存此光芒，直至事毕，勿令散绝。次微呼帝君名字，呼声才令自耳闻之。次存月魂作九圆之象，黄色，稍小於日，在日炁之中，如浮光虚映，勿以实质。然既不言形状，但觉其中若有神相应而已。
　　密咒曰
　　月魂精神，暧萧台标。使我得到，日窟之天。东蒙长丘，得受神晖之章，带九有之符，食青精日饴，饮云碧之腴，晏八极之城，登明真之台，坐布林之殿，咏玉晨之辞。
　　心中默念，不得出声。次默祝曰：愿得与五帝真君，日魂精神，共乘景云，上奔日宫。次又闭目，存青帝从日中乘光芒而来，在我之左，心呼讳字。又存赤帝从日中乘光芒而来，在我之右，心呼讳字。又存白帝从日中乘光而来，在我之背而立，心呼讳字。又存黑帝从日中乘光芒而来，在我左手上，心呼讳字。又存黄帝从日中乘光芒而来，在我右手上，心呼讳字。手既执文，不可以开，只於手上而立，面向我，心呼讳字。五帝都来，存帝服色令仿髴。各存既毕，又皆存五处五帝，形容服色一时而见。叩齿五通，咽液九过。微祝曰：小动唇出声，可令自耳稍闻。
　　赤炉丹景，圆华九明。太晖启晨，焕耀朱精。五帝肇霞，映洞万生。观落上真，空无条平。运炁炼彩，流荡五形。使我神化，六腑敷荣。参承降云，阳燧九軿。上奔日宫，与帝合灵。
　　念毕，存日魂乘日光中来，对我之面，去面九寸许，想其中有神在焉，再叩齿三通，咽液三过。又微祝曰：
　　月魂精神。同前。
　　又存阳燧绛云之车，如今车辂之状，驾九赤龙，从日光中来，到我之前，自与身形俱忘。存祝都毕，澄心注想。又想左右手上，黑黄二帝各下手外，两边而立，即都忘。五帝共携．我，我作起形，一时同登此车中而坐，并存月魂亦在车上，光芒之中，还乘此光芒，腾迅而往，径达日中。即冥心罢想，令恍惚忘形，如长在日中。良久，咽唾十四过。讫，乃开目。更勿视日。凡诸节度，预宜究习。一坐至毕，不可致疑看文。行之一年彷像，二年见形，三年下降，四年便朗然洞彻，面有玉光，五年成真，十一年得乘云车羽盖，驾命群龙，上奔日宫，受书为上清真人，得给玉童二十六人，玉女二十四人。
　　结璘夫人真讳
　　月中黄炁上皇神母，讳曜道支，字玉荟条。心存以知，不得辄呼此位号，尊秘经中，无存修之法。月中青帝夫人，讳隐娥珠，字芬艳婴，形如婴儿，衣青华琼锦帔，翠羽凤文飞羽裙，头作颓云三角髻，余发垂至腰。赤帝夫人，讳翳逸寥，字婉延虚，形如婴儿，衣丹蕊玉锦帔，朱华凤落飞羽裙，颓云三角髻。白帝夫人，讳灵素阑，字郁连华，衣白琳四出龙锦被，素羽鸾章飞华裙，颓云三角髻。黑帝夫人，讳结连翘，字淳厉金，衣玄琅九道云锦帔，黑羽龙文飞华裙，颓云三角髻。黄帝夫人，讳清营襟，字炅定容，衣黄云山文锦帔，绿羽凤纹绣裙，颓云三角髻，余发并垂至腰，形同如婴儿。
　　静夜，具冠服，焚香，对月再拜。或月夕晓，亦有高下，宜所在向之。其朔后二三日初出之时，日才没见月，即可为之。至月渐高，则待日光没尽，月色光明，乃可行之。其晦朔之间，月形既尽，固无可存修。室中不得见月，当出庭外，或屋檐之下。阴雨居室内，口含经文当舌上，字首向内，对月长跪，心存上皇神母讳字。起，两手拊心而拜。值望日月夕蚀，则未可行之。待蚀已，则行之。拜毕，乃临目。自此临目闭目，直至事毕，不得中开。闭炁九息，对月平坐，仰手膝上，右手执经文，左手握固，仰面向月，为之九息者，如脉四十五动之。久咽月光九过，当存月光入口中吞之，存月中有黄炁白光八朗之芒。心呼曰：
　　月华夜精八芒。
　　八芒来注於面，开口微吸而吞之九过。讫，闭炁，想腹中光芒上达泥丸，下通脏腑，朗照形体，洞彻内外。良久，此光芒直至事毕，勿令散绝。微呼呼声，才令自耳闻之。次存日魂作辟方之景，赤色，如月之大，在月炁之中，浮光虚映，勿以虚质。又魂神既不言形状，但觉其中若有神相应而已。默祝曰：
　　日魂精神，珠景赤童。使我西到，六岭之门。入协晨玉宫，八弦素丘，八景上房。得带十明之符，佩流星夜光之章，坐太和之殿，登七灵之台，领月带云膏，食若琬紫津之粘，咏高上之篇，吟玉晨之辞，
　　心中默念，不得出声。次默祝曰：愿得与五帝夫人，日魂精神，共乘飞云，上奔月宫。又闭目，存青帝夫人，乘月光芒而来在我之左，心呼讳字。次存赤帝夫人，乘月光芒而来在我之右，面向左，心呼讳字。又存白帝夫人，从月光中来在我之背，心呼讳字。又存黑帝夫人，从月光中来在我之左手，执握固，只於手上而立，面向我，心呼讳字。又存黄帝夫人，从月光中来在我之右手，执经文於手上而立，面向我，心呼讳字。五帝夫人都来，形容服色一时而见。乃叩齿九通，咽液九过。微祝曰：
　　黄精启晖，元阴内章。映观太玄，开动万方。散蔚寒飙，七晨悬琅。回阴三合，天地吐光。紫曜挺落，浮华九空。圆明赋采，六炁化通。五帝夫人，蹑云抱风。云披郁罗，佩琼带珰。羽裙拂霄，逸虚扇东。骞树敷晨，盖条秀蓬。云 炼摩，扶养木公。洞视万里，荫蔼五躬。魂和神化，六玄云充。还老归婴，玉映反童。时乘流铃，云飞十龙。上奔月宫，位为保皇。
　　存日魂乘月光来，对我面之前、去面九寸许，想其中有神在焉。又叩齿九通，咽液九过。又微祝曰：
　　日魂精神。同前。
　　澄心，注想，见月中有流铃之车，车状如今车辂之形，飞云为车之前，齐驾十龙，与云相连，霭霭然从光芒中来。既到我前，乃回龙车之柱，左右手上黑黄二夫人，各下手外，立於两边。即都存五夫人共携我，我作起形，一时同登此车中而坐，并日魂亦在车上，光芒之中，乘此光腾迅而往，径达月中。冥心罢想，令恍惚忘形，如长在月中。良久，咽液三十过。讫，乃开目，更勿瞻月。凡诸节度，预宜究习。一坐至毕，不可致疑看文。行之一年仿髴，二年见形，三年下降，四年洞视，身生流光，五年成真，十一年得乘玄龙辔，上奔月宫，为上清真人，得给玉童二十六，玉女二十四人。
　　太素真人传清灵真人裴君二事，太上郁仪结璘之章，以致日月之精神，上奔日月，通天光飞太空之道也。皆乘云车羽盖，驾命群龙，而上升皇天紫庭也。内视中方曰：子欲步空，当存日月王。欲登清灵，当存五星，密室密行，不出宇庭，此之谓也。素奏丹符曰，大哉郁仪，妙乎结璘，非上真不见，非上仙不闻。以日月五精之神，乘龙步空，足蹑景云，遂与五帝上入天门，有人闻之，慎勿妄言。见《云笈》二十三卷。
　　灵宝无量度人上经大法卷之二十二竟
　　灵宝无量度人上经大法卷之二十三
　　餐吸元和品
　　昔玄师青童帝君，受之於太微天帝君。一名赤丹金精石景水母之经。常当於日初出之时，对日东向，叩齿九通，心中阴呼日魂之名，五帝之字。曰：日魂珠景，照韬绿映。回霞赤童，玄炎飙像。
　　凡心祝呼此十六字毕，仍暝目，握固，存见日中五色流霞，皆来接一身，下至两足。又存五熙上至顶，於日光五色流霞，俱来入口中。又见日光之霞，复有紫炁，大如目瞳者，累重数十，焕赫在五光之中，名曰飞根水母，俱与五炁来入口中，向日吞霞，作四十五咽炁。咽炁毕，又咽液九过，叩齿九通。微 咒曰：
　　赤炉丹炁，玄天育精。刚以受柔，炎水阴英。日辰元景，号曰大明。九阳齐化，二烟俱生。凝魂和魄，五炁之精。中生五帝，乘光御形。采飞以虚，掇根得盈。首巾龙华，披朱带青。辔乌流玄，霞映上清。赐书玉简，金阙玉名。服食朝华，与真合灵。飞仙太微，上升紫庭。
　　祝毕，向日再拜。此之上道，真仙之俦。万人以上，无有一人得知日魂之名者。此道玄就，非血食臭骸可得闻也。天阴无日，可於室中所卧洁浄处，存而为之。清浄道士，精通上感者，皆可不待见日而修之也。若道士休粮，长斋五岳，绝尘人间，远思清真，得日日服日根之霞，吞太阳之精。则立觉体生玉泽，面有流光。如其外累人事，未获静形，浮游世路，心拘荣网者，要以月朔日、三日、五日、九日、十三日、十五日、十七日、十九日、二十五日，按而为之，一月之中十过也。此日是日魂下接飞根之时，行之十八年，上清当录以金真，莹以玉光，位为真人，飞行太空，乘华三素，以映天下。
　　太微服日炁开明灵符
　　朱书青上
　　咒曰
　　太微丹书，名曰开明。致日上魂，来化某形。平旦严装，发自圆庭。飞华水母，日根金精。紫映流光，号为五灵。
　　右先告日魂书符，临服时闭炁，左手执符，心默念咒，毕，吞符。采服阴华月精之法，一曰黄炁阳精藏天隐月之精也。当思见月初出时，乃对月西向，叩齿十通，心中默呼，月魄之名，五夫人之字。曰：
　　且魄暧萧，芬艳翳寥。宛虚灵阑，郁华结翘。淳金精莹，炅容台标。
　　凡三，心呼二十四字毕。乃暝目，握固，存见月中五色流精，皆来接一身，下至两足。又存五炁上至於顶，於是月光流精五色，俱来入口中。又见月光之精，复有黄炁，大如目瞳者，累累数十，相随在月精光五色之中，名曰飞黄月华之精。并与五炁，来入口中，向月吞精，作五十咽。毕，咽液十过，又叩齿十通。微 咒曰：
　　黄精玄晖，元阴上炁。散蔚云台，条灵敛胃。虚波阑颖，挺灌停器。月精夜景，玄宫上贲。五君夫人，各保母位。赤子飞入，婴儿续至。回阴三合，光玄万方。和魂制魄，五胎流通。乘霞飞精，逸虚於东。首结灵云，景华招风。左带龙符，右腰虎章。凤羽朱帔，玉佩金珰。骞树结柯，号曰木王。神控根，有亏有充。明精内映，玄水吐梁。赐书玉札，刻名云房。服食月华，与真合同。飞仙紫微，上朝太皇。
　　祝毕，向月再拜，存日月坐立任所便仙宫之中，无有一人，得知月魄之名者，其真人当时有知之者。天阴无月，可於室中为之。施行要诀，如服月光法，夕夕为之，则立觉体生光照，目有飞精也。要法月二日、四日、六日、八日、十日、十四日、十六日、十八日、二十日、二十二日、二十四日，一月之中十一过，亦当成仙也。此日是阴精飞合，三炁盈溢，月水结华，黄神下接之时。行之十八年，上清当炼魂易魄，映以玉光，乘玄辔景，飞行太空。
　　太微服月精太玄阴生符
　　黄书青上
　　右符月晦夜半，东向服之，先以告月魄也。是时当先服开明符，临时服月符，闭炁，左手执符。心祝曰：
　　紫微黄书，名曰太玄。致月华水，养魄和魂。方中严事，发自玄开。藏天隐月，五灵夫人。飞光九道，映朗泥丸。祝毕乃服符。
　　玄师青童真君，稽首膝行於金阙帝君之前，固请上道不已。尔时圣君推几偃据，忽然长叹曰：苦辞玄速，精诚来悟，子其用心至矣。於是指点域墟，有愍马之意。爰乃引云钧之琴，抚而弹之，清响虚集，激落百音，琼振九虚，彻朗太霄，而歌大洞神洲之章，凝魂之曲，玄颂灵藻，天韵希夷，饮照冲炁，欸音清微。其辞曰：
　　玄虚上清炁，三素凌华芒。渊响启灵扉，七门飞羽章。豁落丹霄观，清寥冥运彰。有觉悟玄会，眇西飞太阳。空台大洞野，幽逸英芝光。遗尽翳云轮，绝宅自冥通。高会玄辰阙，稽首朝玉皇。神映来灵旨，虚鼓响琼锺。九辔纵云軿，逍遥紫霞峰。丹陵启碧室，绿庭披五房。金阙焕嵯我，蔼林上清宫。味此日月华，取彼无形方。玄至三灵觉，萧条劫刀中。何为当途坐，五难乘子胸。何不御赤婴，乘我泥丸公。不死亦不生，不始亦不终。
　　於是圣君吟歌毕，引青童君赐坐，设流霞之浆，镮刚之果，未树白子，绛木青实。乃命五老上真，仙都左公，开紫蕊玉芨云锦之囊，出此灵书紫文上经，以付青童君。徒下授有玄宫玉名，常为真人者。
　　抱服三光品
　　日君咒
　　於日初出时，两手结玉帝诀，合掌对太阳，念咒曰：
　　郁仪之神，离离真精。灌服九芒，乾元利贞。
　　咒毕，以口鼻吸炁，咽之九次，以意送下丹田。二九，三九，以至九九。再念咒曰：
　　唵郁□□煜页元晖嚩□啰军挐哩婆萨诃。
　　咒毕，取炁再如前咽之。正午或午前行持，午后不行。
　　玉清天日魂紫霞真符
　　面东北，念三光一字咒一遍，吸炁三口，灌笔端，毕次依散形，念咒书之三符，一如此法咒曰：
　　郁离贞。
　　月君咒
　　於月初出时，两手结玉帝诀，合掌对太阴，念咒曰：
　　结璘夫人，坎位真精。圆耀八芒，吉利元亨。
　　咒毕，取炁再如前咽之，八次，以意送下丹田，约八八六十四遍。，再念咒曰：
　　唵结歆□□亨照爁缚月啰□罗婆婆萨诃。
　　玉清天月魄九灵感真玉符
　　面东北。念咒三徧，吸炁三口，灌笔端，次依散形，念咒书之，咒曰：
　　结璘坎。
　　天罡咒
　　於星出时，两手结玉帝诀，合掌对天罡方。念咒曰：
　　唵敕之神，斗极真精。流辉七芒，吽咤敕凝。
　　咒毕，以口鼻吸炁，咽之七次，以意送下丹田，约七七遍。再念咒曰：
　　唵唵吽吽，迷离呶那。婆罗修利，唵咤哩□。
　　咒毕，取炁再如前咽之。正戌亥时行持，徐时不行。
　　玉清天天罡正炁玄精秘符
　　向其方，念咒三遍，吸炁三口，灌笔端，次依散形，念 咒书之。
　　唵吽咤。
　　右上法谓之三光炼形，阴日及风云之时不行。应服三光炁，行毕，叩齿九通而退。每过三七日，法官两手斗诀，面天门，步北斗罡，回身向南，服三光符，诵上帝三字讳曰：
　　洞潜玄，天命长，人恒宁。
　　次再拜，以新水吞下。又再拜，念总咒曰：
　　相道玄真，烜赫正神。郁仪炼质，荧惑操形。赤明和阳，理禁威灵。耀明宗飘，帝重光明。戊己之英，中央镇星。排荡邪炁，破灭淫精。海逢之沸，木逢之烬。火逢之灭，金逢之镕。长离之主，统摄飞行。迷离奴那，唵唵吽吽。迷离奴那，唵唵吽吽。总摄张罗，东海青童。迷尼奴那，唵唵吽吽。迷尼奴那，唵唵吽吽。迷尼奴那，唵唵吽吽。急急如上帝律令敕。
　　玉音摄天炁灵书
　　祖道玄真。同前
　　玄师曰：自日初出之时，面太阳，先存见五脏分明了，对日默念灵章玉音摄炁咒一遍，以口对日，挹咽九口。又咒一遍，暝目，以鼻长引，暗数九次咽之。皆存吞日紫光九芒，下入丹田，作日状。以午时前数多为功，午时后不可用。直至初三日夜，月初出时，依采日炁法，十咽，存白光十芒。至二十三日后，不用采之。月炁比日炁等共万遍。亦存月状在丹田，与日合半。遇春先取木德，夏火，秋金，冬水，四季土旺，各本色都及万遍。逢一月五过，依洞章法，取斗中紫炁万过，名日外侍八琼丹。一千遍，夜有神光出没。二千遍，一身有光。三千遍，满室有光。四千遍，旧病新疾患靥息痕皆去，色返婴童。五千遍，地司除死名，玉清书生录，百灵侍卫。六千遍，举身有光，洞照百步，夜可细书，鬼物不隐，预知未然。七千遍，吹嘘百物，可起死尸。八千遍，呵 咒五金，皆成至宝，光生圆象。九千遍，丹成如日，面生金容，骨秀五香，三天注仙。万遍道备，位证真人矣。
　　灵宝与量度人上经大法卷之二十三竟
　　灵宝无量度人上经大法卷之二十四
　　吐纳正炁品
　　经曰：引炁三十二过。又曰：玉音摄炁，灵风聚烟，紫虚郁秀，辅翼万仙。
　　玄师曰：灵宝正炁，即三十二天正真道炁。若不采纳此炁，内修无功成之基，外施无感应之验，空尸行上道，下鬼诵灵章，徒用施为。
　　东方八天之炁
　　太皇黄曾天黄炁，太明玉完天绿炁，清明何童天青炁，玄胎平育天赤炁，元明文举天苍炁，上明七曜摩夷天黑炁，虚无越衡天黑炁，太极蒙翳天紫炁。
　　玄师曰：步斗牛女虚危室璧之罡，取炁则八天天君遣真仙侍卫，能洞观八天之事，所适无碍。
　　南方八天之炁
　　赤明和阳天白炁，玄明恭华天绿炁，曜明宗飘天黄炁，竺落皇笳天青炁，虚明堂曜天赤炁，观明端靖天苍炁，玄明恭庆天黑炁，太焕极瑶天碧炁。
　　玄师曰：步角亢氐房心尾箕之罡，依色取炁，则八天天君遣真仙侍卫，能洞观八天之事，所适无碍。
　　西方八天之炁
　　元载孔升天紫炁，太安皇崖天白炁，显定极风天黄炁，始皇孝芒天绿炁，太皇翁重浮容天青炁，无思江由天赤炁，上揲阮乐天苍炁，无极昙誓天黑炁。
　　玄师日：步井鬼柳星张翼轸之罡，依色取炁，则八天天君遣真仙侍卫，能洞观八天之事，所适无碍。
　　北方八天之炁
　　皓庭霄度天碧炁，渊通元洞天紫炁，太文翰宠妙成天白炁，太素秀乐禁上天黄炁，太虚无上常融天绿炁，太释玉隆腾胜天青炁，龙变梵度天赤炁，太极平育贾奕天苍炁。
　　玄师曰：步奎娄胃卯毕觜参之罡，依色取炁，则八天天君遣真仙侍卫，能洞观八天之事，所适无碍。
　　玄师曰：并先叩齿九通，自天门入上元纲，流演至宿分步之，存一天如金楼玉殿，天帝端坐，衣服如天之色，口吐本炁，如弦郁郁然，布於兆口中。各从其数，凡有所奏，依帝玄治炁中默奏，立待感通。四维梵天中斗罡，皆取直宿日服，兼於四天并行，图局宿呈如后。
　　缺图
　　经曰：真中有神，长生大君，无英公子，白元尊神，太一司命，桃康合延。
　　玄师曰：此二章中大洞之道，上道禁经，有九真中经。上议长生大君，变化万神。凡人生，太微降炁生人，方始分形脱胎。自生之后，三万六千神备，而寿至三万六千日，神归太微中，则曰鬼也。鬼者归也。有一生罪咎，损炁抛神，自取死坏，故不满天年而夭亡襁褓者，神不全也。神不全则形不圆。况小罪折一算，而北斗追取三日之神。大恶减寿一年，则拘去三百六十神炁。一小善则增一算，而三日延生添神。一大功则益寿一年，而三百六十日延寿降福。所以增减也。此之七神，乃北斗阴神，又曰玄丹太一，亦上道禁典。若知此道，则添神益寿，万劫长存。
　　元尊长生颂曰
　　中天有斗主魂魄，玄丹太一七阴神。
　　手握灵旛摄百神，与夺善恶增减形。
　　一算三日除其生，一岁三百六十停。
　　有人知此运七灵，升入玄天开七门。
　　三魂鼓舞合一形，百神欢悦归归备。
　　欲得此道何所云，元谷火起飞七神。
　　径入斗中开玄关，再拜扣搏天地间。
　　回元恶逆除死名，降神益算保生成。
　　可以分形为亿兆，可以回骸致天仙。
　　默默内外万物忘，猿马死而阴返阳。
　　此道秘而不妄传，守之亿劫永长存。
　　刻金列名奏三天，轻泄永闭於河源。
　　但须守心使石坚，百日神全活根元。
　　飞玄紫炁品
　　玄师曰：三十二天之根，有西元龟山元录。内有丹黄飞玄紫文，空洞灵章是也。色界魔王云：我有洞章，正是此文也。
　　飞玄紫炁凝神根，纲维玉灵总万神。
　　空中郁勃结自然，上有凌层十二传。
　　玉楼峨峨曜景云，流精紫阙带金轩。
　　琼堂璋铄绕八骞，中有青金九灵仙。
　　丹皇真母统精延，飞青羽 晨婴冠。
　　手执玉节握灵旛，五色命魔对帝尊。
　　把持符籍当生门，咀日嚼月噏醴泉。
　　离罗吐晖炼五魂，内充外溢绛府欣。
　　金光焕焕形正圆，从朔入金色纯纯。
　　唯有开明晓此言，日五月十精比元。
　　克见华盖领仙君，紫炁左回与斗连。
　　历度四七入金门，正是丹皇校万仙。
　　有明此诀加精勤，披形密思每令分。
　　妙景感会得要文，三年当守保长存。
　　九年乘空致羽裙，凤衣轻翔升龙山。
　　俯仰九灵谒玉宸。
　　右修其道，以一年计十二月，每月中三日、五日、九日、十五日、二十五日，一月五过。清斋咏玄文一遍，以半夜后，仰视西方金门之上，若在人间。天阴无光，当於室内，默念内思如法。思紫云自金门左面，历箕斗回绕北斗，意还金门之上，每令分明。思毕，当心拜紫云四过，叩齿三通。仰祝曰：
　　天气朗清，幽虚启真。流炁徘徊，金华四骞。丹皇敷晖，灵飞云軿。是夕开陈，青金受仙。成我上愿，体应自然。结命月华，保命日根。三灵合景，停景龙山。密夜清披，请如斯言。
　　咒毕，便鼻引紫炁二十八咽，止。行此三年，别有神仙降兆寝室也。身有紫云霞，映络一身，九天书名。九年必获神仙。
　　玄师曰：天有紫云之炁，干於日月五景，北斗之分，在其方国，皆有得道之人，得仙之君。如此了，候其象自见，得见紫云。便依文礼祝，不必须其常日也。勤加其意，克得云降，升腾有会也。况紫云黄炁，徘徊於岩谷，如茵如盖，或赤白黄青紫绛黄白，或五色云炁光明，四面丹霞者，皆天尊上帝出游。在山谷者，有得道之人居也，又宜往此而修炼。或俯盻仰视天尊真人，而会见时，急烧香，再拜，陈其心愿，勤行之，必见帝尊之容，立致飞升。止可封之於心，不得轻以示人。道泄则灵散，仙无由可成。如文始先生尹君，侍金阙圣君，为标准也。兆宜谨之，勉而行之。
　　三一玄微品
　　九霄君曰：夫三一者，造化之机关也。非独至药有之，而人身中，亦皆自有自备。若能修身中三一者，即子母不相离，神炁自相守，怡怡和煦，光照明白。子不见正阳之月，当昼景风，云买不生纤罗不动，碧空澄澈，岂有障翳哉。人亦有之。若能调三一，则万虑不生，与碧空之炁相合，内外光明，虚无同体，亦可以升腾矣。世人或有窃闻此道者，云是服炁，乃鼻吸口吐，鼓腮强咽，立可致其殒毙，亦犹药中错服毒丹，不可赦也。盖身三一，与至药不殊，秘诀不可轻授。
　　玄师曰：上一九天帝帝君，讳玄天，字三元。一名伯无上，一名伯史华，执神虎符，青玉函中。右有帝卿，名肇勤精，字中玄生。一名起非，一名常扶。大洞经紫玉函中，从天仙兵马一万二千人，其上一长九寸九分，着紫绣金帔，戴玄宝冠，坐七宝之座。或时乘九龙之车，游历三界，手执天宝之炉，治化玉清。上一玄尊有二大臣，合成三人。左臣号玄一道君，头青衣青衣。右臣号太和老子，头白衣白衣。二神为道之魂魄也。上一帝君居兆泥丸官，有日象，圆九寸，赤光紫芒，冲天万丈，上有斗覆，斗柄指前，状如婴儿，衣红锦衣。咒曰：
　　交度神炁，神养骨髓。纳我华精，神炁填满，体发光鲜。
　　上元真一符
　　玄师曰：中元帝一真童，讳神运珠，字子南丹。一名生上伯，一名史云拘。执火星一符，玉函中。右有辅卿，名中光坚，字四化灵。一名幽车伯，一名重史华。执明月珠，从神仙兵马一万人。其中一长六寸六分，着丹锦之帔，戴九凤之冠，坐七宝之座。或时乘九驎之车，游历十方，手执金炉治化。
　　上清中一元尊，有二大卿。左号真人，右号光坚，入兆鸠尾三寸中。心如莲华，中有日象，赤焰冲天，帝君衣丹锦衣，坐日象中。祝曰：
　　散辉赤子，还魂复魄，返老婴童，度命回年，保命无穷。
　　中元真一符
　　玄师曰：下元帝一元王，讳始明精，字谷下玄。一名婴儿胎，一名伯史原。执金星大有经，黄玉函中。右有弼卿真人，名归上明，字谷下玄。一名奉申伯，一名承光生。执明月珠，从地仙兵马一万一千人，其下一长五寸五分，着黄锦之帔，戴九龙远游之冠，坐七宝之座。时或乘五色狮子之车，巡行五岳，手执香宝之炉治化。
　　太清下一元王，有二大臣，左有幽精，右有帝卿，入兆脐下三寸名下丹田中。有月象黄色，满丹田。元王衣黄锦衣，状如婴儿，坐月象中。口中吟曰：
　　玉茎白珠液，凝结为白神。养形五老符，拔籍帝一轩。命门不可倾，金液不可愆。回精白满塞，勿漏玉水泉。生死皆所由，闭之乃神仙。
　　祝曰
　　清荡秽浊，除故纳新。生我五老，帝真化形。变化骨髓，肠化为筋。金骨玉髓，契道契真。自然变化，寿禄无穷。永与三宝，同保命根。
　　下元真一符
　　右自半夜至巳时，存上元真一。自午至日哺，存中元。自黄昏至夜半，存下元。久久存之，真一现形，与子通接言语，穿星度月，审覆章奏，教子通玄之术。其三一上道，不得燥怒，及犯淫色。怒则三一去失，淫色则功不成。不得抱初生婴儿，谓其有淫秽之炁未除，触犯三一之道。行住坐卧，应当存之。
　　三一玄微奥旨
　　玄师曰：欲达玄微之妙，当静行之。春分日夜半子时，起坐东向，暝目，存我身中三一之卿，及我合七人，我在中央，俱乘紫云之烟，共登北斗阳明者，北斗之东神也。於是存入星中央而坐之，吞紫炁三十过。行之久久，自见阳明东元太上宫，宫中有青玄小童，授子真炁也。先当北斗星下紫炁，大如弦，从星直上直下，注我前。然后乃存三一周君口诀，存七人中斗七星，而共登阳明鸿行我，中央中星者，以魁覆头，柄杓指前，吞紫炁三十过，我存紫炁而咽之也。又思三一之卿，并同时吞之也。吞毕，更存七人缘向者紫炁宫中来下，还兆之宫。良久，心祝曰：
　　三尊上真，太玄高神。阳明主春，万童开行。丹元主夏，朱紫合烟。阴精主秋，天威六陈。北极主冬，万邪塞奸。五土秉壬、戊己天关。所摧皆灭，所向莫干。炼我七魄，和我三魂。生我五脏，使我阳真。登飞上清，浮景七元。长生顺住，啸命千神。兆亦可眠，存之四节，共此一咒。
　　太极宝章
　　太上宝章传太帝君，太帝君传天帝君、天帝君传太微天帝君，太微天帝君传金阙帝君，金阙帝君传东海青童君，以封掌名山，召制五岳。以朱书素上，佩之左肘，勿轻污秽。佩之八年，三一俱见矣。正月旦日，青书一符，北向再拜吞之。三一相见之后，以金为质，长九寸，广四寸，厚六分，刻而书之，以封山川之邪神，掌五岳之真精也。临时三元真一君，当悟兆施用节度，神真之道也。服符，北向，叩齿三十六通，因仰咒曰：
　　三真守房，元老固精。天地混合，三炁交并。帝君威策，命章摄灵。旨山召海，摧灭群精。促召北帝，排列魔名。捡统无横，速还鬼营。
　　又咒
　　太极帝君，三元真一。东海青童，度人视现。佩受吞服，洞见鬼神。山川五岳，受吾所辖。带持永久，洞章飞斗。
　　太极宝章三一真符
　　左手中指恰掌心，大指搯子文。
　　右佩符封山召海，制御万灵，役使禽兽，伏诺天兵，游行五岳。临时皆当先叩齿三十六通，存七星覆兆身头上，口吐赤炁，冠满一城，四面周匝，焚烧内外，无复孑遗。见己身在火中央，须臾有五岳神官，及山野之兽，来朝己身。便咒曰：
　　元始出令，宣告万灵。天真帝君，与炁同生。自下总统，悉归上清。若有不及，收摄真形。封山召海，应令摧倾。速来自伏，不得籍停。急如正律，无令越冥。毕咽炁三十六咽，以待旨之。
　　三一元神谕
　　三身一体吾所化，三一之神，本真一一神，自己元神所化也。一身不真二化假。真一之神，妄想而存不真，吾二神亦假非真。三一元王不用存，三一之神，自然之化所化，人身各有之。存之不真成意马。以意所存，乃成妄想。一念之间，倏忽化应。经云：一回存想一神出，不知一日损一日。盖言此也。
　　凡修天仙之道，行玉清正法者，当遇六甲六丁之日，冥心，定神，於子午卯酉四时入靖，焚香，朱书当日符。存当日神将玉女，面北吞服。定思，端坐，暝目，握固，想五方洞阳太灵五色真炁，自太空而下，直贯兆身，从泥丸入，郁郁旋回九度，入绛宫，运合帝宅。次入昆仑，脐也与兆三一三炁青黄白正神，混然一体，须臾自然升降。行之一年，三炁万神出见，兆身应化，无所不至。然后步二十八宿罡，请三十二天炁入丹田，结三十二玉字，升至泥丸诸天，化万神。可以用摄召万神章，下告三界。以飞玄三炁章，上奏天省。章表存拜，立致神化，无不允可。
　　凡修天仙之道，行玉清正法者，择本命相生日，端坐，调息匀，闭口出息，以心神驭炁，呼致於根，直至命元，吸至於蒂，夹脊上朝，泥丸绵绵，若存用之不勤。俟炁匀息定，任其出入。三日，光白眉。七日，凝神痴。十日，神达飞忽然对面见，己耳中仙音风雨。须叩玄关，使三宫通达，久日三田孕宝，可炼神丹。
　　凡修天仙之道，行玉清正法者，以元神日於大镜中，子午卯酉四时照己，一一闭口，存见不差。以甲子日子时，面南，叩齿，鸣天鼓，各三八通，叠手端坐，调息匀，如前想身入下丹田中、白炁内，约一寸二分，如婴儿，渐至脾，冲华盖，度重楼，过金房二穴，入泥丸，出顶门立。存紫炁黄雾，氤氲覆盖。然后款款移步，下至顶门，至面前相对立。想如一二岁小儿，如己儿，不得顾视他事，悉为境所夺。便却再想腾身，从顶门泥丸而入下二穴，度重楼，复入丹田，如此为一功。常日行住，以神驭炁，存三一真君，如一月足，子午二时放弄。一月后渐存长大，与身等，出入往来行步习，与人言语。加之闭息住胎中，尤见功捷。一百日，想羽衣升腾朝元。
　　凡修天仙之道，形炁内全，出入无间。上朝太虚，下游五岳，一念之间，洞然无滞。凡所腾奏，三清九霄诸天仙界，则召摄所受法箓中真仙官吏，丁甲将军，玉女金童，功曹使者，与身中三炁正神，窈然泰定，冥合虚无，上升九天，神与道合，炁与真化。每遇行持之日，朱篆其符吞之。次呼召存神，冥心静念，形炁都融，众神与兆一身三官正神，混合妙化，心合太虚，万神备体，一念之间，无不洞彻上朝。
　　三境随意所陈，则无不克应。先吞符，依符召摄。存念上相上宰，上辅上保，真伯仙伯，侯卿笼巾，貂蝉冠，绛服，履佩。次存真官仙官俯仰，冠，青倍，圭履。次存六甲六丁大将军，金甲兜牟，仗锦旛。次存六丁六甲玉女，凤冠羽服，执镜。次存六甲六丁金童，青衣双髻，捧文字。次存运神会道功曹侧子，玄冠，绯衣，抱文字。次存运神飞玄功曹使者，幞头抹带抹额青黄红，锦衣，鱼尾刀。已上各一十二人。次冥心静念，形炁都融，调息灭念，窈然泰定。然后召摄万神，自下丹田入，混合己神，至中丹田混合丹真，至上丹田混合帝君，如法在三炁中。上相仙官出上元，侍立上部。左右青炁中将军、玉女金童出中元，立中部，左右黄炁中功曹使者，出下元，立下部。左右白炁中自己出紫户，忘形冥合太虚。然后举一念，上朝三境，随意所陈，下游五岳，随心祝说无滞，无不克感，运神合景，飞玄会道，九灵飞步章奏秘旨。
　　灵宝无量度人上经大法卷之二十四竟
　　灵宝无量度人上经大法卷之二十五
　　内朝三景品
　　玄师曰：修行大法，未能洞达天真威化，下被魔试交攻，神祇不钦，所召不感，当内朝三景飞仙分形之道。於辰戌丑未时，朝存心中中元司命神，字玄坚，中极大君也。下在脾中，脾为玉堂宫，一曰玉房，是太一君偃息之所也，主养兆一身之形质。於此四时，叩齿五通，存脾中有黄炁满脾，脾上有一真人，如初生小儿，黄衣冠。呼之曰：中极玄坚太一真君，某欲得真人神仙黄庭之道。五呼之，因眠暝目，五十息，念之。此中央司命神丈人，下化太一帝君，乃九天生神之父也，治太极宫。知者形不入地狱，玉童玉女侍之，役使万神。常以寅卯午申时，朝上元太一神君，号南极老人，下在太一宫中，主兆魂魄胞神命炁，胎府之父也。於此四时，叩齿九通，存头上直入一寸，名太极宫，一号太一宫，有赤黄炁满宫。炁中有真人，如童子之状，衣绛衣。呼之曰：南极元老太一真君，某欲得神丹长生不死之道。九呼之。因眠暝目，念之九十息止。修之者延年不死，可变化神仙，灭魔试，致真仙。常以子酉巳亥时，朝下元玄道母，下在双合宫中，肾为双合宫对上南极，故号北极。主兆精炁，生死符籍之母也。於此四时，叩齿四通，存肾间有白炁，炁中有神龟，龟上有玄女，青白衣，如初生小女子。左有司录君，白衣天官。右有司命君，青衣天官。呼之曰：下元元神北极玄道母字玄妙，某欲得金醴玉浆可饮食者，乞敕司录司命，削某死籍，更注长生，役六丁玉女，坐致行厨。四呼之。因眠暝目，念之四十息止。以时不废，日月久行，应感无穷。九年补太极仙卿，一年便有仿髴，役灵使神，所欲无不应。心常行勿妄，独慎其口，克日成仙。乃洞玄三皇帝君所行，实灵宝之密机，亦盟天告师而行之。
　　灵宝默朝炼顶章
　　每日寅午戌三时，入靖，两手玉清诀，存身为白鹤仙人法。存天门开，有一白鹤而至。次存身乘白鹤，飘飘直至三天之上，见元始顶放九色金光，灌注入我顶中。想己身万窍流光，通照十方世界。毕，然后再乘白鹤，复回本治。乃受元始之灵宝秘玄至诀。如有启告，即俯伏玉墀，而奏拜章，亦如上法。
　　未想之前，先以诀炼其顶，通其天门，然后变神诀曰：
　　金咤金咤，大力敕炼顶诀，左手。
　　此乃元始亲授妙行真人、天真皇人，升举之口诀，不可轻露。
　　皇人曰：夫灵宝之道，甚明而易晓，甚要而至当。得其人而受持，何虑无万神钦奉，升举可期者哉。
　　受持策杖品
　　皇人曰：灵宝之道有神通策杖，以威六天鬼神，以策使三界万灵。
　　就名山洞天福地靖庐玄坛之所，以吉日采甘竹一根，长六尺可，十二节，自上第三节左右各一曲，於曲凹中上刊日月，下作斗形，於顶中开一穴，纳中央守史符。第二节下开四穴，纳四方守史符。以蜡封灌，记其四方。第三节下，刊十方灵宝亿劫应化天尊。自初一日为始，依十直日，持咒，取五方炁，面五方诵讫，以炁吹。每夜存思，一年炁足，方可施用。用之之法，当叩齿三十六通，思五帝直符史各一人，随方色各有五色之光，流焕杖上，五帝玉女各一人，合侍卫杖左右。咒曰：
　　太阳之山，元始上精。开天张地，甘竹通灵。直符守吏，部卫神兵。五色流焕，朱衣金缨。辅翼上真，出幽入冥。招天天恭，摄地地迎。指鬼鬼灭，妖魔束形。灵符神杖，威制百方。与我俱成，与我俱生。万劫之后，以代我形。制为五解，神升上清。承符告命，靡不敬听。
　　咒毕；引五方炁，三十六咽止。以杖指天，天神设礼。指地，地神司迎。指东北方，万鬼束形。指破地狱，亡魂返生。以指灾厄，应指崩倾。五解之道，乃五行真炁，夺北斗之权衡，脱离死厄，尸解得道，神升上清。
　　东方守吏符
　　东方九人，青书黑上。
　　南方守吏符
　　南方三人，丹书青上。
　　西方守吏符
　　西方七人，白书黄上。
　　北方守吏符
　　北方五人，黑书白上。
　　中央守吏符
　　中央十二人，黄书赤上。
　　隐迹五解品
　　玄师曰：青城山月波溪龙门遇丈人，同谒真候。先生密传授五脱之法，不得轻泄，乱传非礼不道之人。如神藏灭，脱凡超俗，彼莫见其形，是谓隐身之法。五脱者，金木水火土也。是谓受天地阴阳之炁，达天地造化之机，盗阴阳炁之节，日用频行。凡求大道，未逃生死，谓值元辰之厄难，灾曜来临，魔难奉於真昧，脱死生日限之时，当妙用此法，神圣难言。
　　金解
　　遇庚子日，取多年古铤钺一十二两，打作尺一条，於浄室内严净身体，自於初更，向床前去一丈二尺地，放下尺在地上。候至子时，初先洁浄，吃乳香脑子水一盏，叩齿二十四通，想尺如自己形貌，不令自耳闻，默诵灵咒七遍。念了，拈尺於毡席下，勿令人见。如此想四十九日，满后用时白丝牵子一条，系在尺上，急投下便走，不得回顾返视。念咒时更用脑子乳香水噀之尺上。念咒，取旺方炁七口，在尺上。后四法仿此。咒曰：
　　三台生我传法，三台护我升仙。通夙去尺断应，当我复形本元。急急如□□□□□□□律令。
　　木解
　　遇甲子日，取红落梨枝一条，如自己长。临用日洁浄身体，并如上法。四十九日足。临时放在地上，不得回顾，仰观天日而去，不得顾形。咒曰：
　　枝波画，乌鱼波画，咖□波画，三台生身画。此日生身度道，七七功德上升。千变万化潜身，上清杖化我身。急急如□□□□□□□星律令。
　　水解
　　壬子日，取大龟壳一个，重一觔，法度行四十九日足。临用日，如逢大水，或桥上船上，便将龟放去水中，不得返顾。咒曰：
　　灵壳散炁，入吾杖中。吾有大道，与俗不同。出日入月，驱虎逐龙。去代我化，泉脉相通。急急如□□□□□□□星律令。
　　火解
　　丙子日夜，取雀一只，雄者，用小笼子盛，法度同前。但喂饲在头边，安顿用水噀之，取炁吹炁，如前法，四十九日足。度雀在手中，临用时绯线一条系雀头上，雀死收之怀中，见大火处，掷雀入火中便去，不得返顾。咒曰：
　　朱雀居吾前，吾握造化权。三台护我命，五帝注生全。支波鸟神火化仙，令吾性神两全。急急如□□□□□□□律令。
　　土解
　　戊子日，取自己鞋一只，用法如前，四十九日足。临用时取黄线一条，系在鞋子上，掷在地上，不得返顾。咒曰：
　　元始黄龙，旺在四时。中宫正位，权首施机。主判土司，吾奉帝劝。汝今代吾，以假吾权。数执十八，戊己之期。急急如□□□□□□□律令。
　　神眄诸天品
　　玄师曰：兆欲观三十二天，先当备修诸行，然后发大愿，用诸心。次存思静定，乃可获见。兆先从散心入，次即发愿：我今观诸天帝，普愿三界十方，含灵滞爽，四生六道，名上诸天，同我魂神，上朝帝宅，酆都苦趣，历劫沉魂，及我亿曾万祖，俱超冥昧，回出苦轮，同我魂神，超登圣果，远诸五浊，逍遥道境，普天万国，一切生灵，消诸恶业，拔诸众罪，离诸苦恼，得为法身，十相具足，常游诸天，说法教化，开悟群迷，绍续圣种，通十圣道。我今肉身有形之迹，神升三天，得侍祖师元始上帝，授灵宝大法，游玩诸天，万劫长存。今生来世，常居福境，七宝具足，园林屋宅，妻奴子女，一切朋友，与我观心，布施十方三界，象马珍宝，车舆衣服，饮食卧具，常当布施，并无吝惜。水断造桥，路边立井，度诸行人，救诸饥渴，葬埋六畜飞禽尸骸，皆得安稳，无令暴露三光，发誓愿，修善行。已入於存思不怠，即当静定，然后烧诸名香，先观青霄云路，扶摇羊角而上垒垒，冲高垒垒，上至天界。次观天帝所在，兆当存其天界广博严好，香炁常氛，无有杂秽，其天帝君乘八景玉举，三素飞云，琼轮羽盖，五色华光，龙麟虎豹，狮子白鹤，啸歌邕邕。其地皆荐以黄金，四边阶道并用白玉，七宝珠珍，光明焕耀。天帝披离罗之帔，冠百宝天冠，左右侍从，悉皆飞天真人，身有光明，耀翳日月。其诸鼓乐弦歌洞萧并发，人民炽盛，无夭年之子，无叫号之声。彼诸天宫，亦有剑树，其条不摇。见诸天众无鞅无数，有自然饮食，种类丰盈，味流下土。其诸天有宝树金池，五色光耀，紫林微风，枝叶相触，自成妙音。彼诸天宫，并以众宝合成，其天帝端然居之。彼诸天光，朗彻九幽，天帝以善妙法普度天人，其诸天人闻法赞善。帝君玉案之上，有赤书玉字，招集群仙。有黄箓简文，普庆幽冥。兆每日存思己形，法服羽衣，乘九色之云。诣一天之中，随其天中仙宫，列班朝礼而退。遇三元八节日，随班上朝诸天，预诸法会，坐於劫刃宝台。其台如圆坛，层层不计其数。仰观上帝说法。久久纯熟，定中目成，梦寐忘形之时，神飞道境，目观见天帝说法，耳闻天帝圣语，及仙乐箫韶笙篁之音。当此之时，阳神已结，能朝诸天，然后可观三天，兆行神观诸天，先当斋戒沐浴，当咏天中空洞自然灵章，先满三百遍，次及七百遍，足一千遍，然后方可行之。举念则神飞万里，意动则玄应十方。一年之后，阳神不游於尘世，常居诸天。小则七年，大则九年，必得超出尘世，上生诸天。欲界之天，犹有炁化生，无色界於九品莲花而成形芳。梦寐之间，见青碧白连，有成道之渐也。进道则莲花开苞，道废则含莲不开，罪愆则莲花凋谢。
　　灵宝无量度人上经大法卷之二十五竟
　　灵宝无量度人上经大法卷之二十六
　　神受大法品
　　玄师曰：兆欲念十方天尊，一心智慧，须令丹房莹浄，七情六欲，俱无混乱。一心专诚，常不放逸，少欲戒念，见在知足，行慈顺生，节俭忍辱，抑怒少食，减睡息思，虑省视听，默语言，守动静，息心在兹，常於动静之间，不失此度。然后择十直八节，是诸良辰，沐浴内外，烧众妙香，恭对玉清上帝元始天尊御容，便足而坐，叩齿集神，咽液和魂，定心浄念，调气使匀，心拜三过，安意一心，谛观圣容。先从万变玉清宝冠，次观圆明天颜，金真之色，圆色如九色虹蜺。次第九色离罗帔服，二手展视天印。转次下观，双足坐於金碧莲座，擎以玉局碧瑶玉几。又复从天颜天冠相相谛观。时时闭目，忆念在心。若不明了，还开目视，极令分明，不失毫末。再闭目观之，行住坐卧，此观成已。然后於闲静之处，焚香默坐，观西北玉清之天，玄虚之际，廓然火光，如日月之明，遍满法界，无有山河草木。此定成己，唯见一天尊在空虚之中，如前观威仪，坐於金碧莲台之上，举手说法，光明七十二瑞相，八十一种好。谛心观察，一一分明，系心无复散乱。如是见已，便见十方天尊光明相好，天尊举手，说灵宝大法。既见十方天尊，便增见十方亿劫应化天尊，乃至无边天尊。初则近见，渐次远见，转远转大，光光相接。见已回观西北，复如前院，不失毫末。观既成已，十方上下，亦复如是，十方历历分明。当复一时，遍观十方，百千万亿诸天，一念所缘，周遍得见。而诸天尊同一智慧，觉悟道源，圆照诸法，了入无为。若如此者，岁月既久，定功乃成，自然得见十方诸天尊，皆为说灵宝大法。疑网悉除，得元为正道。
　　若是宿业障重，不能得见天尊者，但一日一夜，六时忏悔，精思入定，忏礼平生恶业，精勤进道，随顺一切德喜，心结於因循，渐能得见。纵使不为说法，是人心已证入快乐妙果，身心安稳，久亦得见无为大道也。次能七日七夜，湛然见玉清圣境。前之大定，精思已成。当於闲静之处，乃至睡卧，一心三圣。存上宫泥丸廓然，放白光大慈光，遍照法界。念念三圣，心心光明。岁月既久，观力定成。七日七夜不昧，决定见元始天尊说法，神通现前，训诲汝心，即入道源。所谓念念无休息也。稽首天颜，而作颂曰：
　　一心三圣，三圣一光。光光心生，明明因光。一圣心通，万变乃光。圆通遍觉, 不迷不荒。
　　又颂曰
　　精诚正趣，晷刻不空。虚因求实，空亦不空。先空后应，先得后通。生心心灭，无始无终。
　　隐朝帝师品
　　朝玉清
　　兆密室焚香，端坐，叩齿二十四通，存己眉心直入三寸，名泥丸宫，元始上帝所居。兆诵三天隐讳霐，召三炁自泥丸中入，下至中宫，次入下宫，次返上宫。存己元神朝元始上帝，诵隐讳不以遍数，存见三炁充满九宫，光明洞照，元始上帝在光明殿内，坐千叶莲花，光明如日，头冠玉清万变宝冠，衣九色离罗晨精丹羽宝帔，项负圆光，金容玉姿，二手作玉清印。一俯一仰，存之分明，想身在金阙下，九拜长跪，密奏曰：
　　粪土小兆学道男生臣某，诚惶诚恐，顿首稽首拜手，奏启无上三天玉清圣境祖师虚无自然元始天尊至尊上帝御前。臣夙承道荫，生值昌时，得遇师承，参授大法，叨掌天印，滥宰玄司，日积愆尤，未遑首谢。恭望天慈，特降敕旨。告下罗酆北府，三官岱宗，河源泉曲，主执万神。原赦臣某千罪万考，万祸千殃，除落冤对，记名三天，进道修真，免诸魔试，胞源散滞，结节开通，三界稽首，万邦宾伏。早遇玄师，指授金丹铅汞大道，教臣坐进大定，心悟重玄，符水效灵，摄召克应，功成愿备，得预真仙，仰荷大道，罔极之恩，臣无任祈天祷圣。激切屏营之至，伏取敕旨。
　　奏毕，心六拜，跪于帝前，默诵三天隐讳，侯得旨。兆存三炁紫光绕我身，即三稽首而退，下入绛宫，次归下田。
　　朝上清
　　兆密室焚香，端坐，叩齿二十四通，存己眉心直入四寸，名流珠宫，太上道君所居。兆诵三天隐讳霐，召三炁自泥丸上宫，入至中宫，次入下宫，次返上宫。存己元神乘三炁上朝，太上道君在宝殿中，坐千叶莲华，衣九色离罗紫云之帔，飞森霜罗之衣，须臾百变之冠。存之分明，存身在玉陛下，九拜长跪。密奏曰：
　　粪土小兆学道男生臣某，诚惶诚恐，顿首稽首拜手，奏启无极大道太上道君上清上帝御前。臣凡俗秽质，获遇师承，参佩灵文，效职靖治。伏虑前生今世故犯悞为，三业六根，千愆万过，无门首谢，日夕忧惶。恭望天慈，特垂原赦，切念臣某常惧生死事重，寒暑运煎，朝露易晞，灵椿难继。臣今行持上道秘典，吞佩真炁灵章，存三守一，澡炼身形，内解结节胎根，外除两月氛秽，却除疾病，绝灭祸源。恭愿削落黑编，刊绝死籍，然后洞入幽微，真常德性，形神俱妙，与道合真，一切有情，咸成道果。臣冒读天威，下情无任激切，屏营之至，伏候敕旨。
　　奏毕，心拜六拜，跪于帝前，诵隐讳不以遍数，候得旨。即存三炁紫光来绕我身，即三稽首而退下，入绛宫，次归下宫丹田。
　　朝太清
　　兆密室焚香，端坐，叩齿二十四通，存已眉心直入二寸，名洞房宫，中央黄老太上所居之处。兆诵三天隐讳霐，召三无自泥丸中入，下至中宫，次入下宫，次返上宫。存己元神朝太上，诵隐讳不以遍数。存见三炁光满九宫，光明洞照，太上老君在金阙玉堂中，坐千叶莲华，金容玉相，逢七曜宝冠，衣晨精九色离罗白羽飞霜绣帔，凭碧琳玉几，手执振拂之羽，存之。分明。存身在金阙下，九拜长跪，密奏曰：
　　粪土小兆学道男生臣某，诚惶诚恐，顿首稽首拜手。奏启混元上德皇帝太上老君太清大帝玉陛下。臣千载幸会，获遇师承，参授法箓，领户化民，日积过愆，未遑首谢。恭望天慈，颁降敕旨。告下真司，特垂赦宥。令臣向去心开意悟，耳聪目明，万仙会议，赐臣金丹，消灾却祸，遂获神仙。为教宗师，阐扬大道，济拔幽显，利及群生，得为后圣种民，获与天地相守。恭愿乾坤明素，日月辉光，星斗循轨，山岳效灵。风雨时若，水火潜形，万天道泰，劫灾不生，蜎飞蠕动，咸获超升。臣冒渎天威，下情无任激切，屏营之至，伏候敕旨。
　　奏毕，心拜六拜，跪于帝前，默诵隐讳不以遍数，候得旨。存三炁紫光来绕我身，即三稽首而退，下入绛宫，次归下丹田。
　　玄丹宫，眉心直入五寸，昊天玉皇上自帝所居。明堂宫，眉心直入一寸，长生大帝神霄玉请王所居。
　　明堂宫，左，乃韩君丈人分所居之处。
　　北斗九晨在脑中泥丸之上，魒星指前，北极尊帝二星在斗中。兆欲行事，但看所隶何宫。若黄箓大斋，则诸宫阙遍告九幽。炼度，则告玉清与韩君丈人。雷雨事，则告神霄。祝文更不重序。
　　朝帝师受炁
　　兆静室焚香，叩齿，并依前朝元法，存身在金阙下，长跪密奏曰：
　　粪土小兆学道男生臣某，言念千载有幸，获奉道化，仰惟灵宝大法，实三洞之真筌。上消天地之灾变，下正阴阳之愆期，幽可以拯拔三涂，修可以脱离生死，大无不包，细无不备，无量之奥，深不可详。臣今因吉日，恭依玉格，受诸灵炁。伏乞祖师虚无自然元始天尊玉清大帝，广运慈悲，特垂开度。臣今吞服诸灵炁，灌炼五脏，荡涤秽氛。恭望天慈，特赐降下逐位瑶光正真道炁，入臣身中。内除心垢，外炼目精，随事蒇用，无不显灵。臣今恭对御前，请受真炁。臣诚惶诚恐，顿首稽首，再拜谨言。
　　次左右手搯玉清诀，诵请炁咒。
　　但弟子一年三度受炁，受天炁，仰乾地炁，俯地日炁，正月子月炁，正月寅五星之炁，五方三皇正炁，子申寅南斗六司之炁，正南北斗七元之炁，正北三台真人之炁，斗头三天真隐内讳，西北三师度我神炁，五方五岳持身妙炁，五方三涂总司之炁，子午乾位六丁柔和之炁，丁方六甲武刚之炁，甲方神仙太一之炁，随日之方神虎七元真炁，北方斗阴四直所主之炁，岁月建日时方上帝正真生炁，天门九天玄女真炁，西南内炼三真之炁，天门云雷雨部之炁。巽方天不能盖我，地不能载我。冲我者死，撞我者亡。急急如律令敕摄。
　　次搯五帝三涂诀。
　　红杏，震墨黑，丑磨真，兑袜臈，午灵宝。中指中兴生转，独隶迁，可韩明，公都成，切角正，聚魂摄。公都聚魂，招八方捷疾使者，天神地祇，万灵同归，合天地敕摄。合明天帝日，合明天帝日。
　　右念咒讫，再拜，两手玉帝诀，存三天三炁归身。次存前诸炁，随三炁入身中，入下田，毕。遇初一日子时，便服炁，念三天隐讳一万遍，可以通真达灵，呼吸云雷雨电，旨召天地神只。不得高声，不得令耳闻，持斋一日不茹荤。
　　灵宝无量度人上经大法卷之二十六竟
　　灵宝无量度人上经大法卷之二十七
　　首愆谢过品
　　修真之要，寡过为先。过之不悛，去道远矣。虽行持符法，未至上道之阶。使为行不检，亦岂足以折伏鬼神，况於进拜表章，济度幽显哉。功过之司，毫分无失。晋许远游遁迹山林，勤心味道，渐入真品。而三官都禁遣周鲂等，出丹简罪簿以诘之曰：夫欲学道慕仙，上隶真人，玄心栖邈，恭诚高灵者，当得世功相及，祸恶不构，阴德流根，仁心上逮，乃可步真索仙，度名青府耳。由此言之，未及许远游者，其可不知寡过自修耶。奉法行持，求仙学道，所当悔惩已住之愆犯，积累方来之功勤。故《玄纲论》曰：过惟改而不复为，功惟立而不中倦。是谓日新其德，自天佑之。傥口行祈谢之科，心乏省愆之念，首之前而作之后，饰之外而败之中，然复苦己劳形，瞻星礼月，持斋奉戒，焚香诵经，亦为徒设矣。有大言眩世，射云罪之不积，恶之不为，岂须忏谢，断弃教科，此只矫激太过。从容中道，无过不及，所宜悔至於心，知咎必省，依经奉教，按格行科，削罪目於三官五帝之司，上生名於十极九霄之境。立功不怠，举形仙飞。国有分焉，亦无自阻，有志者多成事也。
　　谢过
　　每岁除秋分一日外，常以三元八节，本命生辰，甲子庚申，及诸良日，入靖室，或宫观山泽，静洁去处。焚香，专志省咎思愆。先於坛侧端默而坐，深念生世以来所行所作，无非愆犯，不善云多，战兢自艾，恨不剖心沥胆，誓毋复为。今兹惭愧，措身无地。方振衣而起，整肃形神，登坛启告。无坛处立香案，展坛布行。用入户诵咒，上香，如法祈谢之仪。早以东为始，夜以北为始。分五方忏念，本合置立科仪，发炉循格，至三上香后，方行礼，方如自然朝仪。但此等事以密为尚，兼独行朝修，不宜繁琐。故今止编四方谢罪之文，损益随事之宜尔。
　　先祝香
　　道香德香无为香，无为清净自然香，妙洞真香，灵宝慧香，超三界香，王境真香。满琼楼玉京，遍周天法界。以今焚香，供养虚无大道三境天尊，昊天上帝，紫微北极大帝，紫微天皇大帝，后土皇地祇，三十二天帝君，万天上帝，上清十一曜星君，中天北斗七元星君，天地水三官帝君，北极四圣元帅真君，灵宝五师真君，四方二十八宿星君，三界五帝大魔王，十方无极飞天神王，北阴酆都大帝，东霞扶桑大帝，五岳五天圣帝，洞天福地，名山靖治，主录仙真圣众，三洞四辅法箓中灵官将吏，三界官属，一切威灵。仗此香云，普伸供养，玉华散景，九炁凝烟，香云密雾，径冲诸天。侍香金童，传言玉女，上闻帝前。令臣关启，咸得如言。具法位臣某，以今良日，斋洁洗心，祈真告道。先伸上祝皇朝社稷，宗庙先灵，驾景九霄，垂休万叶。
　　今上皇帝基图永久，祚业昌隆，圣寿等於乾坤，德教均於造化，万方向善，百谷咸次丰，有识有知，悉悟至真之道，无边无极，共跻荣乐之乡，大教兴行，正法无数。敢伸凡愿，上冒宸严，臣下情无任战兢，惶惧激切，屏营之至，谨启以闻。
　　唱方
　　臣某志心皈命，东南西北四维上下十方灵宝天尊，三十二天上帝，周天二十八宿星君，天真上圣，五岳真君，山川河海，洞天福地，一切神仙诸灵官。
　　次向北方，三拜长跪
　　昼以东方为始，夜以北方为始
　　具位臣姓某，志心皈身皈神皈命，北方东北方无极太上灵宝天尊，北方八天帝君，北方高真上圣，斗牛女虚危室壁七宿星君，北岳恒山黑帝真君，北方洞天福地，山川河海，一切真灵，北乡神仙诸灵官。臣闻大道垂慈，启悔愆之路。高真设化，开谢罪之科。若非请命以祈恩，岂获释愆而逭谴。伏念臣愚庸贱品，蠢陋凡资，幸浃真风，叨逢道运，久膺法箓，冒玷簪裳。不能勉强以立功，乃复因循而造罪。莫知检束、罔谨操修。所虑万祖亿曾，昔亡往逝，暨臣千生累劫，宿世先因。爰至今身谋用之问，举室亲姻之众，造诸元恶，成彼深愆，无量无边，难名难述，结在天曹地司之内，着於日月星辰之宫，永劫不原，终天无解，惧其报至，恐及祸萌。以令皈命首陈，尽祈湔洗。伏愿天垂恩宥，道启慈怜，万圣流祥，众真锡庆。赦臣九玄七祖，以及兹身，万劫千生，至于今日滔天重罪，盖世深愆，消灭恶根，削除罪籍。庶使臣早成正道，获际真师，身世安荣，法徒在俗言眷宁泰。更祈祖宗神识，师友魂灵，已逝亲姻，先亡眷属，长居快乐，永遂逍遥。六道三涂，四生万类，俱蒙拯度，悉被陶成。臣无任惭悔，祷祈激切之至谨言。
　　次向东方
　　具位臣某，志心皈身皈神皈命，东方东南方无极太上灵宝天尊，东方八天帝君，东方高真上圣，角亢氏房心尾箕七宿星君，东岳泰山青帝真君，东方洞天地，山川河海，一切真灵，东乡神诸灵官。臣闻关云同前。
　　次向南方
　　具位臣某，志心皈身皈神饭命，南方西南方无极太上灵宝天尊，南方八天帝君，高真上圣，井鬼柳星张翼轸七宿星君，南岳衡山赤帝真君，南方洞天地，山川河海，一切真灵，南乡神仙诸灵官。臣闻同前。
　　次向西方
　　具位臣某，志心皈身皈神皈命，西方西北方无极太上灵宝天尊，西方八天帝君，高真上圣，奎娄胃昴毕觜参七宿星君，西岳华山白帝真君，西方洞天福地，山川何海，一切真灵，西乡神仙诸灵官。臣闻同前。
　　次向中央
　　具位臣某，志心饭身皈神皈命，上方下方无极太上灵宝天尊，三景九霄大罗无极三十六天帝君，五老上帝，天曹主宰，无鞅高真，罗酆阴境十地真灵，三十六土皇君，中央嵩山黄帝真君，中央洞天福地，山川河海，一切真灵，上乡下乡神仙诸灵官。臣闻同前。
　　次归位对席
　　志心稽首，礼太上无极大道。
　　志心稽首，礼三十六部尊经。
　　志心稽首，礼玄中大法师。
　　次启白
　　臣某谨重诚，上启无极大道上帝高真，三界威灵，十方众圣。以今忏愆谢过，入靖修真，获遂陈请，仰祈大宥。伏愿阴曹削罪，仙府书名，道遇至人，学无魔试。臣敢不益坚善念，深悟前非，愿契道真，永依冲荫，十方共庆，九祖蒙休。为上因缘，念十方灵宝天尊，无量不可思议功德。
　　次出户如常式
　　灵宝自然朝，先启圣，次礼十方，次忏悔三礼，次回向念善，今五方谢过，即灵宝自然朝之余意，止，以五方者，贵其简而易行。不举玉音梵唱，贵其精默感格。奉道修真之士，不问法箓高下，悉可按行，久久行之，内加痛省，则罪减福生，成真得道。
　　三元八节朝真谢过科
　　先搯上帝诀，念入户咒，地户丁立，望天门闭炁，默念咒。
　　朝入户
　　法师向地户，右叩齿三通，密咒，老子存思图曰：存见四明功曹一人，通真使者一人，传言玉女二人，侍靖玉女二人。
　　咒曰
　　四明功曹，通真使者。传言玉童，侍靖素女。为臣通达，道室正神。上元生炁，降入臣身。
　　咒毕，入户，先左足入。
　　夜入户
　　入户同前。老子存思图曰：存见四上功曹一人，龙虎使者二人，侍靖素女一人，开明童子一人，上玄少女一人。
　　咒曰
　　四上功曹，龙虎使者，正一生炁，侍靖素女。夜有启请，愿得开明。童子上玄少女，与臣俱入黄房之里，通达所启，皆使上闻。
　　三礼执炉启圣毕宣科
　　臣伏闻一炁开机，握化机於渺邈。三天启范，张玄范於洪蒙。五千四百科文，下敷尘世。三十二天梵炁，上总玄纲。思祸福之无门，察盈虚之有数。流传法箓，开度天人。道出鹤鸣，正一演修真之化。功标龙汉，混元垂出世之文。大道难名，纯诚可格，以今吉日，清堂朝真谢过。伏愿金童敷席，玉女典香，上闻妙有之庭，径御虚无之境。箫箫凤吹，龙神敷碧落之歌。渺渺鸾骖，羽骑森丹旗之卫。七舆八辔，泛灏炁以浮空。三界十方，烛灵晖而荡秽。伏念某玄关下士，赤券初阶受秽，生形禀愚赋性。背违科教，稔积愆非。谨按仙科，式陈秘范。伏愿玉京帝主，金阙师尊，普降厖恩，遐施霈泽。开厥自新之路，处其可赦之科，旷荡沉愆。廓清纷累，降以太元之炁，合成灵宝之躯。炼骨续筋，留形住世，恩归祖弥，克获飞升。惠及冤亲，咸蒙和释。千愆万过，一念消除。八难七伤，四时解散。修功有渐，进道无魔。一炁资扶，百灵挟佑。愿遂登真之契，常陪仙侣之游。与道合真，形神俱妙。谨稽首再拜。
　　次长跪忏悔
　　臣志心皈身皈神皈命，三清化主，十方灵宝天尊，无量度人经中圣众。念臣爰从往劫，以至今生，三业六根，五情七欲，宿殃往业，定录玄科，阳过阴愆，名
　　书黑簿。以今忏悔，愿悉消除。伏愿洪灵洞照，丹阙垂慈，锡命行尸，流恩朽骨，胞原解结，七祖飞升，心境无尘，障魔消散，皈依大道，涤荡沉愆，祸咸灭於无边，功普加於一切。得道之后，升入无形，与道合真。
　　次发十大愿咒曰
　　三清玉帝，三素元君。太上高灵，仙都大神。今日吉庆，所愿开陈。上愿飞霄，长生神仙。中愿天地，合景飞云。下愿五岳，与身长存。四愿七祖，解罹怨愆。五愿帝君，斩伐胞原。六愿世世，智慧开明。七愿魈鬼，斩馘六天。八愿开彻，通幽达灵。九愿一会，莫不如言。十愿飞仙，上朝三元。
　　次回向
　　稽首灵宝洞玄主，无量度人真道师。道包天地无得名，法贯阴阳不思议。
　　随缘应化救群品，超越三界及十方。巍巍无上功德山，归心念念无休息。今日所佩秘法，上消於天灾劫运，下度於兆庶人民。回尸起死以完形，救病除殃而辅正。功圆行满，早吞金液之丹。心了神灵，进受玉皇之诏。为上良因，念十方灵宝天尊。
　　朝出户
　　出地户毕，回身面坛，叩齿三通，存玉女一人。
　　咒曰
　　出阴入阳，万神开通。关启事毕，请闭黄房。侍靖玉女，明备神宫。
　　咒毕，出户，先右足出。
　　夜出户
　　出地户毕，回身面坛，叩齿三通，存少女一人。
　　咒曰
　　玄上太阴，八窗开明。向有所启，少女通灵。事毕复位，万神潜宁。
　　每日入靖烧香朝礼仪
　　先两手玉清诀，握固，存神，叩齿，丁立面天师，而诵咒曰：
　　天书敷罗，下颁太微。元化生神，灵烟九回。八景六周，皇运所持。左宾青方，右启帝妃。南昌丈人，灌炼辟非。舞轩赤明，开发真机。今日大庆，万道同皈。合并正炁，保天无衰。普告三界，驿龙风驰。
　　祝香启圣
　　切念臣早厕玄关，夙依黄老，受大道之庥荫，寓真馆而止栖。惭无十善之因，以赞六道之惠。自披玄褐，几易岁华，未能感激於神明，动则轻违於戒律。初勤后怠，有始无终。奉法或邪，行仁不正，烧香失节，存叩违科。虑三彭暗奏於愆辜，六府明书於罪目。特倾丹款，仰扣虚无。祈罪恶以原除，冀愆辜而释散。名全上善，命合长生。玄功积累於三千，丹药早逢於九转。黄箓白简，消死魂而上生名。金阙玉京，有升进而无退降。仙曹纪善，鬼录除殃。八景金书，得炼炁修真之术。五文玉篆，获长生久视之功。法属安宁，馆舍光显。金木水火之厄，永不惊伤。青黄白黑之灾，俱希荡散。更冀是非两遣，衣食自然，魔障不生，忧患不至。上报君师父母之恩，下济幽涂沉滞之苦。驱邪辅正，兴教立功，百灵皈依，万神振伏，形神俱妙，与道合真。
　　灵宝无量度人上经大法卷之二十七竟
　　灵宝无量度人上经大法卷之二十八
　　玄宪仙格品
　　上品
　　玄师曰：功过罪福大则增减年寿，小则促延龄算。有三品九等，皆泰玄都省天禁，兆宜遵奉。
　　上等上格，除增三纪。
　　上等中格，除增二纪。
　　上等下格，除增一纪。
　　中等上格，除增十年。
　　中等中格，除增九年。
　　中等下格，除增七年。
　　下等上格，除增半纪。
　　下等中格，除增五年。
　　下等下格，除增三年。
　　上等上格，减益二百四十算。
　　上等中格，减益一百二十算。
　　上等下格，减益一百算。
　　中等上格，减益九十算。
　　中等中格，减益五十算。
　　中等下格，减益四十算。
　　下等上格，减益三十算。
　　下等中格，减益二十算。
　　下等下格，减益一十算。
　　玄师曰：凡小善小恶，更有减益十算已下，至一算者。太极玄能真人曰：能造上品上等之功，不可冒上品上等之罪。小善须令一日一注，小恶须是一日一消。积小善成大功，消小恶成大善。上等之功虽造，上品之罪不原。学士诵之，则享丘山之福，慢之则获万劫之厄。
　　中品
　　玄师曰：男仙高曰天尊，女仙高曰元君。形神未获俱妙，尚有肉质尸骸，不许封称。有功尘世，大功三年，中功七年，下功九年，一迁。无功者并七百日一升。初日校职阴曹，次入水官山川主者，次地官靖庐福地主者，次洞天主者，次十洲三岛仙官，渐进入於天官。凡行功於世，立十德大功行化之士，内外功全，迎神校职之所，太阴炼尸，年限足日，合形仙飞。如功德内外不备，分神治事，建邸於天地水之阴曹也。入此玄阶清品，须参斗受书，落割死名，上生南曹。功德发於改正，升入仙阶，年跟比校，亦许迁於仙品。妄有冒越，三官纠劾。可不慎守。犯之退品除年，罚功堕事。
　　三天执笔伏魔持法使者初受法进入仙位。
　　太上执法弟子仙士真士，仙官真官。
　　已上八发改正。
　　太上玉陛执法仙士太上玉陛执法真士。
　　太上玉陛执法仙官太上玉陛执法真官。
　　太上玉坛执法仙官太上玉坛执法真官。
　　已上十发改正。
　　南宫少微执法真官南宫太微执法真官。
　　南宫元微执法真官南宫妙微执法真官。
　　南宫灵微执法真官。
　　已上十五发改正。洞玄，洞渊，洞微，洞神，洞灵，太极，太清，紫微，大有。
　　天曹执法仙监。
　　已上有仙监七阶。
　　天曹执法仙卿。
　　已上二十发改正。
　　太极执法仙卿。太极执法真卿。
　　洞神执法仙卿。洞神执法真卿。
　　太清执法仙卿。太清执法真卿。
　　上清执法仙卿。上清执法真卿。
　　玉清执法仙卿。玉清执法真卿。
　　已上三十发改正。
　　太极执法真宰。太初执法真宰。
　　太元执法真宰。赤明执法真宰。
　　元明执法真宰。太虚执法真宰。
　　耀明执法真宰。竺落执法真宰。
　　虚明执法真宰。观明执法真宰。
　　玄师曰：此法十位，比诸天丞相之列，并五十发改正。一升四十发改正，入已上十位仙宰。自此已下，入色界太焕、元载、太安、显定、始皇、孝芒、翁重、无思、阮乐、无极、皓庭、元洞执法仙宰，执法上仙，执法真宰。并六十发改正，入仙宰。七十发改正，入上仙。八十发改正，入真宰。已上入无色界天，太文、太素、元上、太释、梵度、平育、执法仙宰，执法上仙，执法真宰，太清执法真宰，上清执法真宰，玉清执法真宰。
　　玄师曰：此位并九十发改正，入仙宰。一百发改正，入上仙。百二十发改正，入真宰。渐入真人之位。并上帝特封，兼诸天诸地诸水仙职，亦是特封。次进入天机内省，天机都省，太玄都省之任。每发改正，奏申天省，比魔勘会。非魔司校灵魔，实功制魔司举勋魔。三官五帝保奏，诸天列言，方升品秩，退降亦同。非洞彻百神，神通天司，莫详其奥，别有天真仙格，神朝金阙日付之。
　　在赐衣建邸，朝元参斗洞视，按局大定七经，功足方悉上玄至理
　　下品
　　玄宪仙格，上品上格，弒乱悖逆，背叛征谋。
　　《玄都律》曰：弒父与君，毒害师长，乱於天地五常，道德纪纲，殴悖君师父母，怒毁违背师尊父母，弃正入邪，皈诚妖巫，淫乱骨肉，六亲通同，阴谋杀害，并削名仙籍，罚功堕事。上负九祖，下及七玄，中及一身，永受风刀之考，万劫不原。后生禽兽之身，非人之报。永无仙冀，除寿一纪。
　　玄宪仙格，上品中格，轻泄漏慢，毁恶败夺。
　　《玄都律》曰：轻忽君师父母，三宝尊像灵文，不依年限，妄泄三宝，三洞禁经秘典，法条符图，漏泄天地五行谶讳，未然神真天机密讳祸福，不恭敬君师父母。典禁灵文，毁坏三宝尊像，君师父母常住一切之物，殴骂谋害杀戮道德五功六亲之人，败毁教业，生不信心，面奉背毁，改其节志，夺劫奸巧，攻取三宝圣典，君师父母七德之人，物色衣具，并削名仙格，罚功堕事。负累九祖七玄，中及一身，死入长夜，三涂苦报，永於千劫不原。后生虫癞，非人不相之形，除寿二纪。
　　玄宪仙格，上品下格，杀害淫盗。
　　《玄都律》曰：杀伤一切物命，害陷一切生灵，淫色无度，夫妇不以礼交，偷盗一切万物，并削退仙品，罚功堕事。负於祖考子孙，中及一身，死沉地狱，三赦不原。见世招聋盲喑颠不痊之相，折寿一纪。
　　玄宪仙格，中品上格，破斋犯戒，贪欲嫉妬憎。
　　《玄都律》曰：啖食五辛三厌，饮酒过度，故嗜六畜禽虫之肉，破斋私情，茹餐荤秽，入斋喜怒，赏罚不节，巧伪贪求，无厌所欲，氛氲无足，姤於胜己，憎其不及，嫉害善人，拟愿况恶，恨心怀，力不胜彼，常操恶心。并退落仙品三等，罚功堕事九年，除寿六年，退斋一年补过，善功一百二十赎罪。
　　玄宪仙格，中品中格，狡佞苟妄，恶声华绮，秽污咒骂。
　　《玄都律》曰：狡心百曲，嫌疑多端，苟欲施为成败，奉上忽下，佞於一时，妄伪百端，语行不实，怒声冲吼，自尊自大，背正信邪，不明真假，喜曲憎直，细察求奇，评论一切，是非真假，行住坐卧，务於华绮，性志不能返於朴素，秽污清浄，五荤触染，淫语交集，清晨咒骂，誓怨天地风雨五行鬼神，行诸厌祝。并退落仙阶二品，罚功堕事五年，除算二百四十，退斋三百日补过，善功九十赎罪。
　　玄宪仙格，中品下格，窃诈欺昧，意欲诸恶。
　　《玄都律》曰：暗中窃物，负欠不还，因借不偿，因便取匿，拾遗巧智，因公为私，诈言诈文，取浮取实，以伪作真，幻妄鼓惑，骄於天人，欺心欺神，暗中恣为，罔昧三光，天地善人，心思意想，欲为诸恶。并退落仙阶一品，罚功堕事三年，除算一百二十，退斋百日补过，善功五十赎罪。
　　玄宪仙格，下品上格。
　　《玄都律》曰：贱毁五谷，抛弃恩仁，负盟负誓，剪污丝帛，不信不义，不仁不慈，无推让之心，无拯救之念，无的实之约，无和睦之情。并退仙格三品，罚功堕事一年，退斋七十日补过，善功三十赎罪。
　　玄宪仙格，下品中格。
　　《玄都律》曰：轻贱孤贫老幼，不济山林寒栖道士，不修破坏，未成功德，不助善人，困病衣食，毁山林冢墓自安，以势逼胁，危人不救，斫伐生旺草木，将有作无，昧心罔人，占卜天地星辰祥异，侵近王侯势力，以智网罗生物，奉上有乖，抚下有阙，香华自用，崇奉不专。并退仙格二品，罚功堕事半载，退斋五十日补过，善功二十赎罪。
　　玄宪仙格，下品下格。
　　《玄都律》曰：妄言天司真灵之言，假自已德行，希求恩福，恐吓世俗，漏言行道，取於人知，移改签缄印章符书，窥人私事，启封击锁，纪录小过，踏践案摖，细微众生，考骂卑贱，醉酒叫呼，寒饿佣使，许愿不偿，毒害败毁五行之物，横入是非，饮食务精，鞭考六畜，笼系禽虫，香火不洁，拜礼草创，於醮祭不洁，章檄不谨，敬尊失礼，科章失仪。并退落仙阶一品。罚功堕事九十日，退斋一月补过，善功一十赎罪。
　　诸天音讳品
　　三十二天正音
　　皇曾天帝，开玄摄明。玉完天帝，保玄道灵。何童天帝，冥生久真。平育天帝，飘翰默然。文举天帝，开生舒。越衡天帝，镜元翘。蒙翳天帝，阿难洋明。摩夷天帝，延虚明。和阳天帝，治安保仙。恭华天帝，飞音洞灵。宗飘天帝，郁贞英。皇笳天帝，难玄明。堂曜天帝，弥纶玄明。端靖天帝，朗观曜明。恭庆天帝，威清道玄。极瑶天帝，洞真永观。孔升天帝，开光竟真。皇崖天帝，晖英阿魂。极风天帝，回翘威。孝芒天帝，君华大权。浮容天帝，惠威光。江由天帝，朗法元。阮乐天帝，郁元真。昙誓天帝，飞天虚英。霄度天帝，元清明。元洞天帝，法权道先。妙成天帝，灵勋惠元。禁上天帝，阳威曜清。常融天帝，摄玄灵
　　贞。腾胜天帝，空微道明。梵度天帝，掬灵妙光。贾奕天帝，永玄久生。
　　此诸天帝玉讳，皆以赤晶之碧字刻之，秘於上清帝宫。乃诸天帝正音，不传下世。其经中之讳，乃隐名也，皆空洞自然灵章。九和十合，变化上清，无量之奥，深不可详。诵之万遍，白日登真。所谓我有洞章，万遍成仙，盖此言也。
　　三十二天隐音
　　皇曾天帝，讳觉观。玉完天帝，讳揽觉。何童天帝，讳大觉。平育天帝，讳育王。文举天帝，讳梵云。摩夷天帝，讳玉真。越衡天帝，讳无上。蒙翳天帝，讳吁育。和阳天帝，讳焕明。恭华天帝，讳世元。宗飘天帝，讳格觉。皇笳天帝，讳韶。堂曜天帝，讳云上。端靖天帝，讳浄生。恭庆天帝，讳镜。极瑶天帝，讳廓奕。孔升天帝，讳猷。皇崖天帝，讳宛。极风天帝，讳流。孝芒天帝，讳易邈。浮容天帝，讳阿褴。江由天帝，讳阿丘。阮乐天帝，讳无量。昙誓天帝，讳昙。霄度天帝，讳育。元洞天帝，讳上。妙成天帝，讳陁。禁上天帝，讳隗。腾胜天帝，讳浮黎。梵度天帝，讳精上。常融天帝，讳极。贾奕天帝，讳恶奕。
　　五老天君内讳
　　青帝天君，讳阎开，字灵威仰。赤帝天君，讳洞浮极炎，字赤熛弩。黄帝天君，讳通班元氏，字含枢纽。白帝天君，讳上金昌开，字耀魄宝。黑帝天君，讳黑节灵会，字亿侯局。度生真人，讳扶义常。
　　五方五帝内讳
　　青帝讳常精明，白帝讳混辱收，赤帝讳炎洞丹，黑帝讳玄明萌，黄帝讳麻忠顺。
　　此五帝乃经中言，青帝护魂主肝，在天主飞仙，在地镇五岳，主顿鬼神，在人主五脏，领五神。肝魂肺魄心炁肾血，脾主中宫，主於肌肉。是以人法地，地法天，天法道，道法自然。开灭度之门，教学仙元始关告为玄元之范，治玉京玄都之中，与经云齐到帝前是也。
　　大罗天相玉清公，讳廓奕。上无真人，讳昙颐。南宫度命君，讳吁育。
　　九华真人，讳落空。玉帝，讳廓奕。
　　上清天帝君，又曰紫晨天帝君，讳玉真，字陀与。乃无色之境，梵行之天，大梵之炁，流行混成之图，自成九色光映，不假三景上耀。故经云：无色之境梵行天帝玉真，盖言此也。而出神景玉秀为道元，标以龙汉，而来至赤明。
　　摩诃者，诸天呼元始天尊之隐号。玄中太皇，讳易邈。九华真人，讳九灵。月中夫人，字绿罗。高上神霄玉清王，讳韶。南斗君，内讳绿。北斗君，内讳邅。南上更生之神，讳飞生。南上好生君，内讳猷。四极上真人，隐号景皇。景霄真人，隐讳蔚。太上道君，内号宛首。更生真人，内讳扶。太阴都后九灵之母，内号坤母。天帝司命君，内讳玄。统领飞天十方神王好成神王，讳育生。天帝上相丈人，亦号九天上真，讳育。主日真人，讳吁。主月真人，讳员。九天大帅，内名那育。四极真人官，内名宛薮涤色。度灵大仙师，讳栢空。斗中四真人，讳阿陀龙罗。始青天帝，讳浮黎。监生大神更生真人，讳扶羲。
　　百灵隐名品
　　五岳帝君
　　中央后土，姓冥，讳董。南岳君，姓荣，名当。西岳君，姓崇，名歪。北岳君，姓晨，名。中岳君，姓恽，名。东岳君，姓岁，名。
　　五天大魔王
　　青天魔王，姓赋，讳齿成巴。赤天魔王，姓佛，讳由莆势。白天魔王，姓赤，讳张布。黑天魔王，姓徐，讳直事。黄天魔王，姓天行，讳波。
　　五帝大魔王
　　青帝大魔王，姓迫落，讳万刑。赤帝大魔王，姓赭，讳上栢。白帝大魔王，姓邓，讳吁。黑帝大魔王，姓枭，讳公孙。黄帝大魔王，姓宛躬，讳产生。
　　六神
　　长生大君，讳吁青。无英公子，讳玄亥叔。白元尊神，讳洞阳君。帝皇太一，讳重冥空。司命尊神，讳理明初。命门大神，讳回亥，字道康。
　　太一在脑，主众神也。司命主心，纳生元也。无英在肝，制三魂也。白元在肺，拘七魄也。桃康在脐，保精根也。长生大君，随处变生，为精血周流之主。
　　三界魔王
　　欲界魔王，讳郁默。色界魔王，讳摩罗。无色界魔王，讳韶。三界飞天大魔王，讳大丑。玄都大神，讳阿那。太和玉女，名鲜。斗中灵童，讳郁馥。玄和玉女，名道容。南宫主火炼池灵童，讳婆泥。仞利天魔王，讳咎通。日中灵童，讳少都。天中羽林监神，名邈。天中侍宸，讳空。大梵神婴，名观音。火轮童子，名无和。玉清掌火狱天官，讳稼。玉清斩邪大神，讳那。玉清飞天神王，讳忽。玉清万化玉女，讳诃。玉清考察上吏，讳流都。上都神女，名曲丽。天机上相丈人，讳育。清精玉光大神，名飞洒。斗中二大神，讳阿陀龙、罗生胚。变胎大神，名阿褴。
　　三天阿那大神，讳育菩首。
　　灵宝无量度人上经大法卷之二十八竟
　　灵宝无量度人上经大法卷之二十九
　　上玄所治品
　　玉清境元始天尊，位在三十五天之上，九圣之境，大有玉清宫，属清微天。
　　上清境太上道君，位在三十四天之上，九真之境，上清紫微宫，属禹余天。
　　太清境太上老君，位在三十三天之上，九仙之境，太清太极宫，属大赤天。
　　昊天玉皇上帝，位在三十二天之上，三界之上境，太微玉清宫，属无上天。
　　学士但知三十二天之上，有大罗三天。孰知大罗，又有三十六天。无色无影，无形无名，虚无自然之天。玉清十二天，上清十二天，太清十二天，共三十六天。之下有四种民，谓之梵天，次无色界四天，色界十八天，欲界六天，共二十八天。统炁系於二十八宿，名曰星界。紫微天皇大帝统御众星，列宿斡旋，诸天在勾陈内宫，亦太清上帝之应化所，是北极紫微大帝统御诸天大神，位在中斗大魁之中。天真大神，无鞅数众，上制群魔，下镇北酆。
　　三十二天宫府
　　皇曾天紫极宫，又曰下夷宫游年紫府。
　　玉完天紫房宫，又曰腾天宫穷阳府。
　　何童天九晨宫，又曰成离宫进康府。
　　平育天元景宫，又曰台阳宫延生府。
　　文举天广寒宫，又曰班晃宫乘初府。
　　七曜天太阴宫，又曰幽阙宫天笃府。
　　越衡天太玄宫，又曰璇玑宫无极府。
　　蒙翳天玄都宫，又曰离合宫始生府。
　　和阳天长明宫，又曰开阳宫阴阳府。
　　恭华天东华宫，又曰丹阳宫黄录府。
　　宗飘天昊元宫，又曰天衡宫泰元府。
　　皇笳天青玄宫，又曰都神宫华盖府。
　　堂曜天重华宫，又曰天灶宫天华府。
　　端靖天光华宫，又曰胞命宫人光府。
　　恭庆天开合宫，又曰云雾宫顺阳府。
　　极瑶天帝康宫，又曰离命宫陵阳府。
　　孔升天延命宫，又曰上夷宫华阳府。
　　皇崖天开明宫，又曰命门宫黄乾府。
　　极风天大赫宫，又曰榑桑宫长命府。
　　孝芒天太丹宫，又曰中夷宫司徒府。
　　翁重天华盖宫，又曰灵门宫仙都府。
　　江由天明堂官，又曰巨阙宫玿瑶府。
　　阮乐天云连宫，又曰玉户宫元真府。
　　昙誓天中元宫，又曰紫极宫成行府。
　　霄度天琼瑶宫，又曰天井宫通天府。
　　元洞天真元宫，又曰上狄宫衡国府。
　　妙成天灵幽宫，又曰北平宫天阿府。
　　禁上天化灵宫，又曰五消宫丹精府。
　　常融天万福宫，又曰下狄宫节皓府。
　　腾胜天白盖宫，又曰中狄宫脑映府。
　　梵度天云保宫，又曰无上宫玉历府。
　　贾奕天天宝宫，又曰神玑宫元孝府。
　　二界四民三十二天，天人寿数道果，各有等差，天帝所主，天国位业，亦各有殊。并见洞神大有经仰谢仪。
　　诸天宫阙
　　始青天，即东方九炁始皇青天。大浮黎土，即浮黎大国。玉京，即大罗天上玉京山。朱宫，即南上朱宫，赤帝炼度魂爽之宫。南宫，即南昌，革新魂火府之宫。太空之境，在太清之中，太极之下，不历南宫，神升太空。九宫，除中央尊位，周回八宫，以应八节。诵经功盛，封号九宫真人，即非九天之宫，乃山上虚宫。天中之天，即玄中之玄，道中之道，乃大罗之上，无上大梵之境，元始之天。郁罗萧台，玉山上京，即大罗天上玉京之山，山上有七宝玄台，萧然九层，山林郁茂，光华晔然。三华宫，即玉清三元宫，上元玉华宫，中元金华宫，下元九华宫。离便宫，大有宫，妙庭宫，在玄都玉京之北，天尊宴息之宫北。人身雌一之宫，在泥丸宫之地北也。金阙玉房，玉清之境，以黄金为城阙，白玉为宫室，即紫微之上，上帝金阙，白玉玄房。森罗浄霐，此之金阙玉房，森罗浄霐。四宫在玉京之南，太素元老，华阳帝君，流珠真神，赤子元君居之。人之泥丸之南，浄霐，又玉清二池，处人首二目也。
　　十天世界
　　东方诸天安太堂乡，大千纳贤世界。南方诸天宛黎天境，大千弃贤世界。西方诸天福堂洲，大千威行世界。北方诸天郁宜野，大千清浄世界。东北方诸天集都，大千长安世界。东南方诸天元福田，大千用贤世界。西南方诸天延福乡，大千仁静世界。西北方诸天福德野，大千延贤世界。上方玄都玉京，紫微之中，无鞅世界。下方无极洞渊，清灵之中，无鞅世界。
　　诸真所治
　　三界，天界、地界、水界。又曰欲界、色界、无色界。无极神乡、十方无极世界、无穷之神乡。北都罗酆，即北方酆都罗山，内外共一十宫，名曰六天。三宫九府，天地水府各有一宫，一宫有三府，共九府。上元天官三府左右中，中元地官三府左右中，下元水官三府左右中。又曰北酆三官，亦有九府。并具载图局中。北都寒池，酆都幽夜，有丘寒之池，寒冰夜府。三徒，一曰长夜，二曰寒池，三曰摙石。又曰天官徒驱雷役电，地官徒负沙担石，水官徒连汲冥波。三恶，色欲，爱欲，贪欲。三恶一道，五户五道门也。又曰衰病死墓绝，又曰五累门，天门，三界诸天之门。又大君曰角为天门。又曰行算斩绝地根，有戊己天门，随日以轮转。东西南北，有四斗之宿。角亢氏房心尾箕，斗牛女虚危室壁，奎娄胃昴毕觜参，井鬼柳星张翼轸，四斗真人，主算记名，落死上生。中斗者，璇玑玉衡七辰，运於中天，普临万方，以齐七政，世人呼为北斗者，乃中斗也。谓之大魁，总监众灵。鬼营，二十八宿。酆都六天，皆有鬼营。风泽洞虚，乃洞渊九垒，三十六地土皇之府。五常，金木水火土，五常德星。三十五分，三十二天，无上三天，谓之三十五分，皆系大罗上元。元始之功，用化机玄，主宰八门，即法轮开度罪福之场。罪门，福门，禁戒门，宿命门，因缘门，死魂生身门，身得受生门，为八门，乃见三真法轮。经内六鬼峰，即酆都山六天之六峰。一峰有一宫，一宫周回千里。第一纣绝阴天宫，第二泰煞谅事宗天宫，第三明晨耐犯天宫，第四恬照罪气天宫，第五宗灵七非天宫，第六连宛屡天宫。又有山上六外宫，主领鬼神，部录朱陵，即南昌上宫朱陵火府。
　　诸天台城
　　玉京山下长楼，亦曰楼都，有楼都之鼓。皇曾天中有帝君游台，名薄台，又有日月之门户，谓之愁门。天中有五色飞玄之气，绕於日月之门。玉完天西北阙门，名须延门。何童天中有七宝林树，名阿奕树，弥覆四方。平育天有华都太极宫，青华门，仙菩楼，有玉色庆云。文举天有答落玉阙，是三界便门，门内有庆云紫馆。摩夷天有始生之门，入此门则九族蒙庆。越衡天有空峰之山。蒙翳天有九新之山，阿丘之岭。和阳天有流火之庭，号南阎庭，帝讳洞浮炼魂，有流火之膏，名曰玉眸。恭华天有四斗观华台。宗飘天有泽山，山上有众龙之宁，天中有黄金房玉堂，菩玉台，真晨道君所治。皇笳天有金华山，山上有五帝宫，得道者诣此中，受太一信，以制魔试。堂曜天有九都玄台，五色骞林。端靖天有空轮天关，以召天真。恭庆天有龙渊之霐，天人运东井以灌。天真天中乃有三界天门，内太和之津，以生为神。孔升天又曰禅黎国，上有洞阳宫，福德堂。皇崖天有太渺宫，景云车迎养根之仙，升入化生堂。极风天有紫霄游宴之仪，固极风之根。孝芒天有寂寂之庭。翁重天有九层之台，在玉楼之前，又有束鬼之庭，禁鬼之房，以伏群魔。江由天有龙山之岭，阿丘天王乘三素之軿，以登龙山。阮乐天有玄中福堂，校幽夜之简录。昙誓天有东华宫，骞木之众，青霞翠峰，碧鸡栖鸣其木，有反香之草风鼓吹。霄度天有九玄之门，象轮之车。元洞天有凤车，以迎学仙之人。妙成天有云阿岭，羽林云宫。禁上天有飞玄之黑，在空霄之上结成空洞之经。常融天有沙兰之宫，集陆丘仙泉，计功上升玉清紫微馆。玉隆天有碧霞之炁，中有七宝之宫，内有自然洞章，名曰空歌。梵度天有太虚馆，妙化堂，天王符，九仙箓。贾奕天无色梵天，高清洞浮，有至真天人。
　　三天灵司品
　　经曰：侍经五帝，玉童玉女，各二十四人。营卫神文，保护受经者身。
　　东方青灵启道童子二十四人，南方丹灵启道童子二十四人，西方皓灵启道童子二十四人，北方玄灵启道童子二十四人，中央黄灵启道童子二十四人。已上百二十人度。
　　东方九炁青灵玉女二十四人，南方三炁丹灵玉女二十四人，西方七炁皓灵玉女二十四人，北方五炁玄灵玉女二十四人，中央一炁黄灵玉女二十四人。已上百二十人度。
　　经曰：召出臣身中三五功曹，左右官使者，侍香金童，传言玉女，五帝直符，直日香官，各三十二人。
　　三天自然更生功曹三十二人，三天自然奏事功曹三十二人，三天自然传言功曹三十二人，三天自然玄妙功曹三十二人，三天自然飞香功曹三十二人。
　　五帝自然更生功曹三十二人，五帝自然奏事功曹三十二人，五帝自然传言功曹三十二人，五帝自然玄妙功曹三十二人，五帝自然飞香功曹三十二人。
　　玄师曰：三五功曹，有二端神化，各司灵局。有三元五德功曹，乃太清洞神之所隶也。此乃三天五帝功曹，亦非胎化有类之形，皆三五自然真炁所化也。以天真道炁，召录身中三田五脏正炁，造化而成灵神。用功曹，有所执之曹局，故曰功曹。
　　左官使者三十二人，右官使者三十二人，侍香金童三十二人，传言玉女三十二人。
　　玄师曰：左右官使者，即阴阳通达之神，五官举意之先也。侍香金童，阳初清洁之炁。传言玉女，阴本浄谨之灵。传言飞香，奏意达诚，皆四品之元真也。
　　东方青帝直符三十二人，南方赤帝直符三十二人，西方白帝直符三十二人。北方黑帝直符三十二人，中央黄帝直符三十二人。
　　玄师曰：亦是五内真炁符，合道德之炁所化也。
　　直日香官三十二人。
　　玄师曰：直日香官，是直六十甲子之日，三皇之子孙也。甲寅，天皇统甲辰，是六田之魂，甲之父母也。日有三十二人，以直芳香之炁，散秽招真，是其效职。其男女本生，六甲之炁所化也。
　　几诸百灵，非止三十二人，但召奏止用四方天数三十二人。每一天有三五功曹二人，左右官使者共二人，侍香金童一人，传言玉女一人，五帝直符各一人，直日香官一人，每一天计一十二人，三十二天统有三百六十人。其诸一人，功曹二人。谓三天五帝各一人，上应千二百官君，下合三万六千神炁也。
　　玄师曰：玉清灵虚官灵宝天仙内院，有仙曹分降，以给宫中仙官，使令皆上请而下降。
　　辨魔部
　　辨魔玉女二人，仙乡之上得给四人。八威治魔都领五人。仙乡之上得给＋人。神慧杀鬼都伯史五人。仙乡之上得给十人。
　　宝章部
　　诸天符宝真人一人，扶宝记天文郎二人，译符书宝记真官二人，扶掌诸天宝记天文玉女二人。
　　承受部
　　十天承受玉女各一人，三天承受玉女各一人，五帝承受玉女各一人，三清上奏灵官各三人，三十二天承受玉女各一人。
　　主职部
　　灵虚掌印灵官，灵虚掌法灵官，灵虚对定灵官，灵虚发放灵官，灵虚监狱灵官，各一十一人。
　　天医部
　　天医尚药仙官，主辨脉形候天医，尚药灵官，主随病处药天医，尚药神吏，修合制炼天医，尚药太清生形博士主者，生形复肌天医，尚药三五治病功曹，切脉论病天医，尚药请药疗病砭石小吏，砭针灸烙。下有敷药灵官，收毒将军使者，各二人。
　　仪卫部
　　护道神王二人，伶华玉女三十二人，伶华仙官三十二人，玉清主执功曹一十二人。
　　玉清大将
　　玄师曰：玉清有赫奕天将大神，助法消魔，随命即降。
　　历关诸天灵官，自戌至辰斗诀落灭下鬼恶道灵官，自辰至戌落灭地狱恶道灵官，自坤至艮落灭畜生恶道灵官，自艮至坤斩灭胎根灵官，斩减胞根灵官，斩绝结根灵官，斩绝节根灵官，斩绝欲根灵官，斩绝六根灵官，斩绝地根灵官，辰飞度色累户灵官，申飞度欲累户灵官，酉飞度爱累户灵官，寅飞度情累户灵官，巳飞度贪累户灵官，亥名列太玄灵官，上清魔王监举灵官，玉清丑无拘天门灵官，乾东主等司录真官，卯西斗记名司命真官，酉北斗落死司非真官，子南斗上生司厄真官，午中斗大魁司禁真官，中指中总监众灵考校真官，子午斗青帝护魂真人，震白帝侍魄真人，兑赤帝养黑真人，午黑帝通血真人，坎黄帝中主真人，坤万神无越真人，乾青天大魔王，寅卯出赤天大魔王，巳午出白天大魔王，申酉出里一天大魔王，亥子出黄天大魔王，四山艮上挑青帝大魔王，震巽赤帝大魔王，离午白帝大魔王，兑申黑帝大魔王，坎亥黄帝大魔王，坤戌总领鬼兵三天大帅九天尚父，执麾左领神王，执幢右统大神，鼓按后部力士，执节前引天丁，玉清神公太玄上相，六品，并玉清诀，紫微印召。青龙大神，震白虎大神，兑朱雀大神，离玄武大神，坎辟邪大神，兑狮子大神，坤穷奇大神，艮骇磷大神，巽天马大神，午大力天丁前驱大神，玉清合掌命魔仗幡大帅，辰文曲指玉清掷火大神将，寅离午震手挑玉清流铃大神将，申坤离，中指丑寅卯，七掷。金铁前戮大神将，玉清诀，直二指巨天后刑大将，四指根五指俱拳玉清屠割使者，右手如金挑诀玉清风火征伐大将军，左手四山，至巽挑高始。剪截鬼秽大神，中指根艮上挑明检鬼营大神，坤离巽震串，中指中文丑挑。金马驿程大神，自午十二支，复离至午挑。列言上清录事。中指三清诀，至五方，复上清诀。
　　玄师曰：此玉清天大将大神，皆统属玉清神公太玄上相也。与诸天大帅高灵齐功，自号玉清灵宝赫奕司，辅翼玉清，劫运改更，灭魔扫灾，升度学仙之子，检校三界，驱除妖恶，严摄北酆，制御鬼爽，搜究鬼营，肃清道炁，以备后世种民，仰见太平圣君也，皆扶卫扫荡之臣耳。玉清有升天券，以赐得道升仙之子。及天尊赐券，於承度苦魂，使诣南宫。若无券，天门吏呵止不令前进。求券得之，故天门无拘执之阻。请诸天灭三恶者，内因三业所招，外生三毒之愆，而致堕落下鬼、畜生、地狱三恶道中。既今日受度於玉清，则随所生甲乙，上属三十二天。师资历关，请灭三恶，内除身口意，三业不造，外绝贪嗔痴三毒，则地狱无由可堕，下鬼无由可入，畜化无由可化。虽受度以灭三恶内外，不除业毒三恶，亦未能免於堕落也。夫人之生也，上有十二节，父母传留死炁之根也。中有十二结，一身禀受死炁之根也。下有十二胞结，传留子孙死炁之根也，皆为地根。故受度之日，亦须斩绝，内除三十六根，外制六根恶趣，地根斩绝，闭债封形，然后飞度五累苦户，得以名列太玄，魔王监举，得升天门，此骨肉同飞上清，升玉清之日，受度之旨也。已下神公，禀受扫荡之命也。神公即地皇之臣，马祖大帝之嗣，角龙辰宿大神之父也，位为玉清神公太玄上相，号为马龙氏，讳廓奕。
　　灵宝无量度人上经大法卷之二十九竟
　　灵宝无量度人上经大法卷之三十
　　禳度施用品
　　师曰：夫天地运度，当素书龙章凤炁之文，於紫罗之上，安於名山，修诵是经，以禳之。或星宿错度，日月失昏，当黄素朱书五老赤书玉字真文，安於名山、修诵以禳之。或四时失度，阴阳不调，当青素朱书大梵正音之章，於里域祠庙名山，修诵以禳之。或国主有灾，兵革四兴，当黄素朱书三十二天秘讳，佩带随身，修诵以禳之。或疫毒流行，兆民死伤，当绿素丹书三十二天正音，佩带随身，修谓以禳之。或师友命过，当黄素朱书大梵隐语无量音，以焚度之。凡作用之际，皆存身为灵宝天尊，恰中指中节，取天门三炁，面南而书之。如遵法格修斋，至念存诚，书符诵咏，则诸天记名，万神侍卫，得为金阙之臣，魔王保举也。
　　龙章凤炁正文
　　观觉郁褴，大明紫灵。九神度魂，开辟玉真。阿奕炜灿，飞天流音。轮景帝常，都灵颐臻。豁落大宥，庆云启灵。七曜辉魔，恬懀敷荣。虚无上首，天纪弥宸。四吁育象，濯曜腾精。焕赤洞阳，浮景玉光。七灵谣歌，世元紫堂。罗英散景，曜明玉房。八晨总兽，韶主摄精。九都骞郁，飞生上灵。密罗浄境，馥育空轮。灌沃黄华，霐运玄明。神宫开廓，延宛丹庭。大猷浮景，真定化元。蜓宛素眇，玉梁澄烟。萧峙结嵎，景罗七缠。秀盘三府，流晖九玄。寂然虚邈，飞华拂軿。晨滥录籍，大漠由延。阿丘九度，六龙舞辕。蓊郁浮罗，紫精馥渊。溟津太育，九机化乾。覆形厚德，元河沦精。育英明陀，景晨眇云。太院总监，秀乐禁天。紫虚陀丘，劫量交前。碧霞韵梵，眇眇游元。六变运量，馘绝恶愆。恢冠玄漠，万度成仙。
　　龙章凤炁篆文
　　灵宝无量度人上经大法卷之三十竟　
　　灵宝无量度人上经大法卷之三十一
　　禳度施用品
　　赤书玉文
　　元始赤书，五篇真文，上清自然之灵书，九天始生之玄奥，空洞之灵章。成天立地，开张万真，安神镇灵，成生兆民，匡御运度，保天长存，上制天机，中检五灵，下策地祇，啸命河源，运役阴阳，召神使仙。此至真之文，妙应自然，致天高澄，使地固安，五岳保镇，万品存焉。
　　安镇星度天灾玉文。
　　保安禳灾安镇玉文。
　　受法摄伏鬼神玉文。
　　止洪水度水灾玉文。
　　安镇星度天灾玉文。
　　东方
　　岁 星 辅 肝 角 亢 镇 真 氐 房
　　心 尾 四 景 回 旋 箕 主 七 辰
　　正 斗 明 轮 承 炁 辅 非 扫 除
　　灾 群
　　南方
　　荧 惑 辅 心 井 鬼 守 房 柳 星
　　张 翼 统 御 四 乡 轸 总 七 宿
　　回 转 天 常 召 运 促 会 正 道
　　驿 行 赤 文 命 灵
　　本行经无赤文命灵四字
　　西方
　　太 白 检 肺 奎 娄 保 魂 胃 昴 毕 觜
　　主 制 七 关 参 总 斗 魁 受 符 北 元
　　北方
　　北 辰 辅 贤 斗 牛 卫 扉 女 虚
　　危 室 豁 落 四 开 壁 总 七 星
　　执 凶 纠 非 却 灾 扫 秽 明 道
　　轮 辉
　　中央
　　镇 星 辅 脾 迥 度 北 元 □ □
　　主 非 截 邪 斩 奸 □ □ □ □
　　扫 秽 除 氛 □ 正 玄 斗 明 度
　　天 关 九 天 符 命 金 马 驿 传
　　右东西南北四方，并青纸朱书，中央黄纸。并随方色石刻之，亦得。凡诸天星宿，各有分度。至於径道错越，更相侵犯，或有异星见於方境，皆由天炁运度否激所陈，灾有所妨，出其分国，故以天光转照，玄告不祥。故元始垂文，和天安地，解灾却患，安国宁民。至士精心依法修行，灾见之日，书真文，如法露中庭，向方面叩齿十二通，散发，仰祝曰：
　　元始上天，三光高明。回景照耀，四方朗清。运度所冲，激扬流星。五界错越，三流失宁。五斗总晨，七宿明灵。真君大魁，厥讳玉精。夫人皇妃，字曰育婴。总御玄关，迥转诸天。今有客灾，玄告不祥。谨以真文，赤书上呈。散发谢愆，披露丹诚。惟垂玄鉴，回复天经。炁不横越，灾不横生。焚烧灵文，散烟玉庭。上景监明，普告万灵。炁消三关，灾灭九溟。阴阳调和，国土太平。谨以金龙，风驰驿传。
　　咒毕，露真文於中庭，各按方所，以金龙镇之，假灾东方，则九日九夜竟，而烧文散灰青烟之中。
　　凡禳天灾安国宁民法，皆随方然灯，照曜诸天。假灾东方，可九灯，亦可九十灯，九百灯，用金龙一条，青缯九十尺，九日九夜。灾在南方，则然三灯，亦可三十灯，三百灯，绛缯三十尺，三日三夜。灾在中央，则然十二灯，亦可百二十灯，千二百灯，黄缯百二十尺，十二日十二夜。灾在西方，则然七灯，亦可七十灯，七百灯，用白缯七尺，七日七夜。灾在北方，则然五灯，亦可五十灯，五百灯，黑缯五十尺，五日五夜。此灵宝上元科法。
　　保安禳灾安镇玉文
　　东方
　　东 方 九 炁 始 皇 青 天 碧 霞 郁 垒
　　中 有 老 人 总 校 图 箓 摄 炁 举 仙
　　南方
　　南 方 丹 天 赤 帝 玉 堂 中 有
　　大 神 号 曰 赤 皇 上 炎 流 烟
　　玉 炁 勃 光 神 仙 受 命 应 会
　　太 阳
　　中央
　　中 央 总 灵 黄 上 天 元 始 生
　　五 老 中 皇 高 尊 摄 炁 监 真
　　总 领 群 仙 典 录 玄 图 宿 简
　　玉 文 催 运 上 炁 普 告 万 神
　　西方
　　西 方 素 天 白 帝 七 门 金 灵
　　皓 映 太 华 流 气 白 石 峨 峨
　　七 炁 烟 煌 上 有 始 生 皇 老
　　大 神 总 领 肺 炁 主 校 九 天
　　检 定 图 禄 制 召 上 仙
　　北方
　　北 方 玄 天 三 炁 徘 徊
　　中 有 黑 帝 双 皇 太 微 总 领 符 命
　　仙 炼 八 威 青 裙 羽  龙 文
　　凤 衣 上 帝 所 举 制 到 正 阶
　　右依方色，书白刺上，记姓名月日，如投简，则九年五方仙官到使，青腰、赤陵、黄素、太素、太玄玉女来皆见，叩齿十二道。咒曰：
　　玄上高灵，元始尊神。大圣徘徊，万真临轩。三景敷辉，庆云四陈。上告较图，推等九天。今日启愿，投刺灵山。丹山赤字，自然真文。上告五帝，记名玉篇。万神监映，日月盟言。愿度愿生，愿神愿仙。天地星宿，互照我身。三官九府，五帝大神，普告无穷，削除罪根。元始大开，莫不纳言。九祖幽魂，受福自然。三涂五苦，永离八难。得与三景，同辉紫宸。轮转不灭，身得飞仙。
　　宣咒毕，投刺绝岩名山之顶，散华灵山之上，又叩齿三通，面本命方，再咒曰：
　　元始监映，仙名已书。三官九府，罪莫不除。散华五帝，告盟太虚。请如所陈，万劫长居。
　　受法摄伏鬼神玉文
　　东方
　　东 山 神 咒 摄 召 九 天 赤 书
　　符 命 制 会 酆 山 束 魔 送 鬼
　　所 诛 无 蠲 悉 诣 水 宫 敢 有
　　稽 延　朱书青上
　　南方
　　北 摄 酆 山 束 送 魔 宗 符 教
　　所 讨 明 列 罪 源 南 山 神 咒
　　威 伏 百 方 群 妖 灭 爽 万 试
　　摧 亡　黄书赤上
　　中央
　　勑 摄 北 帝 遏 塞 鬼 门
　　剪 除 不 详 莫 有 当 前　白书黄上
　　西方
　　赤 书 玉 字 九 天 正 文
　　摄 召 万 炁 普 归 帝 君　黑书白上
　　北方
　　北 山 神 咒 激 阳 起 雷 流 铃
　　焕 落 玃 天 振 威 北 酆 所 部
　　万 妖 灭 摧　青书黑上
　　兆面东北东九次，南三次，中央十二次，西七次，北五次，俱叩齿三十六通，闭炁九口，而仰诵咒曰：
　　三元开明，回转天常。运推数终，百六乘冈。大劫交会，万妖争行。北都不拘，放逸鬼宗。群魔纵肆，妖闭天光。上帝有命，普告十方。演明天度，法教开张。正道治民，扫除不祥。有何小妖，群聚为场。赤书玉文，统摄鬼乡。北都三官，速明传行。千魔束爽，万鬼送形。流铃交焕，激炁太阳。金虎四邀，天丁辅亡。大小齐到，不得匿藏。元始所告，列奏上苍。
　　止洪水度水灾玉文
　　东方
　　下 制 东 河 溟 海 水 神 大 劫
　　洪 灾 蛟 龙 负 身 水 府 开 道
　　通 径 百 千 上 帝 赤 文 风 火
　　无 间　黄书青上
　　南方
　　南 河 水 帝 太 伯 龙 王 神 咒
　　流 行 普 扫 不 祥 洪 水 飞 灾
　　止 蛟 召 龙 开 除 水 径 千 道
　　万 通 敢 有 干 试 摄 送 火 宫
　　赤　 书　 所　 告　 莫 有 不 从　黄书青上
　　中央
　　中 山 神 咒 召 龙 上 云 制 会
　　黄 河 九 水 河 源 不 得 怠 纵
　　善 恶 悉 分 千 妖 万 奸 上 对
　　帝 君 莫 有 干 试 太 阳 激 焚
　　赤 书 玉 字 宣 告 普 闻　黄书青上
　　西方
　　西 山 神 咒 八 威 七 传 符 水
　　上 龙 召 山 送 云 在 所 校 得一沛果
　　同 到 帝 门 辅 卫 上 真 斩 灭
　　邪 源 若 有 不 祥 截 以 金 关
　　赤 书 符 命 风 火 驿 传　黄书青上
　　北方
　　九 河 倾 讫 乌 母 群 飞 鲛 龙 通 道
　　水 陌 洞 开 赤 文 玉 书 驿 龙 风 驰
　　黄书青上
　　道言：天地大劫之灾，洪水四出，荡秽除恶，万无遗一。当此之时，天地冥合，人民漂流，无复善恶。唯有至学之士得灵宝真文，大劫小劫之符，乃可乘飞羽而高观，登灵岳而翔浮。当此之时，神自当使蛟龙，为通路开水径以度身，河伯司迎，不待津梁。乃明灵文之妙，岂拘大劫之交哉。
　　遇此之际，当依旧文施用，北向，叩齿五通，闭炁二十五息，存己身心中生大火，出头顶而烧四方山林草木，及己身都尽，形骸皆成灰尘，一时飞翔，入青烟之上，无所复遗。思大水浩荡除天下，己身化成蛟龙，随水而流。又叩齿二十五通，仰祝曰：
　　上始回灵，开明九元。天推地转，三炁流传。五行相促，运度机关。阴阳否激，结成灾冲。大劫倾讫，荡除妖氛。九河受对，洪流激川。水母徘徊，鸟鸟合群。日月冥会，三景停关。上选众神，推校玉文。弃恶贵善，清浊永分。我系帝简，名列九天。太灾四会，赤书所蠲。是日告命，万神咸闻。日月五星，照明我魂。五岳灵山，浮度我身。九河水府，溟灵大神。开深水径，通利河津。蛟龙应符，摄山送云。负我度我，惊驰四奔。丹书赤字，元始真文。金龙驿呈，时刻无间。立须奏御，上对帝君。
　　毕，引炁二十五咽，须臾自当有水神开道，以度兆之身，在山则山浮，在水则水开。可谓临厄济绦钦之顷也。
　　灵宝无量度人上经大法卷之三十一竟
　　灵宝无量度人上经大法卷之三十二
　　禳度施用品
　　隐学修应
　　道士书青帝赤书真文，置东方，则东岳仙官至。长斋百日，精思灵宝尊神，则天真下降，给青腰玉女九人，取东岳神仙芝草不死之药，青帝鬼魔远舍九万里，一方凶悖恶兽毒螫，皆不生害，心反善仁。国土东方，及春三月有灾，欲使东乡安镇，当朱书青石上，镇东方，九日灾殃自灭，凶逆自消，一方仁人，苍龙来翔，善瑞自至，国土太平。书文佩身，却诸祸殃，身无患害，恒与神明相符，当保国家，享福无穷。
　　道士书赤帝真文，置南方，则南岳仙官至。长斋百日，精思灵宝尊神，则天真下降，给朱陵玉女八人，取南岳神仙芝草不死之药，赤帝鬼魔远舍八万里，一方凶悖恶兽毒螫，皆不生害，心反善仁。国土南方，及夏三月有灾，欲使南乡安镇，当朱书赤石上镇南方，八日灾殃自灭，凶逆自消，一方仁人，善瑞显明，凤凰来游，白鸾飞鸣，天人歌咏，欣乐太平。书文佩身，万灾不干，禳凶却秽，坐致神灵，福庆无穷。延年长生，家致兴隆，国祚安宁。
　　道士书黄帝真文，置中央，则中岳仙官至。长斋百日，精思灵宝尊神，则天真下降，给黄素玉女十二人，取中岳神仙芝草不死之药，黄帝鬼魔远舍十二万里，中央凶悖恶兽毒螫，皆不生害，心反仁善。长斋修行二十四年，身得神仙。但佩此文，亦得尸解，轮转成仙。国土中央及四季月有灾，欲使中央安镇，当朱书黄石上、镇中央，十二日灾殃自灭，凶逆自消，四方和睦，善瑞自生，麒麟来归，白虎游庭，国丰民富，普天安宁。书文佩身，万灾不经，身康气强，五官精明，长保国家，永享利贞。
　　道士书白帝真文，置西方，则西岳仙官至。长斋百日，精思灵宝尊神，则天真下降，给太素玉女六人，取西岳神仙芝草不死之药，白帝鬼魔远舍六万里，西方凶悖恶兽毒螫，皆不生害，心反善仁。长斋修行二十四年，身得神仙。但佩此文，亦得尸解，轮转成仙。国土西方及秋三月有灾，欲使西乡安镇，当朱书一白石上，镇西方，六日灾殃自灭，凶逆自消，西方自归，善祥来游，灵兽飞轩，金雀衔符，五老归宾，国宁民休。书文佩身，神明交游，灾不加身，与五帝同厨，子孙昌炽，世享王侯，与善因缘，何虑何忧。
　　道士书黑帝真文，置北方，则北岳仙官至。长斋百日，精思灵宝尊神，则天真下降，给太玄玉女五人，取北岳神仙芝、草不死之药，黑帝鬼魔远舍五万里，北方凶悖恶兽毒螫，皆不生害，心反善仁。长斋修行二十四一年，身得神仙。但佩此文，亦得尸解，轮转成仙。国土北方冬三月有灾，欲使北乡安镇，当朱书黑石上，置北方，五日其灾自消，凶恶自灭，北方自宾，善瑞自昌，地藏发泄，金玉露形，天人歌咏，国富民丰。书文佩身，万灾消亡，寿同天地，福禄难量，所向所求，莫不利贞，子孙昌盛，世出贤明。
　　师曰：按赤书玉诀真文咒说古文，后来学者，难可施行。故高上着笔，以解曲滞玉诀真要，开演古文微妙元辞。诸天高尊，披诵玉音，十方遥唱，上天设礼，神魔降伏，而令讲世书道法。以旧文通之，多有谬异。又以常有者为贱，而偶得者为宝，世俗贵难尚同，溺於先见，故文字多以先得者为贵。世俗贵异，复以难得者为奇，而易得者为废谬。所以世师有得其妙者，多不以及人。盲师错说，各立方论，遂骇於后人。今审谛以仙房参同，务为简要，真旨宗说无疑，乃为善尔。
　　大梵正音
　　师曰：大梵正音之章，乃元始自然飞轮之炁结成。诵咏之者，可以制伏万灵，超度五苦。大法之士能於六丙之日，面东，朱书於黄素之上，佩负兆身，则袪制群魔，消却万灾。当存为灵宝天尊，搯中指上节，取元始祖炁，灌笔而书之。
　　书章诵咒曰
　　元始祖轮，结梵弥络。自然灵妙，元始无终。洞杳菩猷，提渠廓崇。玄爽杳邈，真神灵峰。道达总魁，超冀无穷。急急如灵宝上首律令。
　　大梵正音
　　广生高映，觉元洞虚。应元九真，化交肇图。文灵运构，宗范元都。感应总括，威昭自成。绿岑迁景，皇道含明。天林耀权，炁精育魂。融罗负立，圆英隐昱。期巨神包，洪纲告宁。章炎通泛，坚敷澄宗。虚象玄华，龙阳舞穹。微正霄艳，渊太凝冲。元阙三纽，大梵飞空。隐觉隆益，天伦庆呈。神户缠络，真元散精。浮握明照，徊合升迁。导骞宴云，灵应腾天。刚泽徽控，阴峻孤仪。贯炁冥素，宸洞开微。周化幽应，澄辉帝台。平遐挹虚，恢茂童池。结飙临育，丽无散开。阳通百六，况芒隐阶。幽廓冥默，真峰会灵。坚丕顺道，告命骞林。龙安洞变，纯阳隐玄。方本还炁，象伏高负。神变惠允，解炼灵根。赤精纯道，成号威尊。利云有常，亿仞中丘。郁城琼垒，谣音庆流。受位玉室，大宪通幽。玄章焕落，纲轮乃周。
　　大梵隐语无量音
　　师曰：大梵者，天中之天也。隐语者，诸天秘音也。乃太上玉晨大道君，受元始天尊秘诀，修行之微妙，故按六十四卦，而成其句，以象中黄之数。凡炼丹之士，当择丙丁火旺之日，面东南，设案，再拜而书於黄素上，以镇佩，则万灵振伏，召集真元，以叩三田户。若朱书碧纸，上度下世亡魂，则身入光明，不居重暗，是谓大梵无量之音者也。
　　东方八天
　　搯震文，吸东方八天之炁，入口，吹弹身中，却搯中指中，面东书篆，咒曰：
　　眩炳焕落、耿兰幽芳。浍蒲标，竺载孔猷。元皇九丑摄。
　　南方八天
　　搯午文，吸南方八天之炁入口，吹弹身中，却搯中指中，面南咒曰：
　　中寂虚一，混华仙综。和晖阳堂，赫胥耀同。晶虚瞿容摄。
　　西方八天
　　搯兑文，吸西方八天之炁入口，吹弹身中，却搯中指中，面西咒曰：
　　游惠照苏，陀伽含罗。岐俱渺郁，台映卢摩。毕淑少都摄。
　　北方八天
　　搯子文，吸北方八天之炁，吹弹身中，却搯中指中，面北咒曰：
　　元皇宝耀，延灵郁单。扶桑敬御，凝晨总玄。洞妙宗明摄。
　　灵宝无量度人上经大法卷之三十二竟
　　灵宝无量度人上经大法卷之三十三
　　修禳条格品
　　玄师曰：四时失度，阴阳不调，星宿错度，日月失昏，国主有灾，兵革四兴，疫毒流行，兆民死伤，师友命过，亦当修斋，行香诵经。凡建灵宝之法坛，集同学之清士，取九方之清泉，贮金玉之妙器，墨书九野之名埋瘗三晨之象，盖加持，验灾增减。备神明之好乐，奏九圣之所隶心丹合天，九功乃就，克臻升举。泄语外知，其功不注。
　　诀曰：四时失度，谓春行秋令，夏行冬令之类。阴阳不调，谓雨旸不时，亢阳炎盛之类。皆须修斋诵经，六时行香。星宿错度，谓五星凌犯，九曜差躔，妖彗出野，怪炁异生。日月失昏，谓交移失次，饵蚀晕虹，蒙雾霞暗， 皆为失昏。国主有灾，谓奸臣贼子，篡权专制，逼胁王命，违和失政之类。兵革四兴，谓八方未化，番戎侵境，贼锋逆臣，肆伐乱征，镇山压野，男号女悲，互相残凌。疫毒流行，谓时行瘟疫，遍连城邑，恶兽毒物，妖惑流行。兆民死伤，谓风劳炁冷，鬼邪侵犯，山崩地陷，水火相侵，河海山川，恶物兴祸，野道蛊魅，鬼怪侵凌，伏连延缠，死伤兆民。师友命过，谓同学如亲，为有片善，可习为师。九种阴功，大则灵宝玄坛，小则建三晨小坛，内师友命厄，则量度诵建，命过则依升度品格。
　　灵宝玄坛格
　　取生炁方无秽污石砾之土，又非战场刑狱屠坊生产之地，建坛三级。下层方九尺，高一尺。中层建八角，纵横长七尺二寸。上层图面去，五尺高，九寸为式。
　　四时失度阴阳下调格
　　上层供养镇坛禳灾四时失度阴阳不调灵符，次设虚皇天尊，五方五帝，三官四司，扶桑大帝，旸谷神王。中层九州社令，五岳大神，四渎龙君。四海源王，八卦大神。下层设河上玉女，海中玉女，云雷雨部，风伯雨师，直坛土地，岁德尊神，十二月将，十二时官。
　　四时失度阴阳不调灵符
　　星宿错度日月失昏格
　　上层供养镇坛禳度星宿错度日月失昏灵符，次设天皇大帝，太微天帝君，北斗七元星君，五方五帝，九曜星君，太阳帝君，太阴皇君，韩君丈人，九天太皇，万福真君，上清妙行真人，青罗真人，三台星君。中层设二十八宿星君，十方飞天神王，天地水三官，四三元帅。下层设八卦大神，九州社令，十二月将，五岳大神，十二辰将。
　　星宿错度日月失昏符
　　国王有灾兵革四兴格
　　上层供养镇坛禳度国主有灾兵革四兴符，次设昊天上帝，圣师天师，天皇上帝，太微天帝君，玉虚上帝，十方灵宝天尊，十一曜星皇君，十神太一真君。中层设三十二天帝君，十方飞天神王，九官三奇，太一神君。下层设九垒土皇君，九州社令，五狱神君，城隍主者，社令神君，主九州社令，太一八门神君，太岁皇君。
　　国主有灾兵革四兴符
　　疫毒流行兆民死伤格
　　上层设昊天上帝，妙行真人，长生保命天尊，十方灵宝天尊，慈悲度厄真人，三天大法师，天地水三官，四圣元帅。中层列三元将军，解厄度厄兵士，收瘟斩瘟大将军，甘露童子，清凉玉女，六职天医。下层列五方天兵骑吏，太岁神君，九州社令。
　　疫毒流行兆民死伤符
　　上真星宿好乐
　　琵琶凤管，时新华果，山泉，欢喜团，五色饭，五豆，五谷，青木香，甘松香，米饭，细荼，大枣，茆香，五色旛，五色锦彩。
　　太一神祇好乐
　　竹弓，芦箭，印，甲马，刻马，兵士，木刀，枪剑戟，诽黑纸钱，五色缯彩，时华细果。
　　加持密咒经
　　《洞渊神咒经》，《五星秘授经》，《十一曜消灾经》，《高上老子消灾经》，《长生保命护身经》。《无量度人上品妙经》。《大梵隐语》。
　　三晨象
　　日金，月玉，五星五金。月孛，天一，罗喉，计都，用五色石英。埋於天层土中，深三尺为式。
　　九州分野
　　杨州邹混分野，社令正神九宫釜。荆州张象分野，社令正神二宫晓。兖州费萌分野，社令正神八宫苍。徐州贾萌分野，社令正神四宫铜。雍州盛季分野，社令正神六宫宝。冀州冯迁分野，社令正神一宫昴。豫州范祀分野，社令正神五宫鼎。青州韩育分野，社令正神三宫罡。梁州张谦分野，社令正神七宫魁。
　　右以朱书鼎名於器外，黑书州名於器内，於中坛八方，以朱书河图文於八方上。安其器，以鼎名向外，平稳安之，无致敬侧。
　　河图
　　验器中灾福厄会法
　　黑浊水灾，黑浑雨涝，黄浊风灾，黄浑疫灾，黄秽虫灾，字列地震，白浊字黯小寇，白浑字灭兵灾，水渴耗旱灾，水红赤字淡水灾，青浑饥荒。
　　如有非法变易，须速白天省批，报以别之。如平常者，皆一州平宁。
　　九宫八节愈灾法
　　玄师曰：南上之宫，韩司主柄，有九宫天星，下降九地，执奉天命，司行灾异。一节主定炁，一年主分，百日主巡治，一日立变令。坎宫玄渊之神，曰太一星也，主兵水，河泛岸决，谷贵兵戎。离宫丹炎之神，曰天一星也，主大旱草枯，亢阳火灾，谷焦民饥。中宫厚化之神，曰天符星也，主地炁害坼，土功地震，疾病民劳。乾宫飞云之神，曰青龙星也，主霜寒大水火兵。艮宫积阴之神，曰太阴星也，主阴霾霪雾，日月无光。震宫青龙之神，曰轩辕星也，主迅雷烈风，苦雨藩营，多病重霜。巽宫虚蔼之神，曰招摇星也，主卒风雹雨，伤损禾稼虫蝗。坤宫元土之神，曰摄提星也，主土功暴寒，霜冻大雾，伤杀草木。兑宫金秀之神，曰咸池星也，主霜冷五谷，折毁兵盗狂贼。
　　此之九年，奉南上之命，各主一节，令之灾异。按九土而巡行，多置克制之宫，成四时失度，阴阳不调。又有三清长吏，太一神君，专主兵革旱涝，疫毒流成。况紫微上宫天皇玄府青罗真人，主劫数历限，推迁七政，司括下元，民灾国厄，日月薄蚀，五星变易，失度差躔，天坼地震，妖彗凶孛，怪星异炁，亦主九土灾祥。
　　凡八节自冬至日为始，先面东，诵经十过，以消冬至至立春四十五日九土之灾。自一宫坎宫面北，诵一转九宫诵，九转毕，至面东诵一转，以消坎宫北方之灾。如立春节，先面东，诵经十过，以消立春四十五日灾。自艮宫为始，至七宫兑宫成九过，而面东成十转也。并如九宫式，是遇八节日诵经一十过，诵毕，并祝侍经玉童玉女，典行其意，每思一土如元始十遍二回说经之祥，自始青，皆得度世，一念一存思。
　　八节九宫之图
　　玄师曰：凡九土灾祥，皆於年中十月十五日下元节，普校大会之日，上帝预定。至十一月冬至一阳，炁应灾祥，随炁升潜，同乎数者。先於正月元日后，灾祥发矣，不遭数者。即候日月已尽，灾祥始兴。而下世凡俗昧知。既司洞玄仙职，不待临事而消。预於十月十五日下元之后，行功救世，助国济民。择同学之人九贠，建三天总炁坛，上层法天，中层象人，下层体地，依三层设位。上层东西，用金玉作日月形，银铜亦得，圆形，日象九分，月象十分，安卯酉之地，坛沿之极处。次以五石英作五星，形如弹丸，按五方埋瘗。上层田月之裹三寸，各深一寸，於坛心上。以冲天柱高三尺二寸，每八寸穿一天盘，作三重。第四下一重安斗罡，如曲尺灯架。上层坛周侧以青色彩泥，如淡碧色，以丹砂书二十八宿罡之形。中层以黄色彩泥，增於坛周侧四方，书灵宝五功符，书四维四道。次书三十二天大梵云篆光明玉字，於中层四维均布之。及书三十二天帝讳，於下以宝器，或清浄不津陶之器，九只，於坛九方，取深渊源长之泉，九器内中宫之器，亦安坤方。未纳水时，法师九人，各面九方，执笔，存极万里人物山川城郭，取炁吹笔，安九方。按宫分数炁，存思。如面南方宫，九次取炁吹笔，讫於器中黑书九州之名，将九方水煎沸，纳於器中使平满，以盖覆之，安灯於侧，及香於前，器后立牌，书如法。下层以白色彩泥，又於坛侧开八门，二道画八卦，画四海五岳，中岳亦在坤宫，九州分野，依式置坛讫，并依三层设圣位。都毕，方於子时入坛，八方敷几案裀席，以八人同志，各典一方内，大法师立高座在地户，面天门而守典中央五宫之职。如此置位了，方可六时行香，每人各诵灵宝大经一遍，同声讽诵一遍，共周十遍。仍各有心映内功经法，以意施为，至一昼夜六时毕，於亥时入坛，开器视之，见九土灾详。再依前行持，又至亥时视之，以器中水并所书如常，即罢坛，设醮谢恩。除灾度魂祈谢外，并用此行持。
　　玄师曰：此乃大赤金科，勿以私意，辄行更变，失其规式，所感不应，徒劳无成。
　　十方
　　东方九炁总炁丈人，南方三炁总炁丈人，西方七炁总炁丈人，北方五炁总炁丈人，东南六炁总炁丈人，西南二炁总炁丈人，东北四炁总炁丈人，西北八炁总炁丈人，上方一炁总炁丈人，中央十二炁总炁丈人。
　　八门
　　坎方太渊绝水门，艮方太安玄石门，震方太元神雷门，巽方太虚灵风门，离方太明绝火门，坤方太释九地门，兑方太素衍择门，乾方太昊祖天门，巽方地户乾方天门。
　　上轮
　　三境位左右玄真人，太一真人，妙有真人，青罗真人，灵宝真人四相。共十三位。
　　中轮
　　昊天玉皇上帝，天皇大帝，北极大帝。西元金母，束华木公，三官四圣，五帝四师。共二十一位。
　　下轮
　　圣祖天尊大帝，太一救苦天尊，十方应化灵宝天尊，消灾解厄天尊，九宫捍厄天尊，普慈护国天尊，长生保命天尊，灵宝无量库人天尊，大慈大悲大慧真人，救苦真人，真定真人，郁罗真人，光妙真人，太极真人，三天法师。共一十五位。
　　曲尺斗灯
　　北斗七元左辅右弼。九位。
　　第一层天轮
　　十方太一真君，十一曜星皇君，大梵度人不死君，南极注生大君，南极长生大帝，度世司马大神，好生韩君丈人，太皇万福真君，扶衰度厄真君，回骸起死真君，南斗六司真君，十方飞天神王，共四十五位。
　　第二层人轮
　　法中仙曹执职，灵官功曹，金童玉女等一位，在中央，次列九州社令在外，左列六丁玉女，右列六甲神将，五岳五方，五行佐命。共三十二位。
　　第三层地轮
　　八卦大神，四海龙君，四渎源王，岁方太岁，星方十干，十二支大神，风伯雨师，雷公电母，霜雪上吏，雹霰上吏，云雾上吏，九垒土皇，当处城隍，四直使者，监醮香官，直坛土地。共六十二位。
　　中央立十洲三岛大州洞天靖庐福地主者一位。
　　灵宝无量度人上经大法卷之三十三竟
　　灵宝无量度人上经大法卷之三十四
　　五帝育物品
　　玄师曰：杂雾冗薄，寒暑失节，乾坤包承，虫蝗滋生，啖食百谷，疫疠交攻，伤杀黎庶，夏霜冬雷，秋炁花荣，春令不孚，虹蜺彻天，大雹苦雨，烈风迅雷，损害群物，□出蛟蜃，陆走虎兕，长虺队鼠，怪魔厌蛊。祈火府以拯令，请五帝以育物。西岳治虫毒，收蝗东蛇虎，昊天除疠保命，天官治疫救苦，玉文镇长蛟，金书解厌蛊。非上品难助神功，假中篇以隆威力，应速飞升游神，而获恩得福於玄祖。诀曰：元始道祖，分降化类。三素之炁化高真，五行正炁为百神，罡烈之炁化六甲，柔和之炁化六丁，冲和之炁化庶民，至阴之炁为鬼精，杂类之炁为禽畜，微冗之炁化昆虫是也。其四时之度，五帝育物。春时青帝行於和炁，至四月赤帝接令，变和为温。若青帝不收春令，则薄寒气软，五谷百果不实，雾炁作疫。或赤帝侵令，迅雷烈风，水妖作灾，损於万物，民病热疠，瘫疥痢毒。夏时赤帝行於火令，成熟万物，至七月白帝接令，化温为凉。若赤帝不收夏令，则亢阳水涸，虹蜺雹电，苦雨烈风，损害草木，毒虺恶虫，出於山野。若白帝侵令，则夏有霜雾，草木黄死，百谷不实，民病疟啾。秋时白帝行於秋令，五谷结实，万物收成，至十月黑帝接令，变凉为风。若白帝不收秋令，则秋炁花荣，虎豹作灾，鼠食五谷，民病疮疡。或黑帝侵令，则山河溢水，海岸地震，百谷不成，飞走自死，地毛荒馑，馁疾交作。冬时黑帝行於寒令，至正月青帝不接令，则雨螽折木，老幼卒亡，民病大疫於春。或青帝侵令，则百花早荣，有秀不实，水出蛟蜃，民病暴死。又四时四炁，土德助之。若水失於节度，则阴阳不调，百灾万害，随兹而生。皆隶南昌上帝韩司火府，韩君丈人主之，号可韩，统於五帝，育物拯令，正天宿度，调泰璇玑，齐常七政。凡有此灾，须请命丈人，告命五帝，下有虫蝗虎兕，并西岳君主之。疫疠属东极青玄太清玉司长生保命府，太一元生府翊天四帅院主之。玉文金书别出。仍皆须中篇，万过上品，度人十回，可以愈灾凶於四表，除妖孽於八方也。积此玄功，非福一身，庆及玄祖。
　　五帝育物真符
　　灵宝有五帝育物真符，是灵宝度人中品之道，五方五帝所掌，五行造化功用是也。凡学士修用此五符，先佩五帝真刑符，存五帝侍卫，五星居於空玄之中，各去兆面五尺。木星青光九芒，荧惑赤光三芒，太白白光七芒，辰星黑光五芒，土星黄辉十二芒。然后上五方香，面东九拜，叩齿九通。闭炁九度，玉清诀，取东方炁吹符。次面南三拜，叩齿三通，闭炁三度，书成赤帝符，玉清诀，取南方炁吹符。次面西七拜，叩齿七通，闭炁七度，书成白帝符，玉清诀，取西方炁吹符。次面北五拜，叩齿五通，闭炁五度，书成黑帝符，玉清诀，取北方炁吹符。面天门十二拜，叩齿十二通，闭炁十二度，书成．黄帝符，玉清诀，取上方炁吹符。
　　东方青帝木功符
　　右符主生化万物，镇东岳，整木星失度，调东方七宿璇玑，来和气，除春令不调，治东方毛虫之妖，统东方鬼神，召东华神仙，治肝病筋脉之疾，服九年，青帝遣青灵玉童青腰玉女各九人，迎兆登九炁青天，位封青帝真人。
　　南方赤帝火功符
　　右符主成熟万物，镇南岳，整荧惑失度，调南方七宿璇玑，来和炁，除夏令不调，治南方羽虫之妖，统南方鬼神，召南极神仙，治心病炁脉之疾。服三年，赤帝遣丹灵玉童太丹玉女各三人，迎兆登三炁丹天，位封赤帝真人。
　　西方白帝金功符
　　右符主制伏万类，镇西岳，整太白星失度，调西方七宿璇玑，来和炁，除秋令不调，治西方甲虫之妖，统西方鬼神，召西灵神仙，治肺疾肠胃不调。服之七年，白帝遣皓灵童子素华玉女各七人，迎兆登七炁素天，位封白帝真人。
　　北方黑帝水功符
　　右符主收藏万物，镇北岳，整水星失度，调北方七宿璇玑，来和炁，除冬令不调，治北方鱼鳞之妖，统北方鬼神，召北真神仙，治肾病膏血之疾。服之五年，北帝遣玄灵玉童太玄玉女各五人，迎兆登五炁玄天，位封黑帝真人。
　　中央黄帝土功符
　　地水神五岳九州一切万神金马驿程如有不伏三界五帝列言上清
　　右符助四帝造化万物，镇中岳，整镇星失度，调中斗七宿璇玑，来和炁，除四时正令不调，治中央裸虫之妖，统中央鬼神，召中央上中下三界神仙，治脾胃肌肤之病。服之十二年，黄帝遣黄灵玉童黄素玉女，迎兆登一炁天，位封黄帝真人。
　　青帝符治瘟疫之灾，赤帝符镇治火灾，白帝符镇治兵灾，黑帝符镇治水灾，黄帝符镇治万灾，其四方四帝真符，皆可通用，中央黄帝符，非王侯不得佩服。
　　五帝符
　　青帝符治肝病，魂不附体。青书黄上，搯震文，祝之曰：青帝护魂，保镇三宫，急急。取东方炁吹符，吞佩各一道，忌酸九日，忌辛七日，即魂安肝病愈。
　　白帝符治肺病，魄狂妄。白书赤上，搯兑文，祝之曰：白帝侍魄，冶炼阴邪，急急。取西方炁吹符，吞佩各一道，忌食苦七日，忌食辛三日，即七魄复至，肺病安宁。
　　赤帝符治心病，炁不足。朱书黑上，搯离文，祝之曰：赤帝养炁，万神皈身，急急。取南方炁吹符，吞佩各一道，忌食甘五日，忌食苦三日，即神安炁盛，心病乃愈。
　　黑帝符治肾病，精血凝滞衰朽。黑书黄上，搯坎文，祝之曰：黑帝通血，万神保精，急急。取北炁吹符，吞佩各一道，忌食甘三日，食咸五日，即精血流通，肾病乃愈。
　　黄帝符治脾病，亡魂失神，肌肤赢劣，饮啄不宁。搯中指中文，黄书青上，祝之曰：黄帝中主，万神无越，急急。取上方炁吹符。吞佩各一道，忌食酸十二田，忌食甘五日。
　　大梵飞空品
　　玄师曰：学道之士凡遇三元八节、本命之反，或国土有灾，饥馑失时，或法身昏病，五音咒诅，灾星正照，恶曜旁临，或兆庶冤枉不明，男女不育，山林猛戾刚狠之邪，或飞空入地，半天之神，魁怪为殃，难救治者。常行飞空之道，拜伏心章，蹑旋斗历箕之罡，行坎离交遘之道，默朝上帝，运思一泥丸之理，洞达杳冥。则鬼神振伏，万炁长存，不经苦恼，身有光明，万炁齐仙，退灾却厄，除祸止非，真所谓灵宝上品妙道者也。
　　法当斋日寅旦之时，入室端坐，两手灵宝诀，相压於左右膝，如如自然，使内想不出，外想不入，正念澄神，见五脏六腑内外莹彻。存左日月，去面九寸，顶中出五色圆象，内有宝珠，仿髴於空中旋运。次思三十二天帝君，并驾五色八景之舆，各从方面至，并於顶中各出五方色真炁，如丝交遘，万道宝光，合我真炁。毕想后唱击法鼓二十四通，以集二十四炁，觉兆身自下丹田，玄炁盘旋而上，交浃於心中，温温盘折，自两眉间，至发际而出，代为二十四神。次存夹脊之后，有双宫室，如瑠璃之殿，殿中有水晶玄珠，内明光彻。尾闾自肾元，逆有青碧之泉，返涌朝至泥丸宫，宫中有日月，洞映成金碧流光之台。上有始青帝君，降紫黄白青碧五炁，直入兆顶门，结为宝台。次存兆玄炁化为真人，坐於宝台之上，万炁齐临，身坐百宝光明，彻见十方三界，外内一如目前。然后默诵大梵隐语六十四句，每一句搯子至亥十二宫，吸炁吹弹兆身。至坎离乾坤四句，即叩齿三十六通，存三清比玄之炁交遘，中有日月交光，吸炁漱津，纳之九作。咒曰：
　　玄黄素晖，晃朗紫微。始青琳梵，交焕金芝。出无入空，窈窕灵扉。结成灵胎，化为婴儿。灼掷流铃，郁变苍嵋。万天森辅，远示披衣。三田溢光，瑞光骞霓。黄老变仙，超脱苦危。无为上仁，与道无亏。
　　诵毕，服符，兴身出户，勿反顾左右。如此行之六十四日，则万灵振伏，招集群仙，天无氛秽，地无妖尘，冥慧洞清，得入玄玄大洞无量之品。
　　元纲流演罡
　　法随步念咒，戌起，返至亥止。变神
　　为上清真人，大洞冠服，执圭，登五龙之车，飞谒上清。凡拜心章，用降真香，为函长三寸七分，阔一寸二分，内以黄素，长一尺二寸，高三寸六分。研朱密写细书，行数不拘，上要约三分，下空一分。前先书维某年月日朔时，某人谨斋沐，诚惶诚恐拜手，顿首稽首，澄心百拜上言，后文尽只云谨言。用三元飞炁玉章印封外，内以章中首尾陛下再拜，臣姓某印之。发时以灵宝心咒，烈火焚香中烧之，存伏如前法。
　　函底符
　　袋上符
　　后书章於太岁某年月日时，就醮坛内。某时发三天门下，通进典官火急奉行，不得违滞，立待报应，急急如律令。
　　灵宝心咒
　　和元阳，集三灵。拘魂制魄，洞光内明。玄影其苗，道贯始青。三部八景，炁周杳冥。心运南北，坎离遘精。真罗郁绝，庆开八门。飞度三天，合制乾坤。
　　右咒书符等，并用此咒，招上清诀，存身为灵宝天尊。
　　大梵震灵章
　　玄师曰：夫日月薄蚀，山川震鸣，疫毒流行，阴阳失律，寒暑差时。行持之士当入靖室，端坐，诵咏大梵正音之章，佩大梵震灵之符，以却万灾，召集和炁，护卫兆身，庶安境土。法用黄素朱书符炁，以佩负。则感五帝辅翼，万圣临轩．’飞度法身，得为真人，免禳厄难。书时存身为道君，搯上清诀，取九霄正法，旋绕笔素，默咒，叩齿三作而书之。咒曰：
　　梵炁弥罗，大梵流光。敷为真几，玄应朝阳。华英晃灼，护卫中黄。感激魁鬼甫，正斗明梁。导恢流梵，纪律玄罡。大震灵音，调阴和阳。统制万神，回度真常。匡御众魔，我位上王。急急如灵宝律令敕。
　　大梵震灵符
　　灵宝无量度人上经大法卷之三十四竟
　　灵宝无量度人上经大法卷之三十五
　　自炼形神品
　　炼神法章
　　法於一阳生后，受炼形神。凡一周岁，然后闻奏上帝，关行三界，摄召亡魂，方行开度。未及一年，急欲救拔，须启请炼度真人，九光童子、受炼司真宰，奏闻朱陵大帝，三炁天君，荧惑真君，南宫上宫度生君，火府真聪炼魂聚魄摄魂使者，主将吏兵，存在左右。庶得众真监度，魔试潜消。凡阴魂不过二尺，在世喎邪跛□，残疾刀兵，形骸不具，阴府亦然，当行五府事。一为泉曲之府，是名肾宫，此主天一水位之精，则当存水神为水沼，以洗涤孤魂。二为阳明之府，是名心宫，此属地二火位之精，则存火神为火池，以炼度孤魂，魂既得洗涤，又得炼度，不可不具五府。须存天三生木，属肝，是为发生之府，以象春之生物也。次想地四生金，为肺宫，是名昆仑之府，以象秋之收成也。夫春属肝，为木位，主青龙。秋属肺，为金位，主白虎。夏为朱雀，应心，冬为玄武，应肾，四象既备，万神俱归，其於中黄之庭，默行五府事。当存脾神在於中宫，为黄庭之府，能生长万物，五行圆备，则万神咸亨矣。然后亡魂形体悉备，可以洗炼，俾得托生天界，仙衣辉严，则流火之庭，火铃满地，焰焰烛於天界。从此孤魂各登仙乡，永辞苦趣。然后玄祖乘此妙因，神识超脱，逍遥霞霄之上，身得道真矣。
　　每日清旦焚香，面太阳，先摩两手心令极热，拭两目，次两耳两鼻，然后左右各摩三次。方搯四门诀，勒至中指中文，存东方青帝驾青龙，与自己肝中青炁青帝自眼出，合而为一。搯卯文，默念红杏，吸青炁，使津入肝。又次想西方白帝乘白龙，与自己肺中白炁白帝自鼻出，合而为一，搯酉文，默念磨真，吸白炁，使津入肺。次想南方赤帝驾赤龙，与自己心中赤炁赤帝自口中出。合而为一，搯午文，默念袜臈，吸赤炁，使津入心。次想北方黑帝驾黑龙，与自己肾中黑炁黑帝自两耳出，合而为一，搯子文，默念墨黑，吸黑炁，使津入肾。次想中央黄帝乘黄龙，与自己脾中黄炁黄帝自唇中出，合而为一，搯中指中文，默念灵宝，吸黄炁，使津入脾，想五藏五色郁勃充满，即心拜五方，念金液炼形咒，并太液咒，取太阳炁九口，通彻内外矣。
　　金液炼形咒曰：
　　金液炼形，与道合真。开明三景，是为天根。无幽无极，无始无终。元皇九丑，灵魔绛宫。紫炁飞天，身乘六龙。火上水下，流入三宫。神居阳明，大道自通。急急如上清金液炼形律令。
　　太液炼形咒曰：
　　太液炼形，金马驿程。上下水火，森罗浄霐。元范恢漠，幽寂度人。受炼无穷，为道至真。三元降合，五炁会神。太上符告，六丁潜灵。紫罗郁秀，行符玉京，急急如太上太液律令。
　　次诵太阳流金火铃真一咒
　　天中火光，月中精光。大明火铃，金刚之精。日宫太阳高阳明，魁星五辅天元廷。保铃火速元邹兵，猛兽正妖入鬼精。荧星火星火神王，太一元兵平火山。大圣金童星火及，上童昊凶流金敕。金刚宝光律令摄。急急如南方荧惑宝光律令敕摄。
　　自炼法诀
　　每日凌晨，焚香少斗，立斗中，想为炼度真人。先搯四门诀，静神绝虑，两手玉皇诀，交於口上，默念金液炼形咒，直视太阳，吸炁一口，三次一咽，吸炁九口，念咒三遍，想日轮九道光共咽口，复念太液咒，如金液作用。咽炁毕，念炼神咒曰：
　　太上炼神，九步八坤。行刚九转，内外咸成。三台子午，绛宫受真。符炼万灵，赤心降精。心辟恶毒，往来俱荣。北都曲府，离合上清。大洞自然，风火无停。急急如太上陈形律令。
　　右仰视太阳，左右手丑诀，交於口上，吸炁九口，作三次咽。念咒三遍，如前法。念咒曰：
　　坤顺内营，甲己潜形。三魂受炼，七魄成真。五炁中理，断绝恶根。九宫康配，列言上清。太一含元，戮伐魔精。三员四正，地方坤宁。神魂真魄，往来玉京。五岳震伏，万毒自倾。急急如太上炼神律令。
　　右仰视太阳，服炁念咒并同前，次同火星真炁。念咒曰：
　　南方之君，赤炁之精。荧惑使者，丙丁将军。朱雀炎神，赫赫阳精。五行造化，万类发生。天帝有敕，使者须听。摄召魂魄，炼度真形。除灾灭祸，回尸返生。急急如律令。
　　右两手火诀，取南方真火，咽下三口，再念火铃真一咒。仰视南方，取炁如前。次端坐丁立，取南方真火一口，吹身左畔东南地上，想为火池，存炼身大神，乘龙吐火於池中。将右手剑诀，搅自己心火从口中出。左手火诀，次剔向火池中，炎炽炼一身，上下通莹，更无阴翳。洞彻毕，
　　想赤龙一条，从焰中飞入左耳孔中。次搯子文，取北方真水一口，吹身右畔西北地上，存为水池，想流精玉女乘凤吐炁於池中。将右手剑诀，搅自己肾水从口流出。取北炁，子文，吹剔於水池中，波浪滔滔濯质，上下晶洁，更无尘染，洞彻中外。毕，想黑龙一条，从水中飞入右耳孔中，水竭。次咒曰：
　　魂神澄正，万炁长存。不经苦恼，身有光明。三界侍卫，五帝司迎。万神朝礼，名书上天。功满德就，飞升上清。
　　又咒曰：
　　生身受度，劫劫长存。
　　三遍，叩齿，心拜而退。凡行炼度之道，更须常诵南昌炼度荡秽才露龙汉大咒，不以遍数，则炼度亡魂，蒙其功德，径获超脱。
　　又咒曰：
　　龙汉荡荡。
　　洞阳玉炼章
　　夫洞阳玉炼法，夙有仙籍，莫能行此。且人虽有目，可视一里之内，则一里之外不可视。虽有耳，可闻祟墉之里，则崇墉之外不可闻。而况幽明疏远，其可目见耳闻乎。必赖上帝垂慈，宣行妙化，役使火府，勑制地祇，乃行炼度。夫人不能自炼，安能炼鬼。鬼在幽冥阴暗之间，得此炼度，涤除垢秽，百骸流光，然后始获超生。譬犹冶之铸金，不能自冶，安能铸金。上帝哀悯下愚，於下元甲子，遣六甲神仙降世，流传此法，谓之玉皇禁书，非下士所可见闻也。轻泄漏慢，触犯宪章，罪无容赦，幽则累及玄祖，明则祸及子孙，灾害相仍，可不慎哉。今行持之士，既有心拔度亡爽，宜先自炼元阳，陶铸万范，不求真而自真，不求神而自神，化合太玄，苦爽成赖。辄慕虚名，叛道诳惑，行尸走鬼，失笑幽冥，无所祷也。戒之戒之，勉励形神，隐显获庆。
　　每月玉炼法
　　日精圆形，方景赤色。每月三日，九日，十七日，十五日，二十二日。凡五过於金门之上，以金精石景水母芝英，炼於日魂。此日华流散，金精滂拖，普天得润。若此日采日根，灵降玉户，行此道升到金门。金门在天西关之上，日月通灵之门也。
　　右取日根，先取井花水一瓶，露於中庭，朱书石景水母玉符青纸上，置水中，面向水叩齿十六通。咒曰：
　　阳明景精，光焕紫庭。八芒朗映，魂芒溢盈。五转三回，炁周太灵。流芳曲注，荫润苍生。冠带金门，华根鲜明。服御石景，水母灌精。顺天运黑，随日华荣。九孔纳真，解脱本形。急急如律令。
　　次向日中，叩齿二十四通，服符咒曰：
　　阳精已通，飞华已新。皇芒流溢，荫注内缠。仰餐玄润，芳华来臻。宫宅开张，荡洗嚣尘。体映玉光，面发金真。灵飞禹步，上造日门。急急如律令。
　　右仰头引日炁四十五咽，余水洗面沐浴，还室内。次面西向，叩齿二十四通，暝目，思见日中五色流霞下来，接绕一身，及有紫云，大如目瞳，累十数重，焕耀五色之内，与炁俱入口中，便引炁四十五，嚼液九过。咒曰：
　　日魂流光，五色滂沱。炼形金门，圆景峨峨。灵辉吐耀，受明天河。玉芝盈溢，兰润芳嗟。饮我黄泉，哺我飞华。啜根咽实，寿同灵柯。形附太辉，身腾飞霞。千龄万劫，使我倾姐。急急如律令。次心三拜毕。
　　石景九炼水母玉符
　　月华方形而圆景黄炁，以每月初五日，十五日，二十五日，一二过经东井之上，东井玄耀之门也。
　　右取月华，月临东井日，取井花水，清旦露中庭，夜半白上一朱书阳精玉胎炼仙真符，纳符水中，面水咒曰：
　　黄炁阳精，三合凝光。玄晖返正，冠带八芒。炼度东井，受明飞星。金华散灵，五君流芳。夫人降醴，徧洒十方。洪芳下注，六腑溢充。金精九化，易景返容。急急如律令。
　　次向月，叩齿三十六通，服符咒曰：
　　乘虚落烟，游宴太空。上造月庭，与真齐双。变化八道，出有入无。二景同辉，永保无亏。急急如律令。
　　右仰头，引月炁五十咽，余水沐浴洗面，还室内。次东向，叩齿三十六通，暝目，想见月中五色流光，下统兆身，及有黄炁，大如目瞳，方圆内外，累数十重，焕映五色之内，与炁共入洞房中。便引炁五十口，咽液十五过止。咒曰：
　　藏天包光，黄炁郁郁。结精含凝，八芒朗焕。莹饰黄华，石景掏灌。玉芝盈溢，润光霄汉。普天受润，登明晨旦。驾景登空，得升帝馆。长离下世，超离八难。与日同辉，与月同干。
　　次心拜三礼毕。
　　阳精玉胎炼仙真符
　　九宫洞视品
　　玄师曰：未有定力，见一切无道鬼神，可依九宫法，男於离宫起一岁顺行，女一岁起坎逆行，并一岁易一宫。至何宫分，即於年上起月，月上用日，日中用时，又於时上起得，患或作过，鬼神发作，岁支月支日支及方所，即知鬼神惜状。
　　乾
　　乾象主头沉，举体重难任。两足俱冷痛，祟是一阳人。恶病缠身死，西北是沉沦。翻香有愿誓，皂衣及邪魂。
　　坎
　　坎宫身闷乱，懒语肠还鸣。水蛊或支满，溺死语难伸。正北因游走，怪梦足悲吟。一鬼阴阳祟，细问见其因。
　　艮
　　艮方心肠懑，喉中哽塞伤。狂言并怪行，悲笑同难量。群鬼须八数，庙社行不藏。更有木金怪，东北审形光。
　　震
　　震宫瘟 病，寒热传四支。一食厌并咒骂，犯罪天使之，刑伤疫惊死，青碧死魂随。红黄女鬼见，三日有倾危。
　　巽
　　巽宫颠狂鬼，盲目不能明。家先明阴语，外厌是女人。魂魄居鬼手，昼夜使呻吟。洁斋求大道，方始保康宁。
　　离
　　离宫正南地，痈疖火烧疮。上热多黄病，血鬼产伤亡。绯紫横死客，沾亲魂是阳。正向火位讨，邪鬼见行藏。
　　坤
　　坤乡脾胃疾，痢下体尪羸。久须难治疗，西南有伏尸。动土伤岁破，光怪显其时。勾引家先母，厌延死魄龙。
　　兑
　　兑意痨尸疰，喘嗽作迍邅。葬埋坐不利，刑伤有一伏连。横夭求功德，古器在宅边。鬼邪三人伴，同共致冤愆。
　　玄师曰：凡一切修诵，度化消灾，制伏救治，咒祝百物，摧灭凶妖，禳镇不祥，辟斥光怪，召龙致雨，请晴开光，止水治火，除瘟去害，发符咒水，收束毒兽，求仙修真，七经八纬，降真召灵，并须密诵灵书，万遍之后，所欲立至神通。渐至十万遍，坐致自然，造化无方。如大事书隐语，火化吹扬，或安高山岩谷，石上书写，或埋地中，或沉水底，深摘仙药救病，皆用此隐语，诵之者一依口诀。
　　灵宝神鉴品
　　道之至虚，则应感万物以咸生。天之至清，则鉴临万方以无隐。地之至静，则育载万汇以安宁。水之至澄，则润泽万品以化成。日月至明，照煦万道以辉映。其有物，可体日月。水之澄明，可象天地。道之清静，虚而应物无穷，未尝留物者中外指事则九寸圆明是也，内指事则方寸绛宫是也。故灵宝大法之道，以玄宅为主。通神洞妙，以明鉴为端。於是大罗天相，首叙灵宝神鉴妙法一十八篇，九天九地之大数，烛幽暗昧，察鬼神之密机。洞玄鉴微，知圣凡之隐显。昭明五府，映视十方，如月睹掌。法用九寸圆明清莹平静不经鉴妆者，依式持咒，布炁鉴面。八十一日，阳数法足，所向神光，必现真迹。所谓洞观三界，彻视十方，
　　无逃纤毫，况鬼神情状踪迹乎。苟心不澄正，念不虚静，志不洁诚，多致魔
　　精变幻，显现非真。修用之子，可不谨欤。
　　灵宝五岳三涂宝照咒
　　红杏，墨黑，磨真，袜臈，灵宝。
　　右以左手，轮搯震坎兑离中印，念咒，捻定中指中文灵宝印，取五方炁吹鉴。毕，咒曰：
　　功都聚魂，招八方捷疾使者。天神地只。万灵同归，合天地勑摄。
　　右念咒毕，再取中天炁吹艮方，却吸艮方炁吹鉴。毕，以大指循八卦，又咒曰：
　　谨请乾坎艮震巽离坤兑八卦大神，催促八方天神地祇，吾鉴中现形。
　　右以左手轮八卦灵宝印文，以右手灵宝印文，以中指於鉴上，自乾方点八点於鉴面，至兑，亦循至灵宝印，搯住，吸八方諿吹鉴，放印在鉴上，再念入室咒。
　　灵宝都天入室明鉴咒
　　风收东 ，巽云崿上天。乾炁收斗 ，乾雨散五方。
　　右二隅炁吹鉴，再轮搯五岳印。咒曰：
　　邻。红杏入天成，破象八方正。东卯墨黑成。雨降雨对，四渎龙乾，元灵收卦。北坎磨真想见金，执千人甲坤，混动五方炁。西兑袜臈照南斗，吾大溢在手，地元对乾元。离灵宝心内守。中指中文袜臈列状纽，像宜破宫摄。
　　右法轮五岳印，念咒，取五方炁吹鉴上。再诵一遍，自中文退至兑上，搯定印，吸西方炁吹。乃灵宝入道五门鉴法。然后召天神入鉴，切鉴视天神。咒曰：
　　顺帝勑，差灵宝照。
　　右法南方炁，离文吹鉴。再咒曰：
　　吾从何所能，切镜视天神。收祖三元炁，都天大法行。上总取八方，乾元助太阳。幻阴从夜降，吾列向五方。
　　右法念咒一遍，吸天地人门炁吹。又念咒一遍，吸八方炁。再念咒一遍，取太阳炁吹鉴。次念咒一遍，自北方吸炁，西南东中五方炁，吹鉴。可以视天神现形，如昏蒙未见，再持移昏咒。
　　移昏宝照咒曰：
　　昏移闪破，澄角翼新。开公明炁，断收入驱。擎迮移，神清动，神清动。收收。
　　右法灵宝印，吸日月明光，吹鉴，如方差殊未辨，再念天都咒。
　　天都腾藏宝照咒
　　移炁钻五音，天门合入真。邪炁犯五行，地炁取三阴。法灵催毁真，三阳逐日散。逢阴到取阳，勑感应绝收。勑摄。
　　右法念一遍，搯灵宝印，吸天门炁吹鉴，再念咒一遍，取太阳炁吹鉴。毕，再祝召合照天神名位，吹鉴中。次持五岳咒，催合照天神视见。
　　灵宝五岳神照咒
　　红杳木行，断须呈足。卯墨黑水破，阴须疾催。坎磨真金切，角与西东。兑袜臈火经，炼须成我。离灵宝土灵，宝归生因。中须疾催疾疾。
　　右法以左手轮五岳印，自东北西南中天，吸炁吹鉴中，分仙真鬼物之品象，万类邪正之差殊，再用三涂咒，聚神成真。
　　三涂聚光宝照咒
　　兴生转，乾独隶迁，坤可韩明，巽公都成，切角正。艮对魂炁收摄。中收收收。
　　右法念咒，吸三涂炁吹鉴，详视中可睹真象，或八方进召神祇，移景通见八方事。再持换炁咒，可以洞明。
　　换炁合卦宝照咒
　　换炁移成坚，天门立成新知题，地户寻文炁全。中
　　右法搯乾坤灵宝印，三次，咒三方炁吹於鉴上，可鉴八方事。如遣而复召，当持复见咒，七觉换炁，复见宝照。咒曰：
　　阴灵彻觉灭渎志，天祁之神收对聚。
　　右法搯灵宝印，念咒西北炁吹鉴，即得所召之神，后现於鉴内。
　　五行正炁宝照咒曰：
　　红杳，墨黑，磨真，袜臈，灵宝。兴生转，独隶迁。可韩明，功都成。切角正，聚魂摄。功都聚魂，招八方捷疾使者，天神地祇，万灵同归。合天地勑摄，合明天帝日勑摄。
　　右法先以左手轮五岳三涂印，取五方炁吹鉴上，放印，再轮八卦印，以右手点鉴上八方八点。再咒曰：
　　谨诸乾坎艮震巽离坤兑八卦大神，催促八方天神地祇，吾鉴中见形。
　　右法念毕，八方炁吹鉴上，如照鬼神。即改念咒云：
　　收摄八方无道之鬼，吾鉴中见形。
　　破对箓绿咒曰：
　　合成池听益绿，白霜绢破绿，体动朝昏绿，破角分别绿，依持西明绿，可离见
　　尽绿。收管摄，收管摄。
　　右法搯东岳诀，念法东方炁吹鉴，辨英爽之衣服，鬼魂之器，用於鉴中视现。如或潜奸匿由，可用后法。
　　破匿成度咒曰：
　　缴意破角力度，响名元立名度，取性过力分度，罗荒秀列破度。
　　右以可鉴幽隐，或诈妄真正，未别书依后法。
　　天洞六神咒曰：
　　三元妙洞，定元华清洞。持率励行洞，敕绛霄绾洞。意历收李洞，分六赤洞。切
　　右法灵宝印，望天门仰视，念咒取炁，吹主为祟自称大神高仙等，以此用之，以观天界，知其真假，如或言是星宿，直从后法验之。
　　翼宿四神咒曰：
　　轮华年异神，清玉月翼神，分定取照日翼神，歆列助意时翼神。
　　右法灵宝印，念咒东南炁吹。又再咒，取岁月日时，建炁吹主鬼神之妄言为星宿之形状，或因人忤犯作灾祟，辨之乃见实端。
　　照精朴体咒曰：
　　招休四到空，五方聚意成。呼日结意破，见意到数中。结理意下成，分炁在霞中。可朝收意休，结朴都意成，
　　右法向太阳，搯灵宝印，念咒，吸日光炁吹。再念咒，向空中取五方炁吹鉴，祥之。盖精炁为物，岁久作害。以此辩精魅结朴为形之始，依何休挺质为精附人，穷源照本，事理可见。擅兴祠庙，用后法治之。
　　三神对题咒曰：
　　破切逆拦，交宿送管。取到正可，明悔回禄。
　　右法灵宝印，西北炁吹鉴，主鬼神之强捍，令癞狂以怪妄，擅兴祠庙，曲求祭祀，令其见形，把对生人。如未真实，再用后咒。
　　对望四行咒曰：
　　千察移易性行摄，列到制足黑行摄，移觑辨德正行摄，蹑移踪离可行摄。
　　右法灵宝印，四方炁吹鉴，对辨鬼邪之真伪，证望祟赋之虚实，开通四方，行迹可见。
　　四辨和形咒曰：
　　赢正和黑，木察运通，离忻别移，八断爱利。切切切。
　　右法灵宝印，四方炁吹鉴，主诸邪类，随所以好惑人，众欲入体，乃牵引为祸祟，辨别形影，察见根源。
　　六玄察阴咒曰：
　　堪治渺真助玄，罔贪破玄，朝宜到玄，呼渎对玄，六白轮转意玄，象移报玄。
　　右法灵宝印，北炁吹鉴，主难明幽冥之章，不测之机，用法可见。
　　七品辨品咒曰：
　　开理妙宫，长华离宫，对中算宫，阎落
　　妙宫，取祟破宫，宝城离宫，对渎角宿
　　灭耗蚀音犯宫。
　　右法灵宝印，念法东南炁吹鉴，次西南炁吹镒，辨鬼神之邪正，品位之大小，用去究之即见。
　　灵宝无量度人上经大法卷之三十五竟
　　灵宝无量度人上经大法卷之三十六
　　怯祆拯厄品
　　夫大法旨要有三局，一则行咒，二则行符，三则行法。咒者，上天之密语也，群真万灵，随咒呼召，随炁下降。符者，上天之合契也，群真随符摄召下降。法者，主其司局仙曹，自有群真百灵，各效其职，必假符咒，呼之而来，遣之而去。是曰三局。
　　又有四报，一则智报，二则神报，三则意报，四则仙报。智报者智慧日生，神报者神灵通达，意识不凡，致於仙报。
　　又有七禁，一则禁其口，二则禁其目，三则禁其耳，四则禁其手，五则禁其足，六则禁其意，七则禁其思。口不骂詈作秽言，则咒法通灵。目不窥秽触，则目可视真灵。耳不听淫声，则耳能听法音。手不亲秽物，则诀目可通神。足不履秽恶，则蹑罡可飞。意不起秽识，则可招致真仙。思不起杂乱，则存思致神明。是名七禁。
　　又有五忌，一忌抱婴乳小儿，使法力不行。二忌无事亲姮娥，好事多成魔。三忌凶悖怒神，真即远去。四忌心不普功，德无仙簿。五忌不敬信，则邪混於正。
　　若能先明三局，后明四报，无犯七禁。谨行五忌，可以寻大法玄阃妙域矣。
　　凡学士行此大法，多致群魔所恼，遂致败功获罪。但持诵金阙玄元道君灭九十六种外道一百八十种天魔智慧神咒曰：
　　天地杂炁，生诸妖邪。常以正道，除去氛祲。第一思惟，无我无主。诸法皆空，不可转相。一实境界？飞魔鬼神。知所住处，实知方便。假空有故，法性理旌。湛然常住，无有来去。一知实故，上知魔故。三知相故，四分别空。元亨利贞，邪不干正。临兵斗者，列阵前行。急急如律令。
　　右法先叩齿十二通，密诵不拘遍数，所有诸魔，应时发善念，挤首於座下。若欲除灭，即广持数遍，其魔皆遁走，随咒消化。
　　上元重明九斗阳芒火铃真符
　　凡书符用黄素朱书，南向，左手搯玉帝诀，念玄真讳，亦曰玉音摄炁灵书，曰祖道玄真。炷香凝神，染丹笔，引太阳九芒下降纸笔，却依法次第发笔书，不可失次第。
　　右符治木怪石精，赤妖凶丑，扰害民物。铁极丹篆，以火铃印其上，埋本处土下尺余，其魔妖匿影，登度道真。若羽鸟群集，秽污福地林岭，当启南岳朱明赤帝，作符遣之。亦可施人吞佩。此符先书火铃二字，次竖三笔於火铃字上川，咒自炎精至易质。次横缠五笔於三竖划上 ，咒自魄炼至飞扬。次转十九回於五横划右下，咒自三官至七星。次曲转三划孑孑孑发上，次第发于符上之中，笔尾左出，咒自洞入至虚皇。次书勑字于符左下力脚带过，咒昊天有敕。次也二回笔各出向右 ，咒自流金至无强。次发二笔於符之上，祝云急急急。次书斩字於勑字力脚内。具法位上启，祝曰：
　　一炁宗神长生大君，小兆某上祈真炁，谨召流金火铃飞天赤炁帝君佐吏、文秀舒光耀，明消魔印摄。
　　祝毕，引太阳紫光九芒，吹布丹砂及笔中，各一遍。然后澄心正坐，炷香，静神，凝思丹灵上官赤帝，吐绛光九道，入兆顶中，下灌神府，洞彻如日。次思三台华盖星在泥丸中，光映一形。复想目中有炎精二神，长三寸，丹裳赤冠，口吐火光二道，自二目出，与三台星光，洞合於笔端，闭炁书符，至急急发诀，吹炁於符上。若得九炼丹砂书之，可以回尸起死。右法如法师自服炁太阳炁，日出时两手结玉帝诀，目合掌对太阳，念咒一遍，以口鼻引咽之九次，以意送下丹田，约至二九，三九，以至九九遍。再念日君咒曰：
　　日魂朱景，照韬绿映。回霞赤童，玄炎飙像。
　　咒毕。又咒曰：
　　郁贞离。
　　取炁如前咽下丹元，正午前行持。又太阴炁如前行持，但自上弦初九后，下弦前十六七，取炁十九，后不行。念都咒毕，再念月君咒曰：
　　月魄暧萧，芬艳翳寥。婉虚灵阑，郁华结翘。淳金精莹，炅容毫标。
　　咒毕。又咒曰：
　　结亨坎。
　　取炁如前，咽下丹元。又天罡炁，如前行持，面朝正北，念都咒，取炁毕。再念天罡咒：
　　天罡大圣，日月尊星。真炁降注，延寿益生。□□□□□□□。急急如律令。
　　取炁如前，咽下丹元。服三光炁行事毕，各叩齿九通，退行之。百日夜睡，光明满室中，呵嗽则有神光，可生物。二百日结成日月星真丹在丹田，咒百物如真红色，治病行符，真炁所吹立安。布炁治病，令病者虚咽之，则自觉丹田温暖，神验行持自知之。刘天师混康云：书符，日月君天罡咒，各念三遍，取炁吹笔端，面东南篆之。书符毕，再咒各三遍，灌注符中。
　　流金火铃神印
　　南宫有韩司火府，中有赤文流火之章，金真神印，结丹霞之秀炁，凝三光之赤文，名曰丹天流金火铃神印。丹华映日，金火腾辉，檄龙召雷，炼魂登真，剪伐水怪，驱荡阴爽，愈灾却疠，度厄辟病，焚烧九丑，降伏五魔。右侍一炁丹华上吏三千人，火铃大将六百人，金光神童一百二十人，直印请晖，随印节度，乃赤帝之总章，韩君之火令。秘於丹炎之府，辉耀之台，以绛琼作文，封以元照灵虚之章。三百年以印给付南宫之官，佐化行功於下元者，受之於心，不示凡才，妄泄罚以左官考。
　　印方面二寸一分，厚七分，用灵地神桃向南枝，以丙丁日取木火日，命工开成，埋於居靖东南隅，深入地七寸，日用香一炷，焚於印地上，三礼，无祝言而退。至第七日取出，以流水洗去土，用香浴讫，以真丹填齿，置丹黄锦囊中，札於肘后，至丁日丁时，面丁方丁步火铃罡，存见玉女真形六人。咒曰：
　　□□□□□□□勑，□□□□□□摄，入印中急急如火铃摄。
　　祝之六遍，每遍取炁呵印上，七日不得食猪肉及诸腥辛等。第七日足，八日甲日甲时，面甲方步火铃呈，存六甲神将真形。咒曰：
　　□□□□□□□，□□□□□□摄。入印中安急急如火令摄。
　　祝之六遍，每遍取炁吹印上，二日不得食五味菜果油。至第三日丙日，至丙方步火铃罡，面日叩齿九通，存日光覆印，窄齿周旋九重。咒曰：
　　吁负童子，召光郁仪。赤帝洞浮，南阎吐辉。玉眸诜诜，万恶沉沉。臣奉师命，不敢稽违。光气九缠，丁甲随持。元皇口勑，阴炁消糜。
　　祝八十一遍，取炁八十一次，喷印上，至辰日戌时，步火铃罡，面斗叩齿七通，仰面祝曰：
　　陀罗育邈，清光斗晨。太一灵童，魁罡元君。元皇妙炁，育印通真。至灵至圣，逢邪必应。火铃金光，叱馘妖氛。魁晖罡炁，摧灭万凶。一印福生，元亨利贞。
　　祝四十九过，取炁四十九次，吹印上，候有所治，或封山召神，檄龙馘妖，镇水渡波，愈瘟消患。并左手搯火铃印，步火铃罡，面南存心火如丝，入印齿穿印，缠绕九重。如赤光罗映。毕即叩齿九通。咒曰：
　　小兆臣某，谨启南上一炁宗神长生之君，韩君司马大神。即降真炁，入臣印中。随炁召降金真玉光八景大神，火铃大将，开明灵童，三炁上吏，文秀舒光，随印节度。烜赫天威，焚荡妖凶，掷火前伐，流铃后奔，风征火伐，所印利贞，玉帝上命，神公奉行。急急如火铃律令。
　　祝毕，口引上宫正炁布印上，以印印之。或印沙石，沉埋水中地中。或印素上吞佩，或印封泥，或印苦处，皆可。不过三作必宁。忌秽炁干印，干之印破不神。
　　用印诀
　　右手中指根至离文，自离文至甲下，挑发入印中。
　　北帝火铃印印符文外，又能治寒中气痛等疾。左手捻离文，右手执印，去兆两步，以印文向之，即称法位，上启一炁宗神长生大君。小兆某疾上祈真炁，谨召流铃飞昴赤黑帝君佐吏，文秀舒光，曜明消魔印摄。
　　引日芒浃心，混合为一，复从鼻出，穿印绕兆，缠络三四乃止。其印勿置尘揉，犯违正炁。若违者佐吏不降，徒然精苦於存思。捻左手离文，则中指中节也，亦曰日君诀。凡本多以辰为日诀，不知辰为天罡也。夫黄炁阳精，育魂洞濠，炼明三炁，故以离为日诀。右手执印行持，当令动止详缓，无使神炁惊浮，范象巫者，取笑俗情。思日芒绕兆身弥罗三匝，故曰缠络三四。
　　火铃罡
　　灭大害
　　世有狂邪鬼精，分而灭之。人死而灵者，鬼也。物之所附者，精也。神之不正者，邪也。四生兴孽者，妖也。凶煞变现者，怪也。若有山魈大狐，大蛇长蛟，作害生人者，即建三天总炁坛。以二人持灰各一斛，自乾方起首，分左右布围一周，面方六尺。坛外布火七堆，水入瓮，六时登坛，仗剑，诵神公受命普扫不祥咒。如本经，自三十二天起，至列言上清。不及七日，其害被天神伐灭掷坛中，以剑挥之，弃流水中。如小丑小妖，不用水火，於坛中布灰，书延由二字，六时绕坛，诵扫荡咒。不及三日，其妖囚坛中有迹或见形。即祝遣坛中天神，束送北天治罪。或伐怪木邪庙，以灰围，书扫荡咒，安於东南方，密诵十褊，取天门炁，掷玉清诀吹之。不一旬，天雷破伐。水漱泉穴，书咒石上沉之，未沉亦诵咒如前。
　　不七日，伐出蛟蜃。更以符伐之，立应。书延由二字，并右手搯玉清诀，以第二指划之，俱不用文檄。如以土筑坛，尤胜平地。急用不待坛成。
　　三天总炁坛
　　延由
　　延者，束鬼之庭。由者，禁鬼之房。并禁制鬼神。以灰一斗，朱书二字於黄纸上，置於灰中心，其妖邪鬼神自非摄伏其中。或沉水中，以为水狱，或安火中，以为火狱。变化由己。凡置狱，咒曰
　　束鬼之庭，禁鬼之由。鬼邪干真，捉入禁囚。变化自然，无使稽留。
　　右咒搯玉清诀，念咒，东方炁吹符并吹狱内，其余制度，依度厄消灾式。
　　除火妖
　　人生鬼物，乃为旱魃。犬生驼形，名曰火妖。云列赤霞，炁蓊热燠，风声如奔马，乃作火灾。当搯坎文，以墨涂为皂丝，缚五缠，面北方。存水星辰有五苍炁，鼻引入口，闭炁五息。咒曰：金之子，告子知。火克母，子救之。急飞洒，成河池。海江宅舍，火灭烟麋。赤妖之精，沉埋万尺。急急如元始天尊律令。
　　急咒五遍，望火妖之方吐之，即时炎灾息祸，火妖沉殒。
　　治水怪
　　阴雾暴起，云现赤黄，炁突如烟，必致风电烈雷，水怪作妖。或江海之中，阴云黑炁，赤是大风损物。当先步火铃罡，促四山诀，至戌上自戌上，巡斗至辰，辰文至上清诀搯定，以朱点之了，用赤丝缠三遭，搯定，面南立顶中，存元始天尊在泥丸宫，默诵大梵隐语十遍，移诀搯玉清诀，面南，存荧惑星芒如火，鼻引入口，闭炁三息。咒曰：
　　赤皇炁，三昧灵。元尊勑，水精倾。
　　祝讫，望云头吐气，如此三咒，水精堕地，风雷不损於物。
　　六丁斩水怪符
　　用方砖石一口，不以大小，朱书符。咒曰：
　　六丁大神，六丁玉女。奉天符命，诛斩怪物。剜睛截爪，取脑剖腹。急急如灵宝符命。
　　玉清诀，取旬中丁方炁吹，投之。
　　六甲除厌魅符
　　朱书黄上，玉清诀。咒曰：
　　上方世界八千人，下方持地四将军，三五吏兵除恶鬼，四六童子守汝身。汝左青龙，右白虎，上有朱雀，下有玄武，前有功曹，后有主簿。若有厌魅还本主，须臾不去与天斧。急急如元始天尊勑。
　　取旬中甲方炁吹符，一符佩之，一符焚於中庭，一符烧灰水调洒□ 一室中，一符同乌梅一个、甘草三寸，煎数沸圆作丸子，吞之。其厌魅之物皆吐之。
　　驱蝗朱湖符
　　用桃木板八片，各长二尺四寸，阔三寸，雌黄书符八道。即用茶酒，绯缯彩三分，祭南方万应真君，朱湖使者。长三十万丈，红睛焦发，绯袍绛裙，丹冠朱履，遍身万丈火光，手持三昧叉轮，乘丹穴朱雀之炁，从以万禽随后。祝之曰：
　　禀奉元始教旨，玉皇勑文，袪除虫怪，斩绝蝗螟。吾今召汝，一如奉行。虫蝗父母，虫蝗子孙，速须远去，不得久停。一虫违令，化为微尘。急急如太上律令勑。
　　即取炁吹符，以剑埋於八方，入地三尺有余，即虫蝗应时散灭，全成稼穑，以积济世之功。
　　上部三境真符
　　敕符咒曰
　　谨请太上玄皇，妙道真君，九天丈人，仙宫仆射，五岳尊神。速降真炁，入臣符中。随符所敕，鬼死人安。急急如三昧真符敕。
　　右符搯三清诀，朱书黄上，天门炁吹。又以后咒祝符，五方炁吹，烧灰水调下，一切疾病一日三服，立获痊愈。
　　中部辅翼真符
　　敕符咒曰
　　谨请九天云路上清追捉大元帅徐来忠，江臣源，翟世宁，赵子玉。一依符命，随符前去，收捉鬼物，治病安宁。急急如上清元降律令敕。
　　右黑书黄上，每用八道，内大书一道，同金钱火化大门内。细书七道。烧灰挑心煎汤调服，非常报应。
　　下部五帝符
　　谨请五斗真宰，五方五帝直符，三十二天上吏。禀奉上帝敕命，风火不停，回尸注生，返死还宁。魂魄和柔，万神安宁。急急如律令。
　　右符先念玄蕴咒，次搯玉清诀，朱书，吸天门炁吹入。后咒祝，取东南炁，以浄水吞之。此符无所不禳，无所不治。
　　黎米拯治
　　於甲乙向东，买黍米一升，归家置於圣前，将米尽去尘土并皮，择选浄米一合已来，置於浄盘内。自寅卯日为始，令日十二日，星月夜露十二夜。有一日不全，於后次补之。受炁既足，择晚间四方有赤云，或紫云如烧云之状，乃天尊出游之时。至心急烧香拜四方，将黍米露天置於案上，先念黍米咒十遍，次念十方度人咒十遍，次念十方大神咒十遍，皆依法存入黍米之中。然后念大梵隐语三十二遍，取三十二天炁吹。次念神公咒十遍，取东方炁吹。将此黍米於金玉不津器收之，然后礼十方退。遇有人不以是何疾病，取黍米十粒，依前咒各一遍，吸炁吹之，令食素面东，香汤吞下。
　　黍米咒
　　於是元始悬一宝珠，大如黍米，至无有中伤。
　　十方度人咒
　　元始天尊说经一遍，至咸得长生。
　　十方大神咒
　　元始天尊说经一遍，东方无极无量品至真大神，至十遍周竟，一时同至。
　　神公咒
　　三十二天，三十二帝，至列言上清。
　　右上件宝珠，镇山川魔鬼群集之所，凶宅百怪妖恶群集之地。运炁不常，星宿错度，日月失昏，疫毒流行，兵革四兴，大水大火等，咒此黍米，於侵晨或於日入，将此黍米，念大梵咒，掷之於必恶之地。
　　破祟宝箓
　　凡行宝箓，五行正炁冠首，为五行正炁之本，余外乃五行正炁之用。凡欲修行洞视，先须行此宝录，告下丁甲大神，四直神君，然后用，方可通灵入圣。
　　玉清妙行真人破祟宝箓，告下某处。
　　□□□□□□□□□□□□□□□□阴日书□□□□□□阳日书餂饹阳日书阴日书□□□□□□阴日书□□□□□□阳日书
　　道宝法宝，真武圣勑摄，邪炁出或邪鬼出，真炁住正炁居此处摄。
　　罗天大将军，奉请广明鬼王依勑摄。
　　上清妙行真人破祟宝箓，告下某处，请依法施行，一如告命。
　　太岁　年　月　日　时告下。
　　具法位臣姓某　　告行。
　　上清泉降真人。上清君后真人。上清君行真人。
　　封皮
　　上清妙行真人破崇宝箓告下
　　某　　　　　　　　　　处　具法位臣姓某谨封
　　宝箓修用
　　凡书宝箓，先焚香，叩齿二十四通，两手搯五岳三涂诀，念灵宝总咒，自三十二天三十二帝，至列言上清。取正炁运诀吹纸上，然后以左手搯五岳诀，巡文念咒，至中指中节搯定。命魁罡咒，取北炁吹入水中。次念乾元咒，再取北炁吹水中。念天真咒，取北炁吹入水中。念天津咒曰：
　　天津大真，保液神清。一咒斩鬼，永辟妖精。
　　取北炁呵入水中。又念真炁咒曰：
　　天罡真武，斩煞妖疠。真阳之水，永去万里。
　　五咒念毕，再上香，念太一咒，磨墨，取五方炁吹。将墨左研四十九匝，右研四十九匝，一研一咒，念二十八宿、阳斗、阴斗、中斗名，取五方炁吹入砚中。左手把笔，右手搯十二文，念五岳持身咒：
　　但弟子一年一度受炁，至天不能盖我，地不能载我，冲我者死，撞我者亡，急急如律令摄。
　　次自卯文搯起，
　　红杏，丑墨黑，兑磨真，离袜臈，中指中灵宝。
　　搯定，念五岳三涂咒：
　　红杏，墨黑，磨真，袜臈，灵宝。兴生转，独隶摄，可韩明，功都成，切角正。聚魂摄，功都聚魂摄。八方捷疾使者，天神地祇，万灵同归，合天地勑摄，合明天帝日。三句
　　咒毕，放诀，并吹炁一口放於纸上。依前搯中指中文，不得放，右手执笔，向口中离口三寸，密咒三天讳，取天之青黄白三炁吹笔，然后篆箓，大事六丁六甲背书。阳日书前四直符，阴日书后四直符，阳日书南斗讳，阴日书北斗讳。如法宝下有二字，若是治鬼祟，即书真符二字。大事书北帝二字，其余直下数字，并念字，不写纸上，虚成点。谓如折一摄邪炁，即云摄邪黑、病息之无即是。邪炁，谓如虫蝗风雹水旱，并是邪炁。若邪祟，即云摄邪祟。谓如邪神邪鬼瘟疫，并是邪祟。然后据来人投状，谨书其诰命。如治邪祟，即云速追司命正神，同箓内六丁六甲，四直使者，救治病苦，断除邪祟。速要安康，明行报应，一如告命。然后书年月日时告下，次后书阶位臣某，承诰奉行其录。须六甲日面东正位坐，於丑后寅前，两手巡五岳诀，搯住中指中文，念五岳持身咒及三遍，取东方炁吸在口，漱津咽之，六甲日足，浊炁既尽，乃可行箓。箓篆毕，再从头念咒各一遍，仰望太空，取炁一口，并诀放於箓上，即时使印并封，不得令人见。封角讫，再上香，望北斗九拜。密奏曰：具位臣姓某，据某人投词，为某事。今欲如何施行，伏望上清妙行真人，上清君后真人，上清泉降真人，北斗九皇真君，南斗六司真君，四圣元帅真君，誊词上达三天金阙，告下天省天曹，差降六丁六甲大神，风云炁雨四直，玉文神君，罗天大将，广明鬼王，灵宝八文君，九丑帝君，灵宝仙曹，依箓奉行，速为报应。臣恭俟天恩，谨言，再念三天隐讳百二十遍，取三天三色炁吹於箓上，心拜九过。退将箓并用金钱二十一分，浄茶三盏，烈火焚烧，同四直神君关引烧之，守等报应。
　　如祈雨，告下掌四季行雨龙神，风伯雨师，雷公电母，当境江河潭洞龙神。祈晴亦同。
　　如治蝗虫，及戈矛蟹鼠，告下蚕父谷母，社神稷神，三野七野九野神，山川林木土神水神山神，庙貌正神。疾速赶趁，斥逐本地头某物为害作灾虫物，即时消散，佑护本地，田苗五谷，随顺阴阳，须要生成，不令损伤。功成事立，言功三天，进加三品。
　　如治水怪，告下本处主者龙神，六丁大神，六甲大神，雷公电母，五雷圣众。速请火急，收擒为害某事，牢行监锢，速送天狱，依法治罪。
　　如星宿错度，日月失昏，或生彗星。伏望三师上真，三天上圣，南斗北斗，五星神君，上奏韩君丈人真君，调泰璇玑，正天分度。无令妖气干犯星宫，即使妖气断绝，祥瑞日臻，保安家国，太平兵戈，盗贼水火不生，仰荷圣恩。
　　如四时失度，阴阳不调，即属五帝。伏望玄老帝君，五方五帝，东方青帝勾芒，南方赤帝祝融，西方白帝蓐收，北方黑帝玄宁，中央黄帝轩辕，后土皇圣母，八节大神，二十四炁，七十二候大神。伏望圣慈，整其时令，炎阳收炁，肃炁温清，春和布炁，万物生成，霜雪停威，和炁来临，疫疠渐消，邪炁不侵。
　　如盗贼，乞告下五岳大神，九州社令，太乙九基神君，所属城隍社令正神。各请部领阴兵，防护城域，保安人民。如或兵贼势胜，凶逆无道纵横，纵水放火，收擒兵贼渠魁，三魂七魄，缚送天狱，日夜三考，令改心回善，恶毒潜消，冰散瓦解，境域安宁。
　　咒水治邪三昧真火咒曰
　　火铃帝，火铃君，火铃神，火铃将军，火铃童子，荧惑君，丙丁君，持火车，驾火轮。温温阳阳；地柔天刚。九真道炁，收摄不祥。三昧真火，万里流光。照曜天地，烜赫八方。河海沸滚，妖魅潜藏。南斗降炁，三昧流光。炼胎易质，魄炼魂康。万妖殒落，乘烟飞扬。急急如律令。
　　祖道玄真咒曰
　　祖道玄真。
　　右法择戊午、丙午日，及戊辰、戊戎日起首，於日午前卯时后，对日念咒，每日十遍，引太阳炁一口咽，不以遍数。如午前不得行，时於日午复，面南，存太阳炁数百，叩头，念咒，每咒十遍，吞太阳一轮，不以一遍。次万遍为佳。如功满，取水，以铜铁器盛水，对太阳念前二咒。次念太一咒，存火轮於水内转，即以手探水温暖。如持咒百遍，水如鱼眼沸，印是功成一分。更加功念前咒，俟功成试水，念百遍以下，成功。
　　太一咒曰
　　谨请太一天真，太初天真，真仙真人，上应乾位。六丁左神，六甲右君，吾受天心，普救万灵。太一灵咒，南方火轮，除邪去病，取水勑摄。
　　右咒水治百病，去百邪。
　　安镇五岳
　　八卦安镇
　　如有人家釜鸣井沸，鸡夜啼，犬作怪，门户自开，撒血放火，什物自动，山怪现形，及凶宅邪地，鬼神坛席，或精邪居占人屋。当以茶酒果金钱云马香五分，供养五方五帝五岳，用方砖一片，烧火浸磨光滑，即朱书上件符，安於怪处中心埋之，其怪自绝，变凶为吉。
　　九宫安镇
　　右符遇人有年灾月厄，择五禄大一临位日子，丁卯酉时，面其方，朱书符二道。一道藏於瓶中，一道佩身，其大事。次用瓶九、个，依北斗形，埋於靖室中。早晚祷祝，焚香，启告，侯遇厄期，即设北斗九位，转经钱马酒果谢之。佩带亦得，些少灾厄心於斗下星月现时书之。
　　建立火狱
　　应山魁独足精怪毒龙，搅挠生灵，放火滴血，盗窃资财，追摄人命，地只不敢禁，社令难以防御。当立火狱，以考治之。并当逐一子细开具，上奏天省，取侯敕旨，颁下南斗火官禁临，方可立狱。凡立狱，用浄灰三斗，於浄室中置灰坛，圆阔九尺，或三尺六寸，以镜平之，中心安火一器，烧笔柴三十六茎，投符三道於火中，念立火狱咒曰：
　　赤炁炎烟，洞炽铁城。收禁罪鬼，考按无停。南斗然骨，火帝烧形。速告情
　　原，使民安宁。火兵捕检，焚荡鬼营。敢有不从，司禁书名。急急如高上玉
　　清王勑。
　　火狱符
　　搯中指甲下取东南炁书之
　　咒曰
　　六手山公，生居幽谷。朝泛庚金，暮还甲乙。晚镇丙丁，大海四目。头枕北丹，脚踏罡宿。三十六天神，速建火狱。建水狱改作水字急急如上帝敕。
　　於灰坛先写火字一个，念咒，取南炁吹。再自火字右边打一圈，至左边却转至右圈，成两火字，念咒一遍，於当中又写火字一个，念咒一遍，再念火官咒曰：
　　谨请三昧火官，巨火严，巨火形，巨火留，速建火狱。摄鬼神疾速，报应立现形。急急应吾言，急急应吾声。急急如律令。
　　次念咒曰
　　上帝火铃雷火将军，炎火急降，烧透鬼心。谨请火铃力士，火铃将军，火铃神君，火铃童子，与吾疾速下真火，烧着疾疾疾。
　　念讫，取南方炁吹十遍，取南炁一口，吹狱内。如摄凶恶鬼神凶祟，召酆都狱史，如一切精怪，即召五帝考官，於其狱上贴玉清天火狱牌子，下列火狱神将，用香华酒果供养，勿行文字关报，火狱天神将吏，收捕施行，守等报应。
　　酆都大神
　　谨请酆都玄尸使者，神将，速来行刑，重赐考打。急急如律令。
　　玉清诀，北炁吹。
　　灵宝五帝考官
　　红杏翼宿唾，磨真袜臈过。聚魂辄降落，五行挞亦破。灵宝在吾手，邪鬼追莫过。
　　捻五方五帝诀，取五方炁吹之。若毒龙精怪作孽，用妙行真人破祟箓，差六丁六甲擒捉，入狱根治，东送酆都。
　　建立水狱
　　次左手搯无名指根，取北炁书之。咒曰：
　　冥海九万，中有石城。恶杀守关，毒龙啖精。水官束送，追禁鬼神。敢犯天律，飘荡奔倾。奸害速苦，一一通名。敢有不伏，送汝天丁。急急如高上玉清王敕。
　　右手搯坎文，左手玉清诀，书水狱一符，投於水中。以大器停水，安於灰坛上圆六天水器上，以横条於镜面上书水狱符，放於水上，行遣牒水狱官史，收捉鬼邪，於灰坛现形。
　　驱鬼咒曰
　　神霄玉清，十万天丁。急追冤魂，水中现形。火狱即言火中现形急急如高上玉清王勑。
　　火狱神将
　　火铃将军，火铃神君，火铃力士，火铃童子。
　　水狱神将
　　寒冰大将，寒冰力士，五溪使者，捷疾使者。
　　神霄治祟命魔杀鬼前驱符
　　如有凶恶不能治鬼神，朱书黄上，烧灰吹去，即时捉下远方。搯神霄诀，吹符，以剑指其方，邪去万里。取五方炁，忌荤腥。大治山魈五通。慢易其符，反招天灾。书符毕，祝患人事由，指挥神将，一一当先自然先捉下，侯师至行遣。
　　镇海符
　　如度江海遇风欲倾覆，即书镇海符，存北斗斗口罩头，罡星指前对鼻，鼻对舟船之首，祝消祸咒七遍，投镇海符，再祝安镇咒一遍，吹船，其风波立息。
　　消祸咒曰
　　卷蓬卷蓬，河伯导前，立止蛟龙，万祸消灭，天炁晴明。急急如元始上帝勑命。
　　止波咒曰
　　水神波神，冯夷主者。子胥神君，波静水宁。天仙地神，玉帝出游。龙伏虎潜，水官奉软，我等安然。急急如律令。
　　安镇咒
　　元始安镇，敷落五篇。赤书玉字，八威龙文。保制劫运，使天长存。
　　灵宝五斗符
　　发符咒曰
　　元始灵书，无量度人。无文不光，无文不明，无文不立，无文不生，无所不辟，无所不禳，无所不度，无所不成。飞天下观，上帝遥唱。万神朝礼，三界侍轩。群妖束首，鬼精自亡。琳琅振响，十方肃清。河海静默，山岳吞烟。万灵振伏，招集群仙。天无氛秽，地无妖尘。冥惠洞清，大量玄玄也。急急元始上帝勑。
　　右符以十直斋日斋戒，焚香，上，玉清诀，三天正炁吹，随之，吞服佩带安镇。
　　木星秘授符
　　右符治木衰肝病目疾，增毒安魂，召生炁，朱书青上，吞带洗贴。卯文，东炁。
　　火星秘授符
　　右符治火衰心病口病，增寿安神，去邪除恶，召成炁，朱书黄上，吞带洗贴，离文，南炁。
　　金星秘授符
　　右符治金衰肺病鼻中疾，增气镇魄，召天炁，朱书白上，吞带洗贴，酉文，西炁。
　　水星秘授符
　　右符治水衰肾病耳病，益精保元，召正炁。生津液，止渴燥，黑书青上，吞带洗贴，坎文，北炁。
　　土星秘授符
　　右符治土衰草木不荣，禾稼不育，理脾胃之疾，治唇面之病，安镇地土不动，召和炁，生血脉，保益志诚，朱书黄上，吞带贴镇，中指中文，中斗炁。
　　发符咒曰
　　五星列照，焕明五方。水星却灾，木德致昌。荧惑消祸，太白辟兵。镇星四据，家国利亨。急急如元始上帝勑。
　　右法存五星在五方焕明，念咒，取本星炁，吹玉清诀。
　　二十八宿璇玑符
　　右符调理营卫，保镇身形，除灾度厄，去邪摄妖，召真炁，明耳目，久服洞见鬼神，朱书黄上，玉清诀，四方炁。
　　中斗总灵符
　　右符治一切疾病，朱书於白纸上，斗炁吹，问病人何处疼痛痹肿，以浄竹作针，念日出东方咒，取斗炁吹针了，今病人吹炁三江於宝字符上，以手自按病处，师随其病，针宝字符手足头身。再令吹炁念咒，吹押令咳嗽出针，不三次立安。却将元符烧灰，水调服，忌辛厌。
　　灵宝总治病符
　　右符玉清诀，东南炁，朱书黄上，吞带烧灰，净水下，治百病。
　　日精秘授符
　　月华秘授符
　　右二符聚书成形，治阴阳精血俱虚，补神炁损惫，除传尸劳疗，安魂魄，生智慧，男子服之长生，女人服之善子息。
　　灵宝无量度人上经大法卷之三十六竟
　　灵宝无量度人上经大法卷之三十七
　　回死起生品
　　夫三真飞斗，乃驻景延生之道，益算保命之法，其诸灾厄，立见应效。谓如命禄将绝，灾厄至重，欲作大功德，营办未及，或已作功德，未能功成，性命既绝，遂为俗谤。故用三真飞斗，延生益算，大则三日，次则五日，次则七日，可以别作仰谢诸天，复魂拔魄，回丧车，还性命，延寿算，於初三、二十七，或八节三元，十斋甲子庚申，本命元辰，如在急速，更不择日，止忌魁罡加临，病人本命，及法师本命，不可修用。若更天数天算数尽得九，并不治。前三辰为罡，后三辰为魁，阴日反此。仍看浴盆之日虽安，则其病淹延，寿算亦不甚长远。春龙，夏羊，秋狗，冬牛，纳音支干犯水字，谓如壬戌壬辰丁丑丁未是也。
　　先洒扫浄室，用灯九盏，依斗象安叔排。每斗嶝用灯草三茎，淸油满盏，要停匀时新。五果九分，时花九瓶，清酒九升，山泉浄水九盏，香九炉，云鹤二十七只，云马九匹，五色线各二丈，并安排毕。於云马上写奏表九通，於鞍桥上书本命九符。又别於傍供养九分，擎羊、陀罗使者二分，四直神君四分，土地一分，本命元辰一分，本命真官一分。香茶酒果，排列俱毕。不得令僧尼、产妇、孝子、鸡犬、多口饶舌之人见之，不得动锺磬，亦不得高声启告。依此行之，必获感应。凡入坛奏告，便上香，先念浄天地神咒，咒水洒遍坛席醮筵。次明灯，春夏从斗口点，秋冬从斗柄点起，每一盏念咒一遍，烧符一道。咒曰：
　　七星煌煌，子北之方。台街之下，帝庭之傍。厥纪民物，厥纲阴阳。赏善罚恶，降福除殃。冀兆之寿，不折而长。冀兆之俗，不虞而康。斗中有灵，听臣宣扬。
　　点灯毕，九拜，再上香，念浄坛咒曰：
　　昊天勑行，流金荡凝。四七豁落，秽消尘清。
　　念九遍，吹八方，久再九拜。毕，念启请祝曰：
　　具位臣姓名，今开启，侍香金童，传言玉女，五帝直符，直日香官，三界直符，上界直符郑元熹，中界直符焦公奴，下界直符张元伯，年直使者崔舒宣，月直使者卢机权，日直使者窦杨光，时直使者邓衡文，同左右龙虎君，擎羊陀罗使者，为臣关奏北方五灵真老帝君，九天圣母，北斗九晨星皇君，四圣元帅真君，斗中圣众。臣今建置一坛，敷陈斗象，急告星天。伏望圣慈，降临真炁，允臣所奏，克获报应，臣某谨言。
　　次毕，再上香九拜，俯伏在地，叩齿三十六通。先存肝出青炁化青龙，心出赤炁化朱雀，肺出白炁白虎，脾出黄炁化黄龙，肾出黑炁化玄武，五脏出五色真炁，如长虹之状，直冲北方斗口之前。良久，化为度仙桥玉柱，自己存己身衣冠，依本职服色，顶出紫炁，乘紫炁登度仙桥，至斗宫，每一星大如车轮，光明如日，中有金楼玉殿，宝山琼水，琅玕宝树，侍卫皆九皇使者，绣衣灵官，金童玉女。自己每一星九拜，奏告其事。良久，复至坛下，有紫云异香。即见擎羊、陀罗二使者，若玉女相似，一人托金盘，内有羊头，一人把花枝仗剑，先来检察醮筵。毕，使者却升入斗中。或闻异香，或自见紫云，乃九星上圣降临也。再九拜。然后点茶上酒，初献九拜。毕，读奏，醮主三奠茶酒，三祷祝。亚献，又三奠酒，读奏九拜。三终献，读关引将奏，烈火焚之。师与四直三使者，本命星官、元辰，斋奏诣本属星斗君阙下，每一星心三拜，回於醮筵前，守等报应。然后烧余献状钱马云鹤。毕，念散神咒曰：
　　天神还天，地神还地？后召复来，一如故事。
　　即念复炉消灾咒九遍，九拜祝曰：
　　朝向天灵台，暮宿九天来。天神连夜奏，消灭诸祸灾。
　　即彻座散坛。若病稍不添，及减，可即行育死局，换生名，除罪解厄，可以延生住世，可以备办，即关点三十二天仰谢，或复魂技魄醮。
　　奏斗式
　　具法位臣姓某
　　据投词及本命生年月日时，见为某疾患，次谢罪云云。切虑有甚罪，次解灾深。恐年灾月厄。运属魁罡，五行刑害，天罗地网，凶星恶煞，临命位见。令如何谨录，上奏北斗九晨星皇君，九皇夫人，北斗太一内妃，灵妃玄母，大女中女少女，左右高皇夫人，斗中真宰，诸灵官。伏望圣慈。特降真光照烛，恳诚原赦罪业。除荡灾厄，涤除一切邪恶病炁，蠲消邪鬼，侵害延生，续命添益寿算，救治病苦，速赐安宁，则仰谢皇天罔极之恩，冒渎圣聪，臣下情无任惶惧之至，恭俟感应，伏候敕旨。
　　年　月　日　具法位臣姓某　状奏。
　　经师上清妙行真人。
　　籍师上清君后真人。
　　度师上清泉降真人。
　　已上奏状七通，不用方函，通封贴黄，奏上七位晨星君。
　　三法位臣姓某　　　状奏　谨封。
　　其诸九位，献钱马云鹤如常式，於马上鞍桥中书七元符，朱书斗经符。
　　又法
　　用大云马九骑，於马上写奏法师位，具事因乞，作如何施行。每一马奏一斗星神君，并用伏听圣旨。於年月日时阶位，用飞玄三炁玉章印。於马鞍上，书斗经中符辅弼符。用香茶酒果九分，焚之，其时祷祝三真人，愿为上奏，明降报应。双手搯子午斗，单云马，奏飞入斗中，於云马后三真圣号，用封皮奏上某星君，具法位上进谨封，关丁甲四直神君，飞奏入斗。将灰三捻，随事取斗星浄水，调灰服少许，涂五心，守侯报应。
　　右七元符朱书，及治妖怪种种用之。
　　飞神入斗章
　　皇人曰：下元有山川河海之内，城邑乡坞之中，石水禽兽之精，五行不正之神，下土强恶之鬼，魑魅妖艳之魂，妄作妖孽，擅行异端，缠惑生人，诸不能治。或有北阴酆都之内，神司血食之宾，结连祖考，近化姻亲，讼由冥曹，延及生人，伏连殃害，诸不能解。以此三辰玄枢灵坛，即建浄室，所祈立报，解治安宁。
　　诀曰：取浄土，或密室，或旷野无人迥静之处，建坛一所，高三尺。上安南方七宿，内南斗六司，中九晨三台日月之位，并点灯二十一盏，并紫微大帝君中坛，前列洞案一所，设二十一位，并三官四圣，正一真人，三将军，四直使者，太岁土地，擎羊、陀罗二君。以五色线，自斗灯口布，直至洞案之下。终地上以白垩土划一所，方可三尺六寸，开四面门。取二斗真讳，烧於炉焰。师当自天门而入，飞神入斗，口章密奏高真，暗书匿过，合和年命，鬼怪戢息，人道肃清，其应验异，至感至神。先步斗，自柄入斗口，复回至柄罩身。再步入斗口，三拜，至第三拜俯伏，存身如法，下田白衣入，绛宫青衣入，泥丸紫衣入。毕，想五脏五色炁，以神乘之。舌为度仙桥，如长虹之状，隐隐而见。良久渐渐分明，面前有一池水，水上见桥，直入斗口。己乘炁登桥，至斗口见光明耀映，如月之状，其中有玉殿金阶。默呼四直使者，具白醮意。见使者入斗中，逐一星宫奏之。次忽见擎羊、跎罗二使者下降，检察醮筵清洁，复奏星宫。有斗中上、奏灵官，计师奏事，有可允之意，再拜便回。又存如前至南斗中奏事，见火铃大将军，六星童子下降，依前检察。讫，良久有紫云异香，或赤光入户，乃二斗下降。忌孝子、妇女、鸡犬、僧尼。
　　飞斗
　　用大纸云马，於鞍桥上书南北二斗符。出於本经并用朱书，於空处写奏一通。逐匹云马，书奏一星君名，献状如常式，临火化宣之。
　　育死局
　　经云：有回生注死之功，有消灾度厄之力，育死入生局，乃真人大慈。留此玄妙，教度生灵，感应顷刻。凡人重病灾衰，书符一道。并年甲姓名，取一生罪状，实封，以金钱十陌，静夜祭斗步斗，入斗口，朝斗，念咒，视本色星吹之同烧。移时别书一道，烧灰令服之。又别书一道，令佩之。是夜报延年几何。又以百刻点勘法合之。
　　书符咒曰
　　谨请五星灵应帝君，和合某甲年命。急急如元始上帝勑律令。
　　烧符状式
　　具法位臣姓某
　　据某甲年月日时生，上属北斗某星，所主为患云云。切虑宿世冤愆，今生罪过，误犯禁忌。谨具实封陈首，乞救苦延生度厄者。
　　右谨请北斗中五星灵应帝君，和合某甲年命，赦罪消灾，解除众危，度脱病苦，使某甲一向痊安。急急如元始上帝勑。天师真君律令。
　　太岁　年　月　日　具位臣姓某状。
　　如当夜未有报应，当用后符，行持如前。
　　育换度人不死局
　　书符咒曰
　　中有度人不死之神，中有南极长生之君，中有度世司马大神，中有好生韩君丈人，中有南上司命司录，延寿益算度厄尊神。回骸起死，无量度人。急急如灵宝符命律令。
　　速度亡魂品
　　玄师曰：凡临坛按治鬼邪，务在存亡俱得利济，先为破狱，凡行此法，与大斋度亡一同。
　　破狱咒曰
　　无上玄元，大上道君。教臣行符，照破幽岳。灵魂出离。若按治云罪魂急急如律令勑。
　　右咒面天门念九遍，吹亡魂。即俓得魂神离苦，乃先行水炼法。咒曰：坎文虚出
　　已枯复荣，已灭复生。得生天上，更禀太灵。九天之劫，反覆胎婴。秽累荡灭，自尸返生。
　　右法以水一器，正北叩齿九通，思男玉童三人从心出，女玉女七人从肾出。唾津七口，行火炼咒曰：离文勒发
　　日光月华，徘徊洞阳。流火入器，炼化阴芒。尸秽消灭，万炁混康。径离五苦，飞升天堂。
　　右法以火一器，正南叩齿三通，思前咒呵炁三口，咒七遍，取酆都真形，火化成灰。咒曰：
　　元始符命，制魔奉行。保举亡魂，度品南宫。酆都消烬，三宫解形。赦缚闭业，受化更生。随品受炼，上生福庭。
　　右咒毕，以舌柱上腭，存身为元始天尊，顶中默诵隐语一福，存金光满口，双手搯玉清诀，吹灰，往东北方放诀，其魂即得上升朱宫，此乃速度之要，请至诚行之。
　　灵宝追魂符
　　右准玉清宝箓追魂真符，告下三界灵司，里域主者，追魂摄魄神吏。仰承太上符命，速疾追取邪妖克害，拘执不放，往生沉魂，火急追取，前来玄坛受度，不得拘留，速令往生。乘此真符，超升道境，一如告命，风火驿传。
　　九天生神九炼秘符
　　生神章第一
　　离文，丹天赤黑。
　　生神章第二
　　兑文，素天白黑。
　　生神章第三
　　震文，苍天青炁。
　　生神章第四
　　坎文，玄天黑炁。
　　生神章第五
　　巽文，梵天紫炁。
　　生神章第六
　　艮文，梵天碧炁。
　　生神章第七
　　坤文，梵天银色光黑。
　　生神章第八
　　乾文，梵天金色光炁。
　　生神章第九
　　玉帝诀，上天青黄白三炁。
　　报应九章玉光神咒
　　灵魂阴精，苦爽南溟。闻吾一咒，入上昆仑。千妖万怪，太上之孙。入梦现形，出离幽冥。六天大魔，保生长存。急急如上清大帝律令勑。
　　右符法搯玉清诀，三五遍，取天门炁吹鬼门，再取鬼门炁吹於灵位或旛上，即得现形坠旛，通传语言。
　　灵宝无量度人上经大法卷之三十七竟
　　灵宝无量度人上经大法卷之三十八
　　祈求嗣续品
　　玄师曰：灵宝之法，变化无穷，出於自然，初不可以意臆也。为符为篆，靡所不通，天地神灵，山川草木，人民禽兽，星宿日月，凡所有形，皆有符章之篆以治之，非符之各有配合也。盖天地之内，不出元始一炁耳。既得生於一炁，则一炁所到自尔常。符之不同，由其炁分之异。故也灵宝束缚灵符之外，又有二百余符，皆一炁所化也。
　　书符咒曰
　　倾光回驾，至严校诸天。
　　唵缚日啰喗举哩萨诃。红光。
　　唵缚月啰喏母哩娑诃。黄光。
　　并中指中为诀。
　　书名字，左日七缚，右月七煞，存日月红黄光，交合入符中。取东方炁一口，西方炁一口，二口发出，念咒搯诀。如要男，以手自寅左转至巳发出。如要女，以手自申右转至巳发出。夫妇相望，夫面西，妇面东，清晨服符一道，百日有子。佩带亦以前咒，朱书白素，男左女右，带之，服则烧灰吞下。
　　太上育子神符秘法
　　太上老君传九天卫房圣母，育子神符秘法。老君曰：凡处世最灵，莫过於人，是故人身难得。盖受父精母血阴阳二炁，结成形像，譬如天地之秀炁成形也。天地养育万物，春夏茂长，秋冬肃杀，犹不可尽，何况於人。人绝其子，是为大逆。是乃天地好生而不好杀，吾哀而怜之，其无子者，岂非世之大贫乎。吾今重为生灵传授，付汉天师张道陵降下人间，普救世缠无嗣孤梗者。令其夫妇食素，每日侵晨，焚香，向彩绘九天圣前祝愿，各称名礼拜求子，因依各吞一粒，令得早结胎孕，牢固胞室。令子颜貌鲜洁，精神莹秀，好习文章，伶利富贵，人中殊胜。服之四十九日，自然报应。或异梦吞日月，或种种异物，即是报应，将后必生异子。先须具状，申九天圣母众神，以酒果好香供养。
　　九天育胎神符咒曰
　　九天卫房真炁摄
　　书符时，对圣祝了，念十四遍，书之，咒尽符成。醋调朱砂，黄连纸上书之，捻作丸，乳香汤下。
　　致雨开睛品
　　玄师曰：天气下降，地气不升，则炎火亢极，旱妖作灾。地气上腾，阴勃阳闭，则溢水阴霪，水满为害。有阴德则俟来言，行阳功则有所恳。请治建癸坛以请泽，立丙丁式以止霪，告旸谷而奏太帝，责职龙而祷三官，分限极则朝玉阙，条符简而檄雷霆。丁甲施功，太一助力，斗华摧妖，治发败正，四女分隶，和合敛翳，功成百兆，受泽德允，万物滋茂，言功谢过，司位迁秩，令列天仙之籍，德迈神公之比。苟且无功，罚寿降职，兆宜遵守之。
　　诀曰：凡雨者，天无下降，地炁上升，阴阳和合，则雨降也。旱者，天炁下降，阳气独运，地炁不升，阴阳不和，则炎烈亢阳，火旱作灾。又一隅主者，酷毒暴虐，怨恨败正，多致此灾。若地炁上腾，阴炁干阳，天炁不降，则阴霪淋溢，水滞为害。又掌民之首，阴谋潜毒，刑德不明，暗害忠良，多招此祸也。既司真阶，当自行阴德，普为兆庶而密作祈祷。若有投诚，乞於教治，乃曰阳德也。请雨当建癸字之坛，祈晴须立丙丁之坛。大功三日，中功七日，下功九日，应效乃分限。初则建培斋戒，持诵真经洞渊龙文，关告社令，行雨职龙，旸谷神王，水官司命，次则奏於扶桑大帝，申刺天曹，然后朝神金关，章闻上帝。委太一元君，六丁六甲，三昧火匣，收束水妖，韩司雷霆；去除贼害，丹羽之扇开晴，黑符之简政雨，召龙行雷，持咒布泽，湖海神女，开翳分光，太和海妃，和会上下。信来先风号令而必晴，未雨初雷燠闷而未和。尚霖功成，非己德精诚契天地，上玄不曲物，须以德合符。
　　请雨降泽
　　请雨，先於浄地，建癸字坛如式。如急用，以黑泥涂地，作癸字形，於坛北列醮位，六时登坛，诵大梵隐语，或洞渊经文召龙咒祝，限以十九日为斯。初始三污，第一日关告社令，及行雨当职龙神，申旸谷神王，及水官府司命府，并称灵宝大法司。其关告之式具所投诃旨，无词即具亢旱因依，余如后式。或以香茶酒果七分，遣仙曹遁送。未有昭格，次日奏扶桑大帝，告下三元水府，东海蓬莱都水监，申刺太玄一都省，依前遣发。尚未报应，即具表奏玉帝，拜章达三天，神朝金阙，乞赐敕命，下付水司。方始朱书召龙符，墨书致雨符，於铁札上，掷江海中。方始告下五雷使者，丁甲大神，风伯雨师，转牒城隍，九江四海，湖潭汉泽龙神，责限条雨，取令周足。三日未应，次行中功，七日为期，二日为一限，依前遵行科式。如未报应，方行下功，九日为期，三日为一限，亦依前遵行科式。若计十九日不报，更不许祈请。一则运数天灾伐恶，江则祈请无德，三则诚心不臻所致。况太上常善救物，亦不过三限，必应雨泽。稍有轻怠，三官纠察，降职罚功。应感之日，醮谢天恩，官功效职。
　　洞明癸水坛
　　依常式，不以大小。上层去西北东北一角，中层别接左右二序道，下层去东南西南角。
　　三天召龙真符
　　三天致雨真符
　　右二符用铁板，长一尺二寸，阔四寸，面书召龙符以朱，背书致雨符以墨，诣有龙之水投之。欲投符，丁罡三步，左手擎符，右手仗剑。咒曰：
　　三天符命，召龙致雨。天丁在前，风伯师举。玉露闭塞，阴阳关阻。升降二炁，飞风走雨。当直龙神，依符奉行。敢有不伏，水官飞奏。上清天丁，斩杀汝形。玉清灵命，汝须敬听。急急如三天律令。
　　投符讫，急退，恐雷水惊人。
　　请雨章请官式
　　谨为上请太一直符，五雷使者，六丁玉女，六甲文神，河中玉女，海中玉女，湖中玉女，应时下降，执奉敕旨，告下扶桑水府旸谷神王，蓬莱都水大监，水官司命，四海九江，三元水官。并今岁直雨龙神，风伯雨师，雷公电母，九江社令龙神，仰分布地分，部领所部之地界分之中主水行雨龙神。疾速和合阴阳，兴云布露，施降甘泽，霶 周足，以救焦熬。如有毁败正炁妖恶，乞从雷霆震伐，以明天宪。不致阻隔雨泽，恩惟太上云云。
　　止雨请晴
　　於露地彰幕下，建丙丁坛，或以赤泥涂地，作丙丁坛。形绛罗作扇，书开晴符於八方，申水官府旸谷神王，告下神龙主雨神只。第二日拜止雨章，如不已，即径朝玉皇上帝，差降太一元君，丁甲大神，敷三昧火匣，收束水炁，斩断水妖，分隶阴阳。功成醮谢天恩，布於坛中，六时持诵大梵隐语。
　　旸谷丙丁坛
　　依常式，下层中别筑一道序道，中层分筑二道，上层如式不增减。
　　三天分开玉路请晴真符
　　凡日久阴霪，雨水作灾，於露地建坛，上油慕，以红鹄羽作扇，扇上须以黄书玉路符於其上。咒曰：
　　金水相生，反为相形。火土之炁，克制相刑。韩司整令，三景光明。阴阳分隶，通达紫庭。元始大道，戊己丙丁。急急如三天太上律令。
　　即立扇於八方，持咒不过一时，雨势开晴，三天分明。
　　止雨章请官式
　　谨为上请河中玉女，海中玉女，湖中玉女，水言直符，告下三元水府水官曹局，江河海渎泉源汉涧主水龙神，云雷雨部风伯等神。今岁行雨龙神雨师，疾速收云敛雾，分隶阴阳，止雨开光，各归所治，以为效信。如第二章，亦云如是。即便云：又请太一元君，六丁玉女，六甲大神，天丁力士，一时下降。速收水炁，斩伐水怪，分决泉源，开通玉路，显明三光，以为效信。
　　灵宝无量度人上经大法卷之三十八竟
　　灵宝无量度人上经大法卷之三十九
　　灵宝罡步品
　　召十方飞天神王罡法
　　诸罡并丁立起住，皆左先右从单步。
　　起飞天符诀符迭书成
　　十方诀，以左右手轮自震起，入中指中文止。
　　召炼度司官吏罡
　　搯三涂五苦诀，并左右手轮诀，自震起，入中指中止。
　　召灵宝官吏星
　　搯两手中指中，自寅步至午，转旋身三匝，至兑宫召之。
　　召黄箓院官吏罡
　　搯左右手中指三节，自中步至。
　　召三界魔王罡
　　自坎起，交步至未上立，两手搯中指三节，召三界直符通用。
　　召五帝罡
　　自东步至西立，两手并搯金木诀。
　　召八方威神罡
　　两手并轮八卦诀，自坤步至乾立。
　　回尸起死罡
　　两手搯四指中过，中指中过，三指中挑，自北面起至南立。
　　伏御地祇罡
　　两手招中指中，至甲挑，自子步至南，再返身入中宫立。
　　群魔束形罡
　　两手子至午挑发，自震起步至乾。
　　鬼精灭爽罡
　　两手子亥至申寅，自坎至巳立。
　　束缚魔灵罡
　　两手寅申巳亥挑发，自坎至午立。
　　普扫不祥罡
　　两手三指搯大指二节挑发，自酉步至震宫立。
　　旋斗历箕罡
　　左手轮阴阳斗，并单步自地户，回转入天关，共二十二一步，止入中宫。
　　步罡咒曰
　　唵俱鲁祇拘帝，呜口半俱嚧羯，波烁言帝诃么吽摄。诸罡步并通用此咒
　　右符并是元始真炁，成自然之章，降付学仙之士，秘而行之。凡步一罡，内有一将主之，须先黄纸，朱篆其符章，置於圣前，然后步罡。次毕，即焚符於香炉中，其君将立降目前。
　　坛司咒诀品
　　押字法
　　左手搯中指中，咒曰
　　唵般狠，乌鲁谟，萨诃
　　咒砚法
　　右手搯中指上节，咒曰：
　　唵眇莽乌爽俱知毗荼摄。
　　祝水法
　　左手搯子，右手执水，咒曰：
　　唵郁单勃赫，含精陀罗，景玄摄。
　　咒纸法
　　左手中指中，右手执纸，咒曰：
　　唵菩育昙那摩罗阿那摄。
　　咒朱法
　　左手午文，右手执朱，咒曰：
　　唵陀罗阿那元梵菩昙摄。
　　咒墨法
　　左手子文，右手执墨磨九转，咒曰：
　　唵形玄陀，合幽律□摄。
　　咒笔法
　　左手寅文，右手执笔，於口相交，咒曰：
　　唵郁空罗萌，摩罗阿奕，吁员摄。
　　祭笔法
　　法用六丁六甲日，系羊毫笔各一十二管，墨一十二笏。朱砂一十二两砚二只，於甲子日面天门，排於卓子之上，以枣汤一十二盏，香炉一个供养。勿令一切人见。法官握两手诀，左子右午，交诀於口。召咒曰：
　　臣今依法式造到，笔墨朱现，并排列於天门之下。谨请灵宝法部灵官，金童玉女，将帅史兵，并各化身真炁，入於其中。令兆所用之时，随其咒意，立获通灵。咒曰：
　　唵阿法筵，摩夷阿密罗菩提。
　　婆娄萨罗，梵那总监鬼神摄。
　　咒毕，弹诀，取天门三炁一十二口吹之，次入笔，符於笔内。
　　书符咒曰
　　神笔灵灵，上帝敕行。三界禀令，万神敬听。书符篆箓，洞达玄冥。玄中太皇，上帝高真。中理五炁，混合百神。急急如灵宝大法律令。
　　祝笔咒曰
　　神笔通灵，上合玉清。书符杀鬼，治病安宁。凶灾万祸，所向摧倾。拔度幽魂，符到斥行。
　　发符咒曰
　　灵宝大法，元始真文。虚无大道，结化三清。炁降入符，符到安宁。人生鬼杀，永保无终。
　　右二籀并搯玉清诀，取天门炁吹笔上。
　　灵宝无量度人上经大法卷之三十九竟
　　灵宝无量度人上经大法卷之四十
　　还元叙玄品
　　凡集仙求法之士，神不归根则不灵，炁不还元则无宝。法有五符五灵之炁，能涤五脏秽浊，清浄身心。然后念道思真，自然通悟，道法应灵，神通莫测。修真之士却在远声色，持斋戒，忠孝家国，济物利人，香火精勤，速得感应。法有五符，以五色缯各半寸，方朱书。平旦，烧香，入靖，服五灵炁，将符为灰，汲井花水调，五方服之。服七日之后，呼召八十一大灵官，及用八十一普济之法；飞章谒帝，追度十方一切有主无主孤魂，九州三界战阵亡殁，忠臣义士，横逆死亡，普皆仗此大法，悉得超度。及祈祷雨泽，普救万病，无不感应。
　　八十一品总咒
　　始当诣座，八会九光。自然成文，万灵并藏。
　　祝讫一念，想丹田有混芒九光，恍恍飞腾，归於命根。良久上朝八景，炁入玄玄，玄中有皇，迎会万真，随念应祈，普召万神。
　　五灵真符
　　总咒
　　九光三炁，七政五常。中皇高尊，下降元阳。
　　召集万神启运符
　　此符以青缯朱书，灵宝诀，元始祖炁，焚之於香上，可召集万神。不可轻用。
　　天真品，诀在子，祝云：亶灰度。
　　天神品，诀在子之中，祝云：邈邈自骞。
　　地神品，诀在甲，祝云：东覆郁罗。
　　水神品，诀在亥，祝云：龙罗九丑。
　　飞空品，诀在中指手心，祝云：竺笳落。
　　五狱品，诀全五狱，祝云：上玄灵真。
　　伏神品，诀在中手心，祝云：负天大力。
　　摧生救度真应品，诀在年来人行年，祝云：魔霐运池。
　　死胎品，诀在巳，祝云：皆得度人。
　　受生品，诀在中手心，祝云：始青化应。
　　死摧品，诀在巳，祝云：欻歌流精。
　　化生品，诀在子午，祝云：阿易玄。
　　解冤品，诀斗同天皇，祝云：幽寂五分。
　　得生品，诀在年产死人本命魂，祝云：山狱吞烟。
　　变化品，诀在甲，祝云：妙辨化元。
　　袪辟妖邪玄应品，诀中手心，祝云：刀利禅猷。
　　天魔品，诀在中，祝云：建精。
　　地魔品，诀在中指上节，祝云：梵冲。
　　水魔品，诀在中指下节，祝云：漠渺丑。
　　魈魔品，诀同上，祝云：轰馘。
　　百怪品，诀在小，祝云：中。
　　魔鬼品，诀在小上，祝云：利韩全。
　　妖魔品，诀在亥，祝云：寂幽真。
　　服炁咽纳洞真品，诀在子，祝云：灵魔懀。
　　太阳品，诀在卯，祝云：回灵玄。
　　太阴品，诀在酉，祝云：十转光。
　　三罡品，诀在巳，祝云：躗力。
　　五灵品，诀在五方八卦五灵，祝云：须玄延。
　　神灵品，诀在巳，祝云：朗梵。
　　祖炁品，诀在子，祝云：混恍灵
　　布炁品，诀在斗，祝云：灵明罡。
　　出神谒帝定极品，诀在命自身本命，祝云：剥□。
　　出神品，诀在时当时，祝云：七躗茶。
　　飞神品，诀在中手心，祝云：□□□。
　　集神品，诀在年本命，祝云：合明天。
　　存神品，诀在中入掌，祝云：降丹元。
　　拜章品，诀在日当日，祝云：流真精。
　　行神品，诀在中四二指入掌心，祝云：□□吽。
　　归神品，诀在本命，祝云：甲摩辨。
　　浄真洞视通真品，诀在卯，祝云：靖端朗。
　　浄目品，诀在申，祝云：袜魔试。
　　洞视品，诀在申，祝云：灭精炎。
　　回辟品，诀在午，祝云：流精炎。
　　日照品，诀在未，祝云：迁达□。
　　内观品，诀在午下，祝云：吻叨冲。
　　返视品，诀在小曲，祝云：元啰□。
　　召观品，诀在四，祝云：呼啰。
　　普度无边还元品，诀在五狱子午卯酉，祝云：迁灵仙。
　　普度品，诀在三涂，祝云：吽咤哩。
　　摄魂品，诀在斗，祝云：暗闼。
　　炼度品，诀在子午，祝云：焰精。
　　合形品，诀在四指三节，祝云：梵炁交罗。
　　解结品，诀在斗，祝云：魔勒微芒。
　　返魂品，诀在北帝搯大指中，祝云：复□九丑。
　　超生品，诀在中，祝云：入玄。
　　坐呼神王□静品，诀在中，祝云：靖勑。
　　神王品，诀在八，祝云：华。
　　五帝品，诀在八卦，祝云：灵宝。
　　欲界品，诀在曲指五指俱曲，祝云：啌□。
　　色界品，诀在虎口二指搯虎口，祝云：命魔。
　　无色界品，诀在中甲，祝云：斩灵。
　　五老神公品，诀在五灵子午卯酉，祝曰：晶呼玄。
　　天丁仙兵品，诀在丁午未之间，并四三大指搯中。祝云：□畾。
　　度魂合体演梵品，诀在三中，大指搯二指中指中缝，祝云：含光。
　　天医品，诀在中，祝云：哆明。
　　监生品，诀在中指上节，祝云：开明。
　　去秽品，诀在子，祝云：静光。
　　续魂品，诀在卯，祝云：亢鸣灵光。
　　解除品，诀在斗，祝云：叩啰辩。
　　契合品，诀在辰，祝云：辨哒。
　　除业品，诀在拳子，祝云：令味绵哆 。
　　修禳普济咸通品，诀在太一巳，祝云：咭帝流。
　　禳天品，诀在乾，祝云：帝呢灵书。
　　禳地品，诀在坤，祝云：祇□呢。
　　禳灾品，诀在中，祝云：风厨叹
　　禳兵品，诀在酉，祝云：噭嚧。
　　禳火品，诀在子亥中，祝云：黑吐。
　　禳水品，诀在巳午中，祝云：嘱嘱。
　　禳虫品，诀在酉，祝云：叻□□。
　　已上秘诀，并有不传之妙。上学之士志心持受，口传心授，谨而勿泄。泄之有殃，万劫考形。
　　总咒八十一字
　　褴明丑，玄阿啰。龙邅须，延谭猷。员浮宝，骞利禅。诜剥婆，萌梵天。丑铎善，猷明离。举迁玃，娄易邈。范光首，坚竺落。笳伽扶，哩大噂。三摩妙，辨坤覆。道乾赤，明轮和。灭魔自，蠲喑吻。哒嘿陀，郁馥沐。篇真九，炁吁流。上仙勑。
　　已上诀咒，并合灵宝中诀。凡遇行持，默存元始祖炁，心念八十一字，然后施用八十一符，济生度死，自然之道，禳度祈恩。无出於此，非上士不得闻知。妄有轻泄，殃及九祖。
　　通玄秘旨，万法之宗。得之专於守一，行之在於神功。一全神应，灵感无方。守神神灵，炁聚宝盈。神炁既住，内外光明。应感无碍，已达天真。真中有神，长生大君。真神相应，上朝帝庭。名刊玉籍，万劫庆荣。知之进道，妙理自明。知之懈退，永代灭形。轻泄漏慢，七祖受刑。谨之戒之，天律非轻。
　　八十一灵官真形职位
　　掌法灵官，掌籍灵官，掌奏灵官。掌律灵官，掌书灵官，掌印灵官，掌算灵官，掌符灵官，掌节灵官，掌历灵官，左曹灵官，右曹灵官，左司灵官，右司灵官，执事灵官，朱衣灵官，绣衣灵官，降生灵官，释冤灵官，真阳灵官，阴光灵官，紫霞灵官，飞云灵官，鼓吹灵官，玉章灵官，进书灵官，混化灵官，玄司灵官，洞光灵官，青章灵官，真静灵官，丹皇灵官，斗威灵官，诚魔灵官，玉册灵官，玄光灵官，仁惠灵官，安化灵官，定化灵官，定光灵官，太白灵官，大明灵官，应元灵官，告命灵官，洞章灵官，炼形灵官，太虚灵官，伏魔灵官，紫虚灵官，丹光灵官，中皇灵官，素华灵官，元黄灵官，七变灵官，浩荡灵官，东华灵官，安镇灵官，侍靖灵官，恭靖灵官，真靖灵官，卫靖灵官，紏察灵官，启奏灵官，通传灵官，保度灵官，传奏灵官，誊书灵官，待报灵官，传送灵官，集神灵官，飞光灵官，节度灵官，言功灵官，制魔灵官，正精灵官，荡秽灵官，摄召灵官，明真灵官，六天灵官，明灵灵官，玉辅灵官。
　　已上八十一灵官，各有隐名。服之八十一日，批降传言，克期感应。慎勿轻泄，殃及祖先，身受风刀。
　　隐名内篇
　　阳年从鬼，阴年从门。
　　自( )止□十字不用，阴阳年用。
　　服符方位并诀，并随搯之。
　　一九坎中藏，二九在坤方，三九雷震发，四九巽焰光，五九居中位，六九遇乾乡，七九兑上立，八九鬼门伤，九九离明上，神游合玉皇。
　　已上诀符服九道，改方炁诀，并存想本方炁色，结成红橘大，降入丹田。凡遇炼神之时，入靖烧香，密诵此咒：
　　元黄运炁，馘绝邪踪。太上勑令，定桃康公。七灵静制，赫赫黄中。戊己结盖，婴儿使通。混合百脉，万窍齐聪。神游太漠，我命无终。急急如元始律令。密诵七徧
　　批降咒
　　灵丑摩寅口律卯叨辰聻巳。
　　右五灵诀，吹纸上。
　　五府纳灵诀
　　出元皇五元素府内册灵文。
　　左目为太阳诀舌下左，存太阳，以左目视脾，将肝炁相迎合，而为青霞之炁，纳居肝中。咒曰：
　　天蓬天火急。
　　右目为太阴诀舌下右，存太阴，以右目视将，肺炁相迎合，而为素霞之炁，纳居肺宫。咒曰
　　金酉轮卯制酉魔至摄卯酉至卯搯定。
　　眉中为天罡诀舌尖，存天罡，以心意脾也，肾赤黄紫三色之炁，自鼻中出相迎，合而为青黄白三炁，聚於两眉之中，化为一粒五色珠，自泥丸以神迎宝珠，入腹内咽之，照彻内外，五脏光明。其珠直下丹田，化为红橘大珠，放万丈真火焚身，一切秽炁，尽皆清浄。次见我法身如婴儿之状，咒曰：
　　唵喗哒娑萨诃巳诀。
　　次诵密咒曰
　　青精阳神，太白庚辛。炎炎赤帝，壬癸之君。付吾戊己，合我形身。千和万合，炁体通灵。长生久视，愿得飞仙。急急如元始律令。
　　次存五方真炁，合我五脏，自顶门入，遍游五府，化为红橘，内於丹田，吞符。
　　普召万神咒曰，
　　元始律令，道君勑文。三光玄斗，日月之精。六通神光，十方应化。吾今召某神，速降通灵。急到坛前，通传应灵勑。
　　玉清诀，如召五岳，搯红杏至灵宝。右诀，任意存想十方神只，即时而至。或自耳中如松风之声，或假於童子通传，万无一失。慎勿轻泄。
　　开天玉契品
　　皇人曰：契者，券、也，上天之合同也。
　　天尊颁韶得仙之子，先赐玉契，以俟飞仙，得度天门，无执遏者。此之玉契也，诸天官分，如人间官曹所治，各有拘遏，安可便造。故上天立此玉契，以付学仙之士。或冥数已尽，身归太阴，得此玉契，便可径还所治，奉上天诏命，背土凌空，亦资此契，以度罡风，左社右稷，扶助登真之人，全凭玉契。自非已参身领治职，不可轻付。违者天诛。
　　九天玉契一名太一契
　　凡开天门，生死魂神，飞升超度，及诸九天十地，三十二天天曹天师，天门三将军用之。
　　九地玉契一名司命契
　　凡闭地户，超拔神魂，断地逮役，及北阴酆都，地府地司，应干地道用之。
　　南极玉契
　　凡诸南方南极，南斗南曹，南昌上宫，南院天枢内省，天枢院朱陵火府用之。
　　北极玉契
　　凡诸北方北天，北极北曹，北院太玄都省天机内省，北阴泉曲用之。
　　东华上相青童道君玉契
　　凡诸东方九炁木德扶桑宫，太一青灵始老宫用之。
　　南丹郁明玉契
　　凡诸南岳魏夫人，及南方三炁丹灵南上南灵丹灵真老宫用之。
　　西龟素曜玉契
　　凡诸白玉龟台太素真人，皓灵元老，西方七炁宫用之。
　　北郁玄明玉契
　　凡诸北方五炁诸宫，玄灵元老宫，分及北冥北海，水府龙宫，四海四渎，九江水司用之。
　　中天总真玉契
　　凡诸蓬莱瀛洲，十洲三岛，洞天福地，靖庐诸治用之。
　　日君玉契
　　月君玉契
　　北斗玉契
　　上元天宫玉契
　　中元地宫玉契
　　下元水宫玉契
　　天蓬玉契
　　凡东方角亢七宿宫用之。
　　天猷玉契
　　及南方井鬼七宿宫用之。
　　翊圣玉契
　　及西方奎娄七宿宫用之。
　　玄武玉契
　　及北方斗牛七宿宫用之。
　　青帝玉契
　　大东岳真君、东岳泰山宫用之。
　　赤帝玉契
　　大南岳真君、南岳衡山宫用之。
　　白帝玉契
　　大西岳真君、西岳华山宫用之。
　　黑帝玉契
　　大北岳真君、北岳恒山宫用之。
　　黄帝玉契
　　大中岳真君、中岳嵩山宫用之。
　　右件二十四玉契，各只用天篆，以栢木版长五寸，阔二寸四分，朱书。奉玉诏或归真日，佩而用之，即得遄归本处，无有执遏者。上天所秘，不可轻示非人。若遇发上件宫府申奏文字，亦书此天篆，取东炁吹之，从中间剪为两片，将其左贴於章奏申状文字之首，更不必用印，以其右烧灰，用东南方香水调服，则无不达者。
　　灵宝无量度人上经大法卷之四十竟
　　灵宝无量度人上经大法卷之四十一
　　章表思存品
　　皇人曰：夫拜章之法，乃明皇道君受灵宝天尊秘法，默朝三天，口奏告启之文，非凡人所得闻之者。皆三天有名真人之位，方可出入金阙，非一品仙官不得行灵宝大法，皆不能拜伏章表。其罡风世界，无灵宝真慧之光，不能破之。其法当用庚子之日，天色晴爽，备香案，朝天门，先两手搯上帝诀，变身为真人之状，步五行超脱罡，执笔，叩齿，存元始三炁降笔中，甩黄罗，雌雄黄夹朱砂篆符，入於冠履之内，并书合明都匠符，置於浄室中，并章印皆供设於圣前，并书画章图，逐日诵咒焚香，存想令熟。
　　五行超脱罡
　　步罡咒曰
　　唵苏俱波伽瑟□鲁斯□□诃
　　咒毕，存三炁罩兆身。
　　冠内符东方隐语书
　　左履符南方隐语书
　　右履符西方隐语书
　　都匠符北方隐语书
　　合明符临伏章时安於简上
　　去秽符三道投入浴
　　摄功曹捧章符
　　开天符命黄纸书符，白纸书告文
　　告文
　　太上开天符命中玉女灵官使者，赍执章表，遥诣三天，所过罡风浩炁等神，不得断截章表，速达太上御前。急急如灵宝大法律令。
　　年　　月　　日　　时发。
　　具位　　　　　　　　　姓某押。
　　章印十二小符
　　思存诀
　　先对御前，依科宣科出官。次开函，搯左手卯文，击函，右手开函，念咒曰：
　　唵乌轮摩涂摄。
　　次出章文在案上，以银刀金马玉鱼朱笔安章上，只展露太清函位。次宣章毕，香上熏笔，填陛下字。次以印印之。印毕，卷章香上度，念咒曰：
　　五色之烟，冲章上天。搯中指下节，存五脏之炁化为紫烟，缠绕章文。五色之炁，冲章达帝。搯中指上节，存五方正真之炁，化为紫云之车。下官故炁，不得妄干。急急如律令。寅文吹弹。
　　次封章咒曰
　　太上科禁，青紫朱章。随吾心意，径造玄关。真炁封闭，玉女捧函。随章从事，驱秽除奸。上官典者，无敢却还。真元混结，直透天关。去来无碍，出幽入闲。日月齐辉，天地循环。急急如律令。
　　次操章毕，即左手斗诀，自心划至发际。次弹，化身为枯木，南方九凤真官吐火，焚身为灰烬。忽大风一作，吹灰不见，惟存元烧处有一白炁，起结为真人之状，存五斗罩体，即通炁步罡。
　　步至第九步，望天门礼三拜，起身，以剑水噀四方。毕即再礼三拜，就舌柱上腭，存坛下有紫云之车，将史兵马各，从十方而至。兆乃登车而上，存天上地下并皆空然，寂无所有。
　　诀曰
　　紫车乃转地轴，其白炁从下丹田而上，直冲泥丸，须臾见从金门而入，惟见金光万道，照映己身。次存自己有白玉之光，自兆顶门上浃，金光交遘，通绕己身，内外莹彻。忽见一宝珠悬於虚空之中，兆乃心礼默奏事理。毕，须臾珠中有万道金玉之光，遍照十方世界，一时明了。有一真人，就兆手中接章文奏太上。少顷，有玉童传言以闻，兆乃再三礼而退却。存自天门而下，至于坛表，而与次觉真炁盈溢，三炁交浃，以意纳下丹田。
　　书章表式
　　科曰：凡书章表，先漱盥手面，整饬衣冠，浄室焚香，如法上空八分，谓省尺一寸之八分。下通走蚁，每行一十七字。行阔一寸二分。臣字不上行头，鬼字不得为首，不得垂死露生，及抽破人姓名。诚惶诚恐至再拜，不得破行。以闻去再拜下空一寸，臣姓去以闻空三行，太清玄元去臣姓名空三行，太岁去太清空三行，太岁后空三行，少则添纸一幅，太清阶五十二字，钻长二寸四分。
　　供设章中圣位三十六分
　　道上二玄君。　　　　　　五方五帝五童君。
　　建节监功大将军。　　　　灵坛四兽神君。
　　素车白马大将军。　　　　正一功曹左右官使者。
　　罡风骑置吏。　　　　　　阴阳神次吏。
　　科车赤符吏。　　　　　　上仙上灵二官直使。
　　察奸都官钩骑吏。　　　　三宫都官仆射吏。
　　赤景子二君。　　　　　　四都监功谒者吏。
　　天胜甲卒朗吏虎贲吏。　　收神食神吏。
　　注炁监察考召官吏。　　　三元四始甲子诸官君。
　　赤阳三十五官君。　　　　天师门下典者吏。
　　收炁食黑吏。　　　　　　收鬼食鬼吏。
　　收邪食邪吏。　　　　　　收毒食毒吏。
　　收凶食凶吏。　　　　　　诛符破庙吏。
　　随章从事十二书佐。　　　监章按章从事。
　　录章通章从事。　　　　　奏章考章从事。
　　赍章定章从事。　　　　　呈章校章从事。
　　直日上官典者。　　　　　章中四直功曹传奏使者。
　　驿马上章吏。　　　　　　直坛土地侍卫灵祇。
　　所属宫曹月分
　　正月、十二月，上诣太上虚无丈人宫。二月，上诣太上玄老仙都宫。三月、四月，上诣太上三天太清宫。五月，上诣太上重道宫。六月、七月，上诣太上九炁文昌宫。八月，上诣太上天帝宫。九月、十月，上诣太上大道宫。十一月，上诣太上侍中左右监诸将军宫。闰月，上诣太上玄都宫。
　　所属宫曹日分
　　一日，建玉曹治赤灵宫。二日，太素玄曹治太微宫。三日，太微曹治北平宫。四日，都正曹治太清下宫。五日，正一曹治通明宫。六日，玄一曹治上明宫。七日，太素曹治太清高灵宫。八日，云集曹治紫微宫。九日，元灵曹治侍春宫。十日，太清曹治紫灵宫。十一日，三水曹治素女宫。十二日，司录曹治巨野宫。十三日，清叙曹治西明宫。十四日，玄正曹治上绛宫。十五日，中都曹治典平宫。十六日，司非曹治北府宫。十七日，司奸曹治司命宫。十八日，统部曹治东明宫。十九日，统录曹治西灵宫。二十日，监考曹治司命宫。二十一日，监司曹治阳明宫。二十二日，典考曹治太阳宫。二十三日，司官曹治少阳宫。二十四日，玄元曹治太阴宫。二十五日，太玄曹治少阴宫。二十六日，都司曹治北辰宫。二十七日，都候曹治太白宫。二十八日，直使曹治休明宫。二十九日，司直曹治阳明宫。三十日，典考曹治启明宫。
　　状申
　　三元唐葛周三真君。三天门下引进真宫。
　　三天门下上章词表灵官。直日上官典者。
　　千二百官君。
　　申状式
　　具位某，
　　右某今月某日时，奉为某人某事拜奏某章，几通用方函封印全。上诣某宫某曹治官。乞誊奏
　　三境至尊。某随章进对，伏乞昭报。除已令直日官将赍章见到，须至具状申闻者。
　　右谨具状，上申
　　某圣位。伏望　圣慈，特赐
　　省览所上章文。乞不候类聚先次，进御
　　上帝金阙崇楼殿，付与青腰承翼玉女，
　　常阳朱雀童子。即赐以闻，恭听
　　勑命告报，以承诏召。亦乞为颁降合属去处奉行。上明
　　大道慈悲好生之泽，下副幽显望恩之诚。冒渎
　　圣聪，谨状。
　　年　　月　　日具位姓　　状。
　　奏天师状式散坛朱表用
　　具位臣姓
　　谨据某云，今宵散坛。切虑臣等预建坛席，存念不正，进退不恭，有违坛律，今拜言功谢过朱表一通，奏诣三境帝阙。切虑所奏朱表格式，不合上天。须至具奏告闻者。
　　右臣谨录状，上奏
　　三天大法师正一静应真君。恭望
　　天慈察臣无知，悯臣等凡愚，不明正炁，赦以不及。伏乞特赐指挥书佐，除去外封，随误证定，径为进呈，不胜惶惧之至，谨状奏。
　　年　　月　　日具位臣姓某状。
　　左右牒式
　　灵宝大法司。
　　今月某日时，奉为云云拜奏某章一通，方函重封印全，并申状一通，上诣
　　三天门下某宫曹分投进，除已对
　　圣宣读点对讫，须至专牒者。
　　牒请
　　左右官使者，阴阳神决吏，左右上章诸灵官，递至
　　三大门下，毋致上官典者，有所谴谪。
　　牒至准式。谨牒。
　　年　　月　　日时牒。
　　具位　　姓　某　押。
　　科前秘咒
　　九天上仙，道化常生。神室太景，寝映珠琼。逸宅丹元，受事玉清。十转九回，七混五成。神晖共擢，振策皇庭。道达三变，身神合灵。玉帝散惠，隐玄羽经。千真倾轮，五星命真。披铢巾羽，森罗帝庭。左命神虎，右佩金兵。九天征伐，焕掷火铃。灭魔破祆，斩邪挟精。风火赫震，六天摧倾。豁落北酆，九魔寒烟。失道者诛，顺道者生。上帝有令，敕卫神兵。千邪灭试，万鬼无停。敢有干逆，以付天丁。有祆则戮，有毒则刑。保神守卫，摄邪戮精。六天以诛，威镇万灵。宝神驱秽，霄朗三清。万真受事，俱会帝庭。六象调和，七景辉明。神风散魔，道场肃清。神惠荡鬼，玉帝祝生。九天乘命，摄真御灵。请奉皇命，仙道乃成。
　　拜伏章表科
　　各礼师存念如法
　　宣咒，鸣法鼓二十四通。
　　太上玄元五灵老君，当召功曹使者，左右龙虎君，捧香使者，三炁正神，急上关启三天玄元太上道君。臣今正尔烧香奏章，愿得八方正真生炁，下降臣身中。所启速达，径诣
　　至真无极大道玉皇尊帝御前。
　　长跪出神
　　谨出臣等身中五体真官功曹吏，出直使功曹二人，出正一功曹二人，出治病功曹二人，出左右官使者二人，出阳神决吏二人，出阴神央吏一一人，出科车赤符吏，罡风骑置吏，驿马上章吏官，各二人出。出者严装显服，冠带垂缨，整其威仪，住立臣前后，咸受臣口中词语，分别关启此间某处四面真官，注气监察，考召官君，道上二玄三元四始甲子诸官君，赤景子二君，五七赤阳三十五官君，四始五老十二辰君，三官重下考召诸官君将吏。上启太上老君，太上丈人，无上玄老，天师嗣师系师三师君，门下典者，官将吏兵，书佐小吏，奉行文书，事臣等前后。斋戒朝礼，关启拜章，奏表法符，所请召法等上吏兵士卒，并及所在真官，一切灵祇，防卫臣身中。应受功赏，以今云云。谨依伏地，拜上某章一通。在臣奏案之上函中，谨以开函，伏读章文。
　　次於函中出章表，乃咒曰：
　　五色之烟，冲章上天。五色之炁，冲章达帝。下官故炁，不得妄干。急急如律令。
　　毕读章文，於香上度过，跪读。
　　次操章
　　章表安案上，取太清太岁向上，书刀着太清左，朱笔一管着太清右。毕，三上香，执简当心操章曰：
　　谨遣臣身中五体真官，官一小吏，十二书佐，重敕功曹使者，皆各严装显服，冠带垂缨，整其威仪，磨墨点笔，佩剑治录，为臣及时操某章一通，上诣三天曹，随章进对，随事分别。章中若有谬误脱落，文字不谛，言词舛错，不相次比，削治功曹以长毫利笔，即为改正，脱字为注，误字为定，无令上官典者有所遣。却闭口含炁，径上三天无极大道太上老君御前，慎勿稽停。左官历关，右官次稽。次当令臣所请时下，所召时到，所禳者却，所厌者伏，所济者度，所申者通，所奏者达。若有下官故炁，邪精鬼贼，於道路云雾之中，断截臣章文，使不上达者，录付天一北狱收禁，依玄都鬼律正法治罪，以明天宪。臣某伏在案前，须待玄恩报应。
　　次伏地良久，存见三将军，左右真官，功曹使者，驿马上章史，并乘车马，上有紫云华盖覆章。了毕，次乘赤红炁上升天。良久，虽然瞬息俄顷，早经历数万里，相似赤红炁，云雾荡荡，然两边别无霞翳，惟多宝树，升如数百里，忽见一横道，则日月黄道是也。直过黄道了，遥见前头如五六里，有紫云隐隐然，直进过紫云见天门，入天门数步少停住，诸侍卫灵官亦住，惟与周将军及直使功曹、侍章玉童向前。玉女把章表案，直使坊曹通传，直往至玉阙门下之西，谒见正一真人三天大法师门下大都功张，再拜了，具陈章表来由。天师诺了，即往凤凰阁金门之外立，须臾有一仙童，朱衣玄冠，於门内出，向传章玉童手中接章进太上。少间，见引臣俄而入，见太上着九色云霞之帔，戴九德之冠，当殿而坐，左玄右玄二真人侍卫，又有一太一着朱衣。太上览章表，太一承太上意，署太清玉陛，下作依字了。见一小仙童收章表於右阶，分付今日直曹官了。便心拜辞太上，出玉阙门外，再拜辞天师。次同奏章直官抃跃却回，至拜章坛所了，起称以闻。以闻便取章表，於坛西北烧之。若寻常为人拜章，但存令真官与吏兵将军章表往前行。若修行章表，一一自与里域真官同往。
　　纳官复炉
　　臣上章事讫，所出臣身中功曹使者，一切灵官一君吏，各从臣众妙之门而入，在左还左，在右还右，缠身绕骨，弥纶天地，营卫百脉，复於宫室，一如故事，无令差互。
　　灵宝与量度人上经大法卷之四十一竟
　　灵宝无量度人上经大法卷之四十二
　　元网流演品
　　黄石赤松真人曰：天之至高至清，而有日月星辰。神之至灵至圣，而有仙宾羽客。其神者寄会於身，倚精炁为人，仗神为主。三者若住若聚，可以混合百神，神游太虚，上彻三境，下彻幽冥，上下无方，去留无碍，洞观斗切，变化无穷，莫出此也。凡修真之士，学有次第，进有资序。凡其法有三、上中下士积累工夫，自然通达，元纲流演，一念游巡，神游帝阙，顷刻升腾三关，一路朝真，上下往来无碍。有法有符，用神用炁，罡风静默。径超祖劫之宫，万神侍拱，已复还元之府。修真之士谨勿轻传。妄示非人，万劫不原，可不戒之。
　　宝箓符黄纸朱书
　　尽符咒曰
　　司权除杀籍，东极上生名。宝箓可佩服，用之超魂神。神灵天门开，闭目念真法。身外有吾身，此是超凡格。急急如律令。
　　每於一甲子日入靖，面东，搯玉皇诀，望斗中取炁一口，复取东炁一口，闭定，书宝箓六十道，或书六十甲子官君符，六十道亦得。
　　六十甲子官君符
　　甲子王文卿，从官十八人鬼无光。
　　乙丑龙季卿，从官十六人鬼邴。
　　丙寅张仲卿，从官十四鬼留昌。
　　丁卯司马卿，从官十二人鬼子方。
　　戊辰楚季卿，从官十八人鬼生进。
　　己巳何文昌，从官十三人鬼传下。
　　庚午冯仲卿，从官十五人鬼却刘。
　　辛未王文章，从官十五人鬼旨支
　　壬申侯博卿，从官十三人鬼石松。
　　登酉孙仲房，从官十一人鬼倚仙。
　　甲戌辰子江，从官十四人鬼田先。
　　乙亥庞公明，从官十二人鬼乾进。
　　丙子邢孙卿，从官一十六人鬼迪遐。
　　丁丑赵子玉，从官一十四鬼进卿。
　　戊寅虞子张，从官一十三人鬼却心。
　　己卯石文杨，从官一十五人鬼径子。
　　庚辰尹佳卿，从官一十三人鬼耳子。
　　辛巳杨仲公，从官一十一人鬼元亮。
　　壬午马子明，从官一十五人鬼衍心。
　　癸未吕威明，从官一十二人鬼历子。
　　甲申扈文卿，从官一十六人鬼琅光。
　　乙酉孔利公，从官一十四人鬼聂全。
　　丙戌车元升，从官一十二人鬼罄星。
　　丁亥张文通，从官一十二鬼石耶。
　　戊子乐石卿，从官一十四人鬼诠方。
　　己丑范仲卿，从官一十七人鬼旨都。
　　庚寅褚进卿，从官一十五人鬼总天。
　　辛卯郭文良，从官一十三人鬼扶花。
　　壬辰武雅卿，从官一十二人鬼苔点。
　　癸巳史公来，从官九人鬼辇力。
　　甲午卫上卿，从官一十八人鬼縻子。
　　乙未杜仲卿，从官一十七人鬼右石。
　　丙申朱伯象，从官一十四人鬼扶伏。
　　丁酉臧文仲，从官一十二人鬼王肝。
　　戊戌范仲卿，从官十人鬼风高。
　　己亥邓都卿，从官一十三人鬼符天。
　　庚子杨仲升，从官一十六人鬼季子。
　　辛丑林卫卿，从官一十五人鬼以是。
　　壬寅丘孟卿，从官一十三人鬼罗结。
　　癸卯苏家陀，从官十一人鬼进木。
　　甲辰孟飞卿，从官一十四人鬼素良。
　　乙巳唐文卿，从官一十二人鬼垒子。
　　丙午魏文公，从官十六人鬼赵子玉。
　　丁未石叔通，从官一十四人鬼矣位。
　　戊申范伯阳，从官一十二人鬼道子。
　　己酉成文长，从官一十五人鬼在公。
　　庚戌史子仁，从官一十三人鬼进卿。
　　辛亥在子冲，从官十一人鬼戴卿。
　　壬子宿上卿，从官一十五人鬼却刘。
　　癸丑江汉卿，从官一十三人鬼别扶。
　　甲寅明文章，从官一十六人鬼则扶。
　　乙卯戴公阳，从官一十四人鬼天奇典恶
　　丙辰霍叔通，从官一十三人鬼天摧义理。
　　丁巳崔巨卿，从官十人鬼夭横。
　　戊午从元光，从官一十四人鬼耳迷。
　　己未时道卿，从官一十七人鬼典恶。
　　庚申华文阳，从官十五人鬼理千方。
　　辛酉邴元玉，从官一十四人鬼权呼。
　　壬戌乐进卿，从官一十一鬼遗天。
　　癸亥左右松，从官九人鬼商敝。
　　右法每日清朝，咒水服符一道，余者以青袋佩之。每於三元三会庚申甲子夜静，入室，佩甲子日所篆宝箓，以两手各搯卯文，闭目，静思，闭炁不动。以舌柱上腭，咽炁一口，觉身外有身，衣服衣色形貌，一如本身在前。前有星坛，高九尺二寸，左日右月，南斗在后，北斗在前。即有前朱雀，后玄武，左青龙，右白虎辅翼之。觉飘飘然，直至坛前，丁罡三步，上坛一级，巡坛左行。密咒曰：
　　仙道渺莽，元始之家。我欲升坛，清神变虑。愿得太上，赐我流霞。流霞之浆，布炁芬芳。我得服之，可以步罡。五脏神君，直日香官。闻吾秘咒，亦各以安。急急如律令。
　　右咒念讫，开炁，入地户。复左行，密咒曰：
　　元上大罗，元始玉清。玉清之宫，度法真人。闻我秘咒，度我尸形。取彼玉霞，以浄我神。我今步罡，行帝之乡。臣朝金阙，上谒玉皇。急急如律令。
　　右咒念讫，闭炁，入天门，即是第三重坛。既入天门，如有仙人二人，玉童玉女，侍香传言，共六人。次长．跪，闭目，若有神人乘五色云霞，服似上清衣，传玉帝符，金书照耀。呼名，复有一人执瑶爵，中有玉霞浆，北斗中有黑炁，南斗中有赤炁，日中有红炁，月中有白炁，三台中有五色杂炁，各一道流入杯中。受之，再拜而饮。闭炁，放诀下坛，密诵灵书二遍。腾空如到天上，飞入北斗之中，三台之星盖顶而行，乃自魁星步而之魒星，回身入斗，六步而出，作三台之形。乃出斗口，左环七七四十九步，犯火星，又东行自□□中过。凡九九八十一步，至太阳朝祖帝上帝。复乃右行，自北入西，凡八八六十四步，至太阴朝祖师仙皇君。右旋而出，出即左行，右行复左，凡七返如环，此即无色界也。定眼见无色界中诸仙来迎，於是周历十方，谒三十二天帝，二十八宿。见一宿，即丁罡十二以回，共三百三十六步，至于斗宿。即借箕星之呈，以行直还，望北斗天魒之次，及交峰之山。右旋南向，四十九步，而过重入火星宫。经於太阴，六六三十六步之后，而谒水星。由水星东行，至於太阳之侧，六十四步，而成木星。再回而行犯水星，借呈复出太阳之傍，八十一步而成金星。细行达於斗口，三十五步而入土辰。由土返行，再入金星。水木之宿而后，直望北方金阙巍峨，即大罗三清之所在也。乃八步而进，长跪再拜，密咒之。
　　咒曰
　　地行贱臣某，幸因宿庆，得遇圣师传度秘诀，使朝天阙，凝神入靖，九炁澄清，身外之身，得飞天闯。臣无任赡天，望圣激切，屏营之至，稽首顿首再拜。
　　又咒曰
　　臣幸膺玄贶，遂遇圣师，午夜飞神，一心谒帝。伏念臣凡骨性顽，理难超举，精心孝弟，以冀蒙恩，果遂请求，获承宸眷。庶令道心坚固，神清炁明，役使万神，咸遵旨谕。伏愿天恩，允臣奏意，咸赐如言。
　　右顿首再拜而出，乃见本形，就本身顶门，咒之。
　　咒曰
　　蛇蝉蛇蝉，脱壳离尘。吾今朝真，上谒青云。欲使神人，闭债封形，举步以去，秘诀灵灵。
　　忽自顶门而入，乃是步罡了也。若小可行持，则不过三五足矣。如欲专意求飞举之法，则莫大於此。
　　元纲流演飞步图
　　太上登坛诀
　　太一微言妙更真，受生於我自通灵。
　　一思七座天名字，勑使三魂随驾迎。
　　玉皇一诀至天皇，北斗三台步得量。
　　直上金坛环绛节，声沉惟爇篆云香。
　　身中三五功曹使，万吏同诚拥盖忙。
　　遥达九关元所障，须臾鹤驾至寥阳。
　　寥阳门下本师前，稽首投章拟奏言。
　　直候敕回师降旨，须将凡业首前愆。
　　晚生狂计要登攀，布炁升云觅玉关。
　　幸过罡风无阻兆，金门方显万般难。
　　难中易诀诀难言，瞬目之间到御前。
　　左右五师千圣会，丹芝坛下九光鲜。
　　须将功行继仙班，礼圣朝真莫厌难。
　　妙理不多多不决，他时决得更当闲。
　　玄门同学知音者，得诀朝时莫等闲。
　　既受判成分罪福，速飘仙驭下人间。
　　右登坛诀隐於天中，今虽传至士学者，更秘而行之。
　　存神密奏，宿着玄图，惟空寂灭，澄湛虚无。
　　飞神玄诀
　　正一功曹在坎位，丹田祖炁应丹元。三五将军乘素马，飞龙骑吏导迎前。
　　肝神青炁游天顶，化作龙车上九玄。肺神童子持幢节，朱衣引导至泥丸。
　　泥丸八片开法轮，冲透天关形应神。神离形时登素马，旋斗历箕步紫垣。
　　紫垣历关三十二，入透罡风度九天。各有生门须细认，紫丹素碧是天关。
　　更度五灵游太漠，直至天门谒帝君。正一真人前引导，应念顺时扣玉扃。
　　渺渺自然通大道，进奏趋神见太清。回度五常还日月，周而复始睹元君。
　　元君入舍凝神定，已降天书现玉文。　　　　　　　　　　　
　　奏心章秘诀
　　凡奏心章，先须斋心食素，先书草章，不可以文害辞，以辞害意，叙事要切而已。既毕，如常事用白纸三寸二分长，随意细字，端谨含香，当日旋书，不得隔日。一笔书成，不得坐卧间断。仍须将法衔减省，只作一行，不得两行书写。如不能书写，令人代书，禁戒亦同。必须食素沐浴，焚香书写，不得改刮挑乙，漏落带草写，减省笔画，与人交语。犯者必获重谴。书毕，仍以好香熏过，即时卷封，用龙脑糁於章上，而后卷之。讫以印印之，以开天门符角之。如大事，或已拜章未验，即以黄纸朱书，谓之朱章，尤捷必获感应矣。奏章之日，不拘早晚，於靖治或道场内，或於圣像前，再拜上香。先搯玉帝诀，呼召以所行法，及章中所遣神灵。具事状告白，伺侯斋章上奏，默奏上章之意，再三恳祷。毕，再两拜跪，低声读章本一遍，就拜处即诣香案前，彻烛切近圣像，端立注想而已，自己丹田中一元始天尊渐渐升上，至泥丸面前而坐，自己跪於天尊之前，默奏章中之事，详悉恳切，请祈再四。或有自然，念中天尊降语报应，或耳中自闻人声音。若能出神之人，以神交报，应尤更端的，不可有心以符合之也。奏毕，想天尊复降归丹田，自己亦退就案前，将章入铁架中，必以香倚定，关告将吏等卫侍章文上达。讫，用洗浄麻骨焚之，不得挑破章文。侯烧过，再诣元立处，存神息念，若听报应。良久再谢而退。如朱章即添遣黄甲玉女等，自如本式也。章灰送长流水中。
　　灵宝无量度人上经大法卷之四十二竟
　　灵宝无量度人上经大法卷之四十三
　　运神合景品
　　昔浩劫之初，五劫分化，元始开图，赤书成文，字方一丈，八角垂芒。下运金泽之炁，结成九天之相，西元龟山，四方罗络，二十八宿交缠，三十二天巡绕，日月五星交会其中，上有棱层金楼玉室一十二所，内有青丹皇金母道君，西元龟台王母是也。自有龟山元录司，掌群仙真文玉字。山之空界，旋斗历箕，回度五常，三十五分，总炁上元。而有内禁之玉司，居於王母西瑶上台，乃曰灵虚宫。又有灵虚别馆，中主大君玉婴尊阿母，曰九灵太妙真仙王母。司握九灵之职，旋斗晨通进章词谒简，以进三十二天，三天玉阙。非灵虚仙职词文不达，非九灵章表不进。大君奉命，以纪其经。北斗九晨，乃中皇太一九晨皇君，有迹九焉。可蹑而飞空，上辅帝宸。其星变化无穷，名位万状，不可尽纪。中有高皇太微天尊，可祝一星，寿注亿千，名标玉简，万神朝宴。修之七年，分景散形，变化万物，混合幽冥，飞行太虚，上登玉清。
　　《大洞玉经》曰：琼室瑶宫，玉楼金殿，远在三境九天之上，即未可及。近在己身九宫泥丸，皆以方寸，存而成真矣，天炁合己自然之炁。故经云：人心中神，神含妙慧，慧通法界之因，从因起缘，缘想自虚感应。存泥丸及一身，与九炁合德，如身在金阙无异，即得名通玉籍，九玄升魂。盖泥丸九宫，存如九天三境金阙。见诸天帝，俨然於上，存身如己，想在下丹田，如深泉幽谷之下，会合百神，俱集混合一身。存身如莲实，太上入泥丸，如上升九天之上，朝金阙帝前。
　　谨按师旨《三洞玄科》曰：天尊虽远妙，近居泥丸宫。宫室皆七宝，窗牖自然分。至真常妙应，驾景腾紫云。此明自己三清，上应玄境，天人相贯，精炁相扶於九宫也。又曰：不生亦不灭，欲生因莲华。超凌三界徒，慈心解世罗。此明心元是元始分神，居九重神膜，为人命主於心中也。拜章上诣自己九宫，飞玄会道，审覆章词，以神知神，心神洞照，所潜悉知，毋或疑贰，自取灵谴。
　　通天真符
　　右符取自己本命日，用栢木刊之，长五寸，阔二寸半，用官尺。上穿一穴，以五色线穿札系肘后，男左女右。凡拜章时，方可施用。未拜章时，不得令人见，以绛纱袋盛之，常於星月明朗时，於斗下供养以香花酒果，并浄水栢汤十二分，供养北斗九晨与二尊帝，及通天符使。若是临拜章三日前，服章符，佩之肘后，佩时香上熏符，咒曰：
　　天辅无私，乾象通微。无幽无冥，无感不知。佩符带图，神兵任呼。我位上王，位登天都。急急如天君紫微上道律令。
　　右咒诵三十遍，以况香熏毕，带肘后，然后吞符章，并存想纯熟。至拜章时行用，感应如神。凡有口章默奏并上章，并先关牒，祭召仙灵章吏，其应尤速。勿令人知及见。应如影响，多有祥云异香，鸾鹤甘露，黄雾景风，天气清和，积阴顿开，甘泽润物，天神视现，章灰飞空，神光罩坛，百千玄感，无所不有。
　　开心辟忘符
　　具《真诰》第五卷协昌期第三篇云：开心辟忘符，王君撰，用朱书。
　　此符摹长史画
　　　此符摹掾画
　　右符用开日旦，向王朱书，再拜服之。拜毕，祝祝毕，乃服。服毕，咽液五过，叩齿五通，勿令人见。若不用开日，以月旦、月十五日、二十七日，一月三服，一年便验，秘术也。
　　咒曰：
　　五神开心，彻听绝音。三魂摄精，尽守丹心。使我勿忘，五藏远辱。
　　通真达灵开心太平符朱书黄素
　　服符咒曰：
　　餐服神符，通照真灵。百神走使，洞彻中情。六甲宿卫，渊渊清清。五行元炁，杳杳冥冥。百物逃形，混沌为本始。闻声以知名，天地神经。号曰开心，服之太平。达知自然，飞升紫庭。急急如律令。
　　咒毕，叩齿三通，以符安口内，方存炁吞之。
　　审心章式
　　具位臣姓某，
　　右臣某，今为大明国某乡贯居住某人，本命年月日时生，斋意云云专投臣某拜奏某宝章一通，上达
　　虚无自然玉帝御前。乞谐允愿。臣自揣凡愚秽质，心境纷驰未能洞妙真理，深虑躬临坛席之际，难以即时上达
　　太清玄元金阙玉陛下。谨斋沐身心，於某月某日吉辰，入靖焚香，奉造太玄心章一通，先次上进
　　本命五府灵君圣前。伏乞神功妙运，以兹情恳，今夜吉时，径为上奏
　　虚无自然元皇玉帝御前。所是某人奏请之事，允与不允，天曹作何施行，今夜玄坛靖中，咸乞预闻。仰俟。
　　至灵，克垂报应。臣某知悉谨言。
　　年　月　日时姓某　章。
　　心章用纸，横长四寸阔二寸半，春用青纸，夏用红纸，秋用白纸，并皆朱书。冬用黑纸，白粉书之。每季七十二日外，有十八日，用黄纸朱书。
　　凡书心章并太平符，向旺方以浄水吞服。服符时安於口内舌上，仰面看东方，以鼻引青炁在口中，存作青色。次仰看上天，鼻引红光真炁，与青炁混合在口中。毕，次俯看地下，鼻引黄炁入口，三色混合，并在口中，圆成灿烂光明如日。存符一粒在光中，以水吞下。其服心章，以章灰入口，一依符诀，待审得报应，允与不允，方可拜章。慎勿轻泄。拜了再审合同，方可言与斋官。
　　服章通神咒曰
　　心中神，丹元君。长三寸，广七分。着朱衣。系绛裙。乘威德，显至灵。通造化，达至真。住心中，莫离身。外有急速，疾来告人。心章上达，太上圣情，允与不允，报我知闻。
　　凡此咒，每日子午卯酉时，存心中有神如己形，若初生婴儿赤衣绛裙。存见念咒，无限数。仍於本命日，祭此心神，仍常服辟忘符，立见妙用神通。
　　八景真符
　　取五月五日，三月三日，九月九日，朱书□□□□□□□八字，迭作符丸，成丸安鸡子空壳内，与鸡母抱，候鸡儿出取服之。每日持念，克应洞听。神咒曰：
　　窦卢李魏崔邓，急管送言来。
　　□□□□□□，急管送言来。
　　□□□□□□，急管送言来。
　　右自六甲日起首，念十方万万遍，足后逐日持念四十九遍。凡遇章词奏表，关告报应，念此三咒。良久，耳内闻有肸蛮之声，於是内告入事目。大怒则神去矣。
　　升神入妙
　　谨按师旨，神者形之主，主居则形固，主散则形危。凡世之人，惟多养形，不曾保精固主。按《西升经》云：神能通道，道能长存。神能飞形，亦能移山。神之甚贵，莫大於三一也。一者道之子，万灵之祖宗，众真之妙奥。凡修行运神，合景飞玄，会道通章，金阙朝谒上帝，默朝升玄之道。先当沐浴入靖，炼形守神。久久长存，自然通道，无适而不可。若欲祈祷谒请，即命驾上朝太清，随事奏恳，则至要之道毕矣。
　　沐浴离尘
　　择东井之日沐浴，乃是日月宿於东井之时。於平旦，就其方取浄水，煎桃皮竹叶汤沐浴，名为炼尸素浆。神仙游行尘世，亦用此沐浴。且竹虚素而内白，桃却邪而折秽，故用此二物以消形中之滓浊也。出《太上九变十化易新经》，具《真诰》昌期第三篇。如能家有五香汤用之，得五藏清凉，尘垢洁浄。
　　桃白皮，竹叶，白茅香，香白芷，甘松，青木香。
　　右不拘多少，煎汤沐浴，寻常入室，诵经修行，可用此灌漱。其诸符水虽然可用，亦不及此。亦名五节清香汤，沐浴东井日。且如正月一日，起室宿左行，遇井星直日，即东井日也。正月初十日，即井星直日。余仿此。
　　入靖凝神
　　每日子时入室，向旺方平坐，叩齿三十六通，闭炁三十六息，呼至脐上，吸至脐下，绵绵不绝，往来细微，然后闭目静思，存日月照耀满室，日东方，月西方。次存日君吐赤炁九芒，贡身左绕，月君吐白炁十芒，贯身右绕，令内外洞彻，无所不通。若有疾患，亦可数数存思，使疾去为良。
　　太阳太阴炼形
　　先存己身作枯木，次存赤炁变为火，又存已心中出火，与形俱成火，烧炼枯木。俄顷之间，皆变成灰。灰中有烟，自然变成五色炁，炁中盘旋，结为一婴儿，如自己貌。存日中有上皇日帝君，绛衣冠冕，坐於日中。又有五帝，衣五方冠服侍坐。双手握固，望太阳方，鼻引炁九过，入心中。存心中日象火光明，大如斗，九光紫芒，穿入三田泥丸，皆有日光，炼濯一身，表里洞彻，身炁乃来。
　　入室，暝目端坐，存太阴在东井之方，双手握固，存月中夫人口吐白光十道，如素练清莹，渐渐觉化为水，沐浴婴儿在白炁中。才候浴讫，渐渐存复本形，如真人，衣冠，口吸黄华之水，及月中黄炁，吹於一身。良久，觉身在黄炁之中，洒然森寒，即是真炁来入体，四肢五脏百脉，皆令黄炁阳精遍满，洁浄身中，万神方来。
　　分神玉陛
　　眉中之光，便是三天门。眉左角入骨三分，有绛台青房。眉右角入骨三分，名黄阙紫户。如世之侯王宫门之台阙也。并以青玉黄玉为台阙。入眉一寸，名曰明堂宫，有门堂三神居之，乃长生帝君之分神也。入眉二寸，名曰洞房宫，中有黄老帝君，乃太上老君分神也。入眉三寸，为丹田宫，有上元泥丸天帝君，乃玉宸道君分神也。入眉四寸，为极镇宫。入眉五寸，为玉清宫。有玉清神母居之。此三宫是太清、上清、玉清分神，居於泥丸也。兆择六甲吉日起首，存诸天帝俨然在泥丸之上。存自己身如莲实，在於下丹田，如深渊幽谷之中，迤 升上中丹田，过华盖，历重楼，穿金门，度玉户，上至泥丸，朝奏乞事如意，复巡历元始，归下丹田也。如此日为之。凡有章奏审覆，可以听候圣语，知所未然。轻泄七祖永沉北酆，万劫不原。
　　祭丹元真人法
　　丹元真人，乃自己神元皇分身降炁，下入身中，乃为命主。用自己好食素食香茶酒果，於元辰本命之日，入浄室中，四分自己住位。存三人如法师者，揖让如法，任意自饮食。焚香，咒曰：
　　丹元守灵，内外守真。左右三七，助吾天成。急急如元阳主者律令。
　　咒讫收坐，以金钱云马各一分焚之。毕，常存在自己之左右，带剑持斧，或执流金火铃，行则在前，止则在后，坐则在左，立则在右，百日即验。怒则远人。
　　习真入定
　　道无为，无不为。心可证，非智知。何谓知，何谓应。智遣智，证虚应。
　　应无从，虚乃道。通於一，万事毕。一为根，事为门。事归一，一常存。
　　存莫有，假言守。守虚无，自长久。悟无常，道可长。淡居内，德弥张。
　　内韬然，外成德。忘形相，泯心识。色无尘，心自真。身处静，益心定。
　　香臭同，心合空。甘苦一，心转实。体如遗，心不隳。意不乱，心不散。
　　常凝然，正炁全。用无限，为忘筌。
　　先焚香，收神端坐，以子守母。神为炁子，炁为神母。一呼一吸，以神驭之，上下循环，出入绵绵。昼则开耳闭目，夜则开目塞耳。凡心动一念内外，以心遏之。曰我为某事，不为此念。但行数息。第一心动多静少，忍缘万境。第二心静少动多，收心入静。第三心动静相半。第四心静多动少。直至一向神与炁合，息与胎并，心静一向纯静，方起一念。仍先习默朝守三一之道，纯熟默朝及拜章时，服心章，亦默朝上章。入定时默朝，即能见景。乃承得帝意，正是自己天尊，何劳上望。
　　灵宝无量度人上经大法卷之四十三竟
　　灵宝无量度人上经大法卷之四十四
　　运神合景品
　　精思侍卫
　　先思肝中出青炁，化为青龙在左。肺出白炁，化为白虎在右。心出赤炁，变为朱雀在前。肾出黑炁，化为玄武在后。脾出黄炁，变为黄龙在月建上。次思左肾出上元道化真君唐将军，冠飞天冠，衣绛章单衣，执五色节，自左肾由左耳出立於左，长三十二丈。次思右肾出中元护正真君葛将军，冠飞天冠，衣绛章单衣，执五色幢，自右肾由右耳出立於右，长如前。次思下元定志真君周将军，自心中由於口出立於前，冠章服如前，左手执玉戟，右手把金符，长如前。皆使分明。次思上元赤子泥丸天帝君，中元绛宫真人丹皇君，下元黄庭元王，皆出三田，各在三将军之后。然后存自己元神，法服衣冠，自心中游金阙，至上元由明堂而出，形貌衣服皆如自己，立於三一之后分明。次思六丁大神，六丁玉女，六甲大神，六甲玉女，飞天卫真吏，传言奏事吏，飞天直事吏，三十二天绣衣玉童，五方五灵童子，三天十天承事玉女，上奏灵官，章中从事，法箓中文武仙曹，侍卫排列如法，然后行九灵飞步事。
　　进章诀
　　若属家国生灵大事，须诣三天门下内朝。毕，存五方太灵洞阳五色在五方，结为五重光晕，三天太一紫云，玄荫一身。其光下入泥丸左九转，心中右九转，混合帝宅，上下三次。即存心中出赤炁，上升於天如长虹。自己如常法存仪，入赤炁运转，上行数百里，见横截日月黄道，乃星界。次横截过西北行又千里，遥见紫云隐隐，乃三天门下。方投谒简，付三元三将军，持谒简入天门。良久，见三将军出，传言宣谕章敕许见。然后同三将军、三一真神与自己丹元神，并章文入金阙门。
　　此则渺冥恍惚，随机见化。入天门向东，乃太一玄生左府，见太一玄生帝君，具说朝见拜章事。即九拜，即呈上章奏状达帝君。回身向西，入太皓金门，即见三师及天师，具奏所陈事。回直趋太清太极宫门，见三将军、三一真神，与自己元神立。良久，见引进真官出宫门，引入至太清重楼宝殿玉案，有金光童子，青腰承翼玉女，太一真君。如上帝未还治，即将章文度与太一真君，安於玉案上。良久乃进，听候敕命。如值太一还治之时，即见重楼玉殿宝台金帘太清上帝降坐，自己在殿下呈其所奏，太一真君呈章毕，於章后太清御衔下，太一真君书天篆云章敕命之事。毕，章付天省，或天曹，即下殿。自己於殿下九拜。回再诣大皓金楼，见於诸道德众尊，恳祷所奏事。同三将军、三一真人，复出金阙门，至伏章所。若是太上未还治，於此内朝法具如前。回却至天藏华盖之下，还神，等候报应。
　　章奏科格
　　夫章者，通九天之门，达太上之阶。度脱灾危，迁拔冥爽，莫过章奏，最为第一。若精诚道士女冠，能不接世务，持诵不阙者，奏上章达，立救危厄，可度幽冥。故即得太上降勒诸司，转下幽冥，关告所部，注上生名，脱其死籍，得寿年长，加其考算幽魂，拘绊冥漠，可以原赦，焚毁罪书，受生道境。凡章奏、寻常斋醮、祈恩禳灾谢过等事，止系到星界天门，周将军与直日官吏，写事目类进。其法师祭酒，苟无德行，或有差错，秽炁冲干，退於所属城隍司收掌。若非祭酒法师及无德行之者，多被下官故炁，半天午酉邪神，云路拦截，更不上达。如寻常祭酒法师，为救治人民，代天行化，即中界周将军同直日官吏收接，诣天枢院。与万国章词奏表类进，若有错越，亦送城隍司。若别无科戒，不依科格，自有天条降责。如为帝王国主祝延万寿，消禳兵革，所求嗣续，灭除大害，普济普度祈求等事，即周将军与葛将军传至三天门下，唐将军与直日官吏径达天省，即时誊奏，顷刻候报。若能出阳神，亲资章奏，径诣三天门下，面朝金阙，恭陈词恳，亲承教敕，即不在此限也。如行灵宝大法，自有三天十天承受玉女上奏，灵官运神会道功曹，卫真上吏，传言奏事仙吏，金龙驿龙骑吏，龙虎功曹，五色绣衣玉童，灵飞六甲玉女，传达章奏。若有差误，不合格式，即就三天门下天相之中，天相一面改正誊奏。如依格式，其章奏即时上达。盖缘得三天合同，太上符契，自然更无邀阻。凡遇行持章奏词表，於每年五月五日，及岁除日，默念三天隐讳霖雾尔三字，一昼夜中诵满十万徧，即得三天降炁，符合合同。欲进章奏，先念此讳数百徧，磨墨咒笔纸，并用三天炁之。若写御号，亦念数十徧。如卷章表，香上度过，遣官了入函，亦念数十徧吹之。并使即时上达，更无凝滞。书写章奏，拣选浄纸。不得安於卧席床褥之上。长一尺五寸，每张不得过十二行。按十二月十二时，闰月添作十三行。每行十八字，上通九天，下应九地。臣与名不得露头跣足，不得折破臣姓名，不得垂生露死，神与鬼不得提头，顿首再拜不得破行。以闻并太岁臣姓，并低三字，以闻去再拜三行，第四行书之，再拜去臣姓三行，第四行书之。道炁去臣姓三行，第四行书之。乃高於众行。上空八分，下通走蚁。一炁或三炁书之，不得过三寸已上，不进道炁。去太岁三行，第四行书之。太岁后纸尽不进，太岁后止有一行不进，有一行，可续一张。盖太岁后三师书赞号，方进其章。臣为君，子为父，妻为夫，弟为兄，孙为祖，客为主，即顺无有不达。若父为子，君为臣，夫为妇，祖为孙，主为客，虽有义礼，祈求诚切，章虽上达，事多少从，甚宜详之。其制章之法，先写祭酒法师，自讼谦卑罪恶，不当其职之词。然后具本人投词事理，次演罪考谢过之言，次乞恩原赦救拔之词，然后请官。不可繁词、及说弊隐心欺昧不实之事。若如此格，必至上达，速得感格。若不依格？似石沉海，既无灵感，转招罪考，岂有福应。百姓愚迷，不知此理。祭酒贪饕，贝名拜章。如此两皆有过，不可不慎。盖三天门下，尽是玉清大魔王与天相，同领其事，谓如太玄魔王，即副相也，灵魔即书功也。非魔书过也，比魔比量功过也。制魔即代上帝制诏也，如世之翰林之职。所谓功过毫分无失，非有道德，安可洞明。兼世间少得良材，祭酒多是习依旧本，不论合格与不合格按本写之。且如章旧格，有恩惟太上。既是章出太清官吏，章上三天太清洞神金阙太上老君几前，止是太清天中，即不是太上。太上金阙，乃太清寥阳金阙，可言恩惟太上也。右如臣姓名，今之祭酒，不写臣某名，却写姓名，甚不合格也。其中违科失例者数条，非通真之子，安可议之。如留世祭酒李真人，为杨许二真人家拜章，方为祭酒之良材，后为洞天主者，今则已迁真职。何况愆尤之徒，岂能如是。后学寻其遗本，乃为善本，或千二百官仪，及天师靖中请官诀，按之行事，稍合天格。其拜章於格合有，跪送天官香油柴米镇信彩衣，贫富随力办之，不可全阙。若许愿事效即还，不可停废。事急亦可口章谢恩。如书章请，即以书章谢恩，不可错越。天曹检寻案牍不见，便有罪考。急事上章及欬鬼章，当跪送青纸十幅，其事即行。盖天官贵青色也。此则略而言之，秘密细要别具。
　　审覆秘旨
　　凡欲行持此道，先当入定，外定六尘，色声香味触法。内定十恶，谓之三业凡觉六尘。三业欲起处，便为真觉收。挟和精炁神，并入於丹田。三业六尘，阴炁变为纯阳，养成乾健之体，与天为徒，然后可以入神。直候静定之中有神光，如太阳，或五色紫炁，或红光瑞炁来降，灌於泥丸，或心中，或身中。乃是大道真炁入身，谓之通生。通生谓之得道。虽名得道，实无所得。於审覆之时，可以通真达灵。召其真灵，见景报应。每日早晚，持诵五行正炁利元通神秘咒，使满万遍，真灵示见，玄景及耳闻目见，形之於象，物之於器。咒曰 ：
　　□□□□□□□，急管送言来。
　　□□□□□□，急管送言来。
　　红杏，墨黑，磨真，袜臈，灵宝，急管送来。
　　兴生独，隶公都，切角，韩明，急管送来。
　　□□□□□□，急管送来。
　　□□□□□□，急管送来。
　　窦卢李魏邓崔，急管送来。
　　各使满万徧，真灵降格，示景通真。审覆之时，俯伏对歇，先定修鼻端，使息定炁宁，密祝：十天承受玉女，上奏灵官，飞天卫真上吏，传言奏事仙吏，风云炁雨四直，玉文功曹神君，将所焚章词来通进。存见众灵赍所焚章词，并玉女灵官功曹分明，自己同众灵入眉间二寸洞房宫，即见教主太清王、中央黄老君，在金楼玉殿云锦黄房之中坐，黄锦绣衣，紫玉交带，太清万变宝光，坐於七色莲华之上，凭太清龙虎玉几，从太清灵官一百二十人，朱衣玄冠，玉斧森列左右，太清玉童一百二十人，双髻，五色云锦衣，绶带飞裙，在於教主左右。自己九拜於黄老，具奏章词之意，灵官玉女将所进章词奏呈，教主圣颜怡允。灵官玉女进太清紫凤神笔，以金泥书允奏字，灵官直奏仙官收章词去。再九拜谢恩，愿降报应。臣在案前听候，圣景示见。毕，一向定心，默念三天隐讳防中表德丘。着意看其所见玄景，审其报应。如未纯熟，早晚默行，习於朝奏。如过斋醮默朝毕，将章词焚烧毕，取灰置於浄水器中，念咒曰 ：
　　天清地宁，阴阳五行。大道造化，万法俱明。臣今章奏，上达神庭。三尊有敕，报化分明。灰烬之中，圣语见形。
　　搅匀，俟水澄定，取其灰烬中焚不尽字札，及灰烬中不化破三两字，以为报应。
　　通真达词秘法
　　设大小醮，筵奉圣真，高功据事书密请心词，期以遥达，须语意激切。先词意，次衍考咎，次谢罪，次乞祈禳保锡允愿，务在简而直切，勿习俗烦。若得上达，事无不应。并领醮主词，同於靖中呈奏师宝。毕，存同师诣三尊前炉中焚拜。毕，候依科请圣，至中献有异香，或香茶酒中，真炁显降，子细审详。如降即便进朝奏词意，乞取感应。如不降，即飞神进朝，上词章，乞感格。不可空杳无验。又不可审报吉凶差乱，罪福蹉跌，以涉谬误及昏寂。神回祝白，叩齿三通，密祝曰：
　　剖心奏词，贡达三天。所祈如愿，所请如言。罪除黑簿，名上青篇。疾病除差，鬼魔消珍。天官下降，永保长年。仙童玉女，传奏上玄。
　　毕，叩齿三十六通，咽液五过，烈火望天门焚之。祝曰：
　　高上至真道，开宥度众生。心词彻三境，速达奏仙名。驿传驿送，所愿皆成。
　　毕，默念三尊玉号各九声，及随事天尊。若为国，更念圣祖天尊九声。毕，至醮毕复炉了，九拜，咒曰 ：
　　朝向天灵台，暮宿九天来。连醮奏天回，消灭诸祸灾。
　　不以遍数，拜毕止，次还神，出户咒。
　　灵宝飞神金阙分神治局符咒
　　灵宝大法，有分神飞神之道，上朝金阙，下游洞岳，中诣治职。大体上以炼炁成神，中以炼神习熟，下以存想达神，其符咒以助神炁也，太玄都有。
　　太清飞神符
　　咒曰 ：
　　无上太清，玄元帝君。保生护命，救摄三魂。灵符卫魄，立来见神。令我朝阙，度我玄门。亲登玉庭，面侍帝真。来往分明，恭奏臣诚。玉帝救命，急令奉行。
　　右符玉帝诀，朱书白纸，念咒，西北炁吹符，吞服，或烧灰水调服。满二十四道，降真通神。
　　分神诣职变真神符作用具九灵飞步
　　玉清袂，朱书服二十四道足，方可拜章。咒曰 ：
　　吾乃太上之子，元皇之孙。玄通无上，妙达三清。五脏神君，百神万灵，九灵之炁，三天之精。玄冥极应，万象咸诚。太上神符，分神上景。豁落漂铃，冥冥澄澄。往来金阙，出入芝英。急急如律令敕。
　　灵宝与量度人上经大法卷之四十四竟
　　灵宝无量度人上经大法卷之四十五
　　十魔境化品
　　皇人曰：夫灵宝大法，乃天地之根宗，元始之妙炁，凤篆龙章结为真文，灵音梵唱分而为咒。元始上帝见无相之理，传要机於道君，济救群迷，敷扬至道，非世上之常辞，皆诸天之隐讳。上士行之，可以飞蹑玉京。中士行之，可以迁居仙室。下士行之，可以住世延年。盖下士愚俗福浅之徒，岂能窥其奥。且宗祖传文，皆神仙修炼大丹之士。积功累行之者，遇其要妙，遭际真师，诀印符图，无不具述。皆梦境得其筌蹄，或神人传其要旨。即使心开神悟，智慧日新，观其秘音，通幽达理，呼神召将，皆驻目前，三界敬从，诸天钦仰，所谓道而化生，德而度死者矣。后之学者，多不遇真师，或传之於片纸文字，或得之於诵咏经诀。思存未值要文，便言毕竟，矜夸己是，执着迷津。盖缘行浅德微，福缘至薄。或得之於文绮华丽，或传之於符篆篇图，咒诀不全，符形靡辨，行持差误，呼想不真，以至将吏天真不能辅佐，皆去真就伪，象魔所试，其怨道者多矣。殊不知灵宝秘文，法有伦序，符有诀窍，咒有秘章。有制魔伏邪之宝文，有出死入生之心印，佩符肘印，谒简券符，诰帖环图，降魔戒誓，得之者即超登上道，飞谒玄元，度亡魂於时刻之中，济朽骨於吹嘘之内，城隍社令悉归掌握之中，风雨雷霆尽属指挥之部。行道之士，先明於制御之法，其魔有十，故具于篇内。学者深而造之，勿为魔之所试，斯道不难成矣，得者秘若珍宝，不可轻露。如违盟约，则万劫堕於幽阴，永隔灵宝之光，祸延七祖。若能勤遵戒约，明守箴规，念念在法，通玄妙理，则魔王保举，万圣齐临，岂惟济接生死，久视之道，便可见矣。
　　境化章
　　一曰天魔，二曰地魔，三曰人魔，四曰鬼魔，五曰神魔，六曰阳魔，七曰阴魔，八曰病魔，九曰妖魔，十曰境魔。
　　夫天魔者，修炼居山之士，一念纤尘，而被魔王之所败，而不能成真，何者。正炼火丹，修真养浩，行持入靖，或目见显现形影，幢盖旛花，百种天香异云覆室，或耳闻仙乐之韵，此乃天魔之所试，即非正道之所履行也。可佩三皇内文及五帝消魔玉符，置於座前，左手搯中指中文，右手执五帝大魔之印照之，其魔自退，变神为元始天尊。
　　夫地魔者，行持之士步罡变神，书符咒水，起念不正，多被地魔之所试，何者？正欲思存，而心生疑议，步搯书咒，而乱其心元，或照形而不辨其姓名，或附身而不通言语，抵敌道法，毁辱真文，皆非邪鬼之所依，即是地魔之所试也。当以神霄玉清真王五方卫灵咒，并焚威未制天政德可伏御地祇敕十二字，而遣之，其魔自退。
　　夫人魔者，行持之士皆有之。或居山，或入室，书符步咒，搯诀行持，方欲行用，一念有殊，或被言语谊哗，秽臭腥膻，鸡犬孕妇，师僧尼俗，冲突坛场，以至惑乱法身，思存不正，符水不应，咒诀不灵，皆人魔之所试也。当以混合百神印安於坛中，书束缚魔灵四字，以印印之，焚於香火上，搯左右子亥二诀，持念魔王三品之章，其魔自退。
　　夫鬼魔者，行持之士，或治人於郊野之中，或建坛於伏尸之地，一念稍悮，即夜梦魅屋宇虚呜，禽鼠出以现形，蛇虫显其怪状，惑乱正法，恣坏灵坛，皆鬼魔之所试也。当以浄明法主印安於坛中，书元始安镇四字，以印印之，贴於坛所，次诵浄明灵书二徧，其魔自退。
　　夫神魔者，行持之士，或因驱摄，或破庙除精，摄祟召魂、一念恣狂，多为神魔之所试。或现形影，或作言词，抛石旋风，吹号叹泣，变化多端，见其异状，盗法坛之供具，窃丹药之秘文，惑恼法身，无有休息，皆神魔之所试也。当以严摄北酆印佩於肘上，召玄范众真以摄之，仍书神公受命普扫不祥八字，贴於坛四向，次以三十二天帝讳章，焚于室前而遣之，其魔自退。
　　夫阳魔者，行持者正欲内行以济生死，其一念心或不真，情欲四起，怨憎作念，受着情怀，烦恼忧心，是非竞乱，此阳魔之所试也。当正心默念降魔灭恶天尊九声，叩齿三作，书八景冥合炁入玄玄，焚而服之。次佩五方制魔玉文，诵五方制魔咒，行旋斗历箕罡诀，其魔自退。
　　夫阴魔者，居山之士修习秘文，或思存之际，入室之间，一念差殊，即闻四野歌悲，冷风乱作，心生倒见，妄起贪嗔，谈及杂言，多宣死讳，或行於道路，逢僧遇尸血秽，厌我神光，皆阴魔之所试也。当叩齿七声，搯午文为诀，存玄元之炁灌注身中。次服五老启涂群仙翼辕八字，以五帝大魔印印之，及佩童初五元玉册，诵灵书下篇，及焚龙章凤篆之文，其魔自退。
　　夫病魔者，行持之士一念乖殊，四大失理，饮食差时，寒暑失调，多生疾患，缠绵不退，损害行持，此病魔之所试也。当以消魔五符置於室中，用五帝大魔印，诵浄明灵书二徧，服八景冥合炁入玄玄八字，并浄明延生二符，佩元洞玉历章，叩齿集神，首罪赎愆，仍焚香对圣，宣云笈宝签科品，集阴阳二神以合和，其魔自退。
　　夫妖魔者，山林多有之。凡入靖修炼，一念不真，多招狐狸山精，石怪妖魅，恐人成道，化作妖艳，以求宿食，或歌艳丽诗词，以现形影。故行大法之士，多忌之。宜须持志金石，灭念停虚，诵魔王三章，轮搯十方飞天神王诀，以天宝君印照之。次焚五帝大魔符於室前，次焚香升座，宣灵宝三洞法语，其魔自退，永不至矣，更以斛食施之。
　　夫境魔者，行持之际，或於道路别室之中，见一物而一念起贪嗔之心，目视非色，耳听恶声，或入室中见诸气象形影之端，皆境魔之所试也。当凝心涤虑，守炁存神，使其含太虚之真，内外莹彻，等若瑠璃，无所染着。存空中有一宝，光明彻照，十方来朝，仍吞服诸天隐讳，诵浄明宝经一过，佩上清九老伏魔之印，其魔自退。
　　高上神霄玉清真王消魔卫灵咒
　　东方
　　萧仞扶桑，方诸郁霞。元皇列真，凝结灵牙。明曜九芒，合炁三华。镢天振剑，神虎辟邪。安阳太帝，摄御群魔。上升神霄，濯形天河。
　　南方
　　炎炁浮烟，运升赤明。长生元圣，高居玉京。降妙圆罗，散品六冥。元天大诰，普济群生。消殄魔试，奔飞火铃。保卫正炁，亿劫长存。
　　西方
　　皓景金华，长庚洞光。大梵流布，轮转元纲。蔚明交变，腾化十方。七关安镇，回合阴阳。帝炁荡荡，我享嘉祥。玉文敷告，生道延昌。
　　北方
　　太阴朔单，上连帝居。流焰腾晶，化形玉虚。辅卫三境，简阅元图。真符焕发，定籍清都。标名金箓，宿衅咸除。飞神碧落，超登太无。
　　中央
　　元始虚皇，祖土居中。三炁洞元，肇生太虚。七转七变，混合回风，散花万神，天地开通。吉日行事，亿天所宗。愿保劫年，享福无穷。
　　三皇内文秘讳
　　天皇君召韩君司马符
　　已上并仰吸灵宝炁吹弹
　　右文用青帛黄书，於甲子日子时篆，用赤书玉字印印之，佩於兆身。夫炼度阴尸，佩於心胸之上。默召韩君丈人，立至。
　　天皇君召十方飞天神王符
　　收入中指中入掌心吹弹
　　右文用绛帛白书，於庚申之日寅时篆，用八威龙文印印之，佩於兆身。夫召十方飞天神王，随其方诀召之，立至。
　　地皇君召三界大魔符
　　右文用绿帛青书，於六丁之日午诗篆，用道君玉印印之，佩於兆身。如拜谒飞步，即三界大魔元拘天门矣。
　　地皇君召三官星宿璇玑符
　　右文用黄帛朱书，於六丙之日辰时篆，用八威龙文印印之，佩於兆身。如禳度灾厄，召诸天星宿，齐到帝前。
　　人皇君束缚魔灵符
　　右文用素帛墨书，於六辛之日酉时篆，用道君玉印印之，佩於兆身，可以威制群魔。
　　人皇君却死更生符
　　右文用青纸朱书，於壬癸之日子时篆，用道君玉印印之，佩於兆身，可以延年益算。
　　东方九炁青灵始老青帝消魔王咒曰
　　洞耀育元晶，青华开大明。布育九天炁，始生荐无英。扶阳通摄御，丹林合总真。积霄始晖上，郁垒明霞晨。灵光焕罗络，卫育保形魂。混化合玄景，仁慧消魔群。万遍道已超，功当书上清。
　　南方三炁丹灵老君赤帝消魔王咒曰
　　三炁霭灵阙，明虚焕玉丹。朱陵有帝真，华云飞绛軿，统御万界中，抚运超亿千。执策按简录，洞章敷神篇。解结散祸根，流金摧凶奸。志能成此道，魔试俱无前。保度冥劫津，宴盻无穷年。
　　西方七炁皓灵黄老白帝消魔王咒曰
　　西灵徊七度，大眇郁明华。白元维我神，皇真御景霞。皎皎三素晖，昭昭破百邪。摄音延至炁，金晶育三田。炼结固玉质，宝耀映琼鲜。魔精当灭试，逮地无沉连。逸辔高清馆。齐轮太上仙。
　　北方五炁五灵玄老黑帝消魔王咒曰
　　北方三秀霭，太上紫皇君。总炁摄幽机，造化敷灵纲。下统虚危精，宝育天元房。通灵大妙神，缠罗卫百关。豁落灭魔试，凶灾永不干。大道保自然，寿命无亏残。万劫享庆会，白日登云轮。
　　中央一炁元灵元老黄帝消魔王咒曰
　　混化归冲妙，元皇总帝灵？真老闭黄阙，四御齐玄钧。圆华太张上，同携坚玉君。结津固百骸，琼耀拥胎仙。晨辉注明景，魔殃自灭形。万道保无亏，返老回童婴。五会合一炁，飞驭超云京。
　　青天大魔制邪玉文
　　郁蔼苍晶，洞景开明。始阳九炁，停华育魂。流英妙府，灵真上神。
　　琼碧云冠，飞光羽裙。青腰玉女，太上真人。保度仙箓，消魔却氛。
　　右符与青帝大符，通灵合变，节度同功。
　　赤天大魔制邪玉文
　　昌阳真老，赤灵尊神。统御丹天，检制魔群。严驾朱凤，三角之麟。
　　上道太清，玄元之根。玄熛三炁，盘徊绛云。云养丹府，保制长存。
　　右文与赤帝大符，通灵合变，节度同功。
　　白天大魔制邪玉文
　　七灵皓炁，三素元真。中有黄老，制摄魔精。庚辛官将，七十万兵。
　　羽旗龙节，金虎云奔。断除妖妄，练育华英。与道长存，历劫无倾。
　　右符与白帝大符，通灵合变，节度同功。
　　黑帝大魔制邪玉文
　　北阴郁单，玄炁之宫。帝真灵会，驱神驾龙。室有玉女，夜光之童。
　　掌握图箓，摄制魔踪。虚危合化，紫烟激风。宝晶炼育，后天无终。
　　右文与黑帝大符，通灵合变，节度同功。
　　黄天大魔制邪玉文
　　元皇上灵，冲妙之尊。混合真朴，造化玄根。感激幽微，挺生大神。
　　摄召万炁，齐会华房。消荡百魔，与道俱昌。保度却灾，灭试除殃。
　　右文与黄帝大符，通灵合变，节度同功。
　　灵宝无量度人上经大法卷之四十五竟
　　灵宝无量度人上经大法卷之四十六
　　思神仪诀品
　　夫宿启者，正斋前一日取亥时，建坛设席，补职说戒，宣科励众，关盟三界，即是斋启告之夕，非正斋行道之日也。
　　玄师曰：明晨行道、续更启闻，至日一行道方入。清旦初朝及至宿启关奏，不在正斋行道之限。应斋者并在前一日沐浴，宿斋所，至日亥时，率众具威仪，引高功法师，诣
　　玄师天师前立定，请斋官烧香，度斋词与高功法师，然后高功於师前关白斋意。夫斋法精严，诸天上圣并降监临，每事须合法度。乃至都讲赞唱诵咏，亦须缓急得所，不得迟留，稽废失仪。凡高功启奏之时，东向平立，执简曲躬，调声正炁，直词小语，朴略曲素，不得厉声，过有烦饰。凡诸祈祷，先自悔过，然后请事言词，取节情理须中，勿事绮丽，失其诚恳。凡高功行道登坛，皆香汤盥漱，名曰荡秽。出盥漱，名曰闭真炁。先道众具仪，请诣师前序立，请斋官上香，执词长跪，关白斋意，知磬唱道，知炉华夏引，高功至坛下立定。次敕坛，次知磬举华夏，引，高功至坛前地户外立。次高功叩齿三通，念入户咒。变神诀，二指上节。咒毕，乃登坛顺转一匝，次第二级顺转一匝，左西向序立。次高功升内坛，西向设案上香，弹诀，请三师。次知磬举华夏引，高功上十方香。次高功诣天宝台，上洞案香，祝白。太清诀，中指上节。次高功复本位香案，东向长跪，上手炉香祝。上清诀次都讲举，各礼师存念如法。玉清诀存三师法，乃修行之道，本在存师，师之不存，道何从得。所谓师者曰度师，度师夕师曰籍师，籍师之师曰经师，以上人间三师也。别有天上三师者，太上老君为度师，虚皇大道君为籍师，元始天尊为经师。
　　思神仪法
　　平旦寅时，当思青炁从肝出，如云之升，匝绕坛殿，青龙狮子备守前后，仙童玉女，天仙地仙，日月星宿、五帝大魔，十方神王兵马，监斋直事，三界官属，罗列左右，即宣五星都咒。午时当思赤炁从心出，如云之升，市绕坛殿，朱雀凤凰备守前后，仙童玉女，三界真仙，日月星宿，五帝大魔，十方神王兵马，监斋直事，万灵官属，罗列左右，宣命魔神咒。人定亥时，当思白炁从肺出，如云之升，匝绕坛殿，麒麟白虎备守四方，仙童玉女，天地真仙，日月星宿，五帝兵马，监醮香官，三界官属，罗列左右，再宣五星都咒。闭目，内思五星五真五帝，备守身中，金华映盖一、体，体作金色，从肺出顶后圆光，如日之象，使照明十方，身中了然，尽见内外，昼夜三时行道，皆用此法。
　　呜法鼓二十四通
　　叩齿法，左左相叩为天钟，右右相叩为天磬，正中相叩为法鼓。
　　发炉出神诀
　　三五功曹，卯勒至辰左右官使者，巳至午左右捧香驿龙骑吏，未至申侍香金童，酉传
　　言散花玉女，戌五帝直符，亥直日香官。辰轮至午弹
　　次焚发炉符敷落神真四字
　　出官诀
　　五体真官功曹吏，卯上仙上灵直使，酉正一功曹，子出心左右官使者，午阴阳神决吏，丑寅科车赤符吏，辰巳罡风骑置吏，未申驿马上章吏，戌飞龙骑吏等，亥狼吏虎贲，坎察奸钩骑，艮三官仆射天绉甲卒，震天丁力士，巽离坤兑弹监察考召甲子诸官君。子轮至亥诀弹。
　　复炉符
　　入神诀
　　从子轮十二宫，至亥入中指中局定，当心存入服炁，咽下丹田。
　　夫三箓斋发炉，并甩洞元朝仪吏兵。若高功别受经箓，即当随所受法职，於发炉时关出吏兵。
　　夫礼十方，皆从北方而起，次东北方，东方，东南方，南方，西南方，西方，西北方，上方，下方。盖北为尊神众星朝拱之所，故先朝礼於北方也。
　　复炉毕，举出堂颂下坛，引高功至地户序立，高功念出户咒。次高功上玄师前香，表白回向念善。毕，次知磬举云道场法事毕，众官复位。
　　敕坛思存仪
　　夫敕坛之法，先以水剑安在地户上，选有威仪道士，具坛简诣剑水所。地户者，天地之炁所以初生，凡物之类所出入也。是以东南为极阳而生阴，故东南为地户。西北为极阴而生阳，故西北为天门。故修行朝真之法，皆去阴而就阳。先瞑目，存经籍度三师在西向，次存上仙蔽身大将军，姓唐，名宏，字文明，戴朱明赤帻通天大冠，绛章丹衣，带龙头玉剑，左手持金符。次存上灵隐影大将军，姓葛，名雍，字文度，戴朱阳青积通天之冠，绛纨丹衣，手持玉戟。次存上神藏形大将军，姓周，名武，字文刚，戴朱阳赤帻通天之冠，绛章丹衣，手持玉阳之节。存前有真官，绛衣，乘九凤。次步破秽斗，存北斗七星覆己头上，斗柄指前，不得遮耳目。次方称法位，关白斋意。毕三礼，收坛简垂，手握固，召四灵。四灵者，龙虎朱玄也。左手搯震午二诀，存肝心二炁，化形出立於前。左吹弹，右手搯酉子二诀，存肺肾二炁，化形出立於后。右吹弹，次两手捧心，足履丁字立，诵召三官咒，步丁罡三步，向剑水所。然后搯五方诀，召五龙毕，方剑水相向，持咒临坛洒浄。毕即於人门，步禹步罡至鬼户，煞剑退。次三拜，却搯中指中，存诸神复化真炁，再还兆身。
　　行持口诀
　　凡肝气上应木星，位在东方，为青色炁，凡属木及东方青炁者主之。肺气上应金星，位在西方，为白色炁，凡属金及西方白炁者主之。心气上应火星，位在南方，为赤色炁，凡属火及南方赤炁者主之。肾炁上应水星，位在北方，为黑色炁，凡属水及北方黑炁者主之。脾炁上应土星，位在中央，为黄色炁，凡属土及中央黄炁者主之。上田泥丸上清宫，凡上清宫用事，主在上田。中田绛宫玉清宫，凡玉清宫用事，主在中田。下田丹元太清宫，凡太清宫用事，主在下田。
　　混合日月法
　　人之三田，皆有真土，每遇子时已后，聚左右二肾真炁，於下田丹元，存如五色，缠络一丸中，与泥丸中真炁混合。复从玉楼降下，留在黄庭，与心炁混合。复运从夹脊而升，循泥丸一徧，复降在黄庭。存黄庭有一天尊，如己之形服。此真炁自子时午时，行此三次。午时己后，却用心火，降在黄庭中，想天尊在大火中坐，凝然不动，依坐忘法。
　　归息法
　　每一呼自丹田起，即存其息，纳在黄庭，使天尊纳咽。每一吸自鼻入，亦存其息纳在黄庭中，天尊纳咽。
　　朝元法
　　存上中下三田，各有天尊。却存下中二天尊，乘五色云炁，与黄庭中己神，同自绛楼而升，直至泥丸。存坐三尊皆在玉局，己却在玉局前，长跪奏事。毕，却存三清天中三清，乘三色云炁来泥丸，与己三田天尊混合，共成三尊。却存此三尊同成一尊，此一尊却乘五色云炁，从绛楼下入黄庭住，却行定法。
　　诵经法
　　正月为上元，自十一月、十二月、正月，皆存在上宫天尊谓经。七月为中元，自二月、三月、四月、五月、六月、七月，皆存在中宫天尊诵经。十月为下元，自八月、九月、十月，皆存在下宫天尊诵经。凡诵经时，须是行定法，后着耳彻听天尊诵经之声，琅琅然如钟声。
　　凡祈禳在上宫，凡炼炁在下宫，凡为亡灵在中宫。
　　为人诵经
　　凡为祈祷诵经，存泥丸宫元始天尊下降绛宫，仍摄祈梼人阳魂来受经，元始天尊授经典，与道君一例。
　　飞奏之法 黑一红二青三绿四
　　先须存己之神自黄庭，存五色之云径从玉楼，直上泥丸。却存从泥丸中飞步七星，节节随星步上，觉得身离地上极远，在大云炁中。乃将身横步七星，旋身入斗口，迭步六步。存身背北面南，行到火星，存红色。过火星，向东行，存过日官红色。过日宫，西行，存过月宫白色。过月宫，向西南方左转七徧，却从此出，循历东南二方天星，到东北角。却折步，循历北西南东四方天星。讫再到东北角。却望东直，从魁星巡一遭，径出向火星上行。过西方，见金星白色。过金星，向北行至水星黑色。自水星过东方，木星青色，却从木星再回水宫，复西自金星过西，直向中宫土星位，黄色。再从土星，复向金星、水星，到木星宫。复从木星宫，望西北角乘云直上，望见金阙。
　　凡人身中真炁，与诸天炁合。人以胎生，胎中复受邪炁，与正炁混杂。故人身中有十二结，三十九死户。先解十二结、三十九死户，则人之真炁上与天通。解结请道父道母之炁，先从下田结去解了，却解中田，后解上田。每田有四结塞死户。请三十九天正炁，复自下田起，止於上田。每田有十三死户。解结之后，合道父道母之炁为一身，归於黄庭。塞死户后，合三十九天正炁归於一身，号曰帝一。即是人之真性，归於黄庭。解结有解结经，塞死户有大洞三十九章，雄一雌一回风混合之道。凡治病驱邪，先须五斗五帝五魔等，与之安镇五脏，保命生津，驱逐邪炁。
　　凡行此符，先须行朝元法，上请真炁，具说某人病因，今请此符命。
　　凡治病，即用五斗等行符，半月日后，却朝元奏请，中理五炁，混合百神符，付之吞服，安镇黄庭。
　　凡驱邪，止是奏心章一通，与之分别人鬼之炁，不得入鬼神情罪。
　　凡治病驱邪一切行事，便出黄庭中天尊，居在泥丸，合五脏之炁，皆在混元中用事。
　　凡逐日无事，长居静室、焚香精思，使神不离身，方能朝元飞步，通达幽冥。
　　凡心章止许奏请一事，仍不得先语，务要诃达，上奏虚无自然玉阙。谨因左右龙虎君，侍香金童，传言乞玉女，左右香官使者，也炁正神，促气功曹，飞章从事。章前空纸，用黄神印章。后空纸，用越章印章，在大香炉内烧之。存用朝元法三次。第一次奏有章欲拜，第二次奏章口奏内意，第三次存天尊处分章事。
　　真静法
　　凡观心之道，须是内观其心，心无其心。外观其形，形无其形。远观其物，物无其物。三者既悟，惟见於空，空无所空，所空既无，无无亦无。无无既无，湛然常寂。寂无所寂，欲岂能生。欲既不生，即是真静。真常应物，真常得性，常应常静，常清静矣。人能如是，然后身得虚无，情回太极，可以接物利人，超凡入圣。此是正道，仰惟切在行持。自此行持蹊径，从无入有，行日月混合之法，安养圣胎全备，梦寐之间，与日无异，方可行持天洞迥风之道，得圣身康健，出入自然，然后可以巡游诸天，胆礼虚无金阙。
　　夜卧法
　　凡卧，先展开手足仰卧，后存思五脏，讫，却存天尊在黄庭中，凝然而坐，放大光明，十方辉照。当此之诗，忘去身心，留意内观，原我当来初生之神如何，凝湛如何，日用役使我形其神如何，而寓他日如何，迁神如何。沉思初觉神识昏昧，少顷心地豁然，觉得四炁宁静，日月垂光，双照玄宫之内。所存天尊分明端坐，更无一点尘翳，历历听得仙宫妙乐。又见世界种种奇异可观之事，即不得着想，恐神流荡。此是本性之明，经中所谓朗然见玉清境也。仍须日日行混合日月之法，可以养本性，贵得阳神强壮，可以倏忽万里。初有所观之诗，须是把定身心，身心不定，却成颠风。
　　斋醮法
　　凡遇施科，如宣五方灵文，即逐方存本色炁，来自家五脏中，混合五方。既毕，所存五脏之炁混作一炁，镇在黄庭，令己之天尊纳咽。在黄庭内，候宣太上五灵老君，召出臣身中。此一段文时，仍存身中三田正炁，上在混元宫，列位等侯请圣，即存上天诸位圣众，列坐醮莚，各降真炁，来与己头上混元宫诸神混合，共成一身，天尊在混元坐玉局上，受醮祭供养。俟复炉，即归天尊於黄庭中。
　　御凶邪法
　　凡遇凶恶颠邪之类，即存三宫天尊，升在泥丸宫中，列坐玉局之上，呼召身中五脏正炁升天中，与五星正炁，各化为一帝者，如人间帝王之状，各逐方色，依位而立，着逐方衣服，手执玉简。更将五脏五星，变为五斗。每一星官着道士衣服，各逐方色，依位而立，手执玉简。更将五脏五星，变为五天魔王，如人间将官，结束各依方色衣服，手执长戟，佩带弓剑，依位而立了。却存己神将吏，升五帝五斗五魔直前，擒下上件鬼贼，到天尊前，听天尊约束，押往三官都司听断。仍念此咒曰：神公受命，至金马驿程，九徧。即给五帝五斗五魔符，与病人服一月。
　　追荐
　　用心章一通，具述追荐亡人姓名乡里，生死岁月，及上请玉清上相大罗无极神公分司下降，主张追荐炼度之司。更请五帝五斗五魔符，为亡人修正五脏，请三十二天帝并大梵隐语，为诣十方狱司，追荐亡魂。仍赍元始符命一道，历关诸天一道，敕制地祇一道，普告三界一道，分诣诸处，追寻亡魂。仍作奏状，具上件符命，上乞敕旨，更作状申玉清上相，乞赐关行元始符命，至逍遥上清，告行太岁，年月日具位，奉行玉清上相无极神公。
　　报应
　　凡病人夜卧，用二道三五符吞服。用三五符，一道系在髻上，一道系在帐带上，一道安在灶上烧。仍以割子告报六司，同三五将军，追摄报应。凡用此符，先。须是依朝元法，默表奏天尊，乞符命报应了，将髻中帐带上二符浄处烧了。
　　禳镇
　　凡人间有种种不祥事，用铁板五片，阔三寸，长九寸，写五魔符，背后写禳镇，因依后下年月日时，后下半衔姓名奉行，仍先具心章一通，具述奏上，乞符命后方可行。
　　灵宝无量度人上经大法卷之四十六竟
　　灵宝无量度人上经大法卷之四十七
　　坛图幕式品
　　坛外灯图
　　右坛外燃灯，合一百五十九灯。太岁灯随年建，本命、行年、大小墓灯，随斋主生属安之。本命行年灯，随十二支转，大小墓灯以五姓纳音推。十方九官二十八宿五岳灯，并於逐方然之。七祖九幽灯，本法然於中庭，恐妨行事，可以西南然七祖灯，於鬼门然九幽灯。
　　建立坛墠
　　黄箓建立坛墠，法天象地，周布星躔，飞空步虚，旋纲蹑纪，或露於三光之下，或建於厦屋之间，或珠宫素已筑成，或私室临事创立，必在规程合格，制度不差，是以先代宗师无不注意。广成先生曰：斋坛定制，固不可违。若经营之时，必须详审裁木垒土，依法为之。今时常情，皆以露坛为宜，殊不知诚之所感，九天非遥，志之不通，跬步为远。若丹襟动於真圣，注念合於神明，岂屋之能蔽乎。禁坛之后，不可坛内逆行，及步骤往来，失雍容庠序之规。有匆遽奔驰之貌，体貌既紊，诚敬全亏，故儒家盛服，失容不祭。盖虞於此耳，将伸斋荐，宜保思焉。
　　坛法外级广三丈六尺，高三尺六寸。又法广五十尺中级广二丈四尺，高二尺四寸。又法广三丈六尺一级广一丈二尺，高三尺。又法广一丈八尺垒以宝博，砌以文石，一或材木暂建，垒土创成，务合规程，以崇朝奏之礼。或露於空明之下，以达志诚。或建以天宝台，取法上境。建斋行道，以此为先。中列太上三尊之像，如朝会玄都玉京也。坛上下四重，拦楯天门地户飞桥等，务令精好，纂作瑞莲之状。或八十一，七十二，六十四，四十九，随坛广阔设之坛下。或布博作砌，外广八尺。坛法立纂，各以青绛绳縻之，无使倾倒。秪开东南西北门，余皆拦断。三级之外栏竿，亦依数立也。朱为长纂，黑为短纂，中门及十二门上皆安灯，不在此数。其所排灯位，略标大槩，其数多少，随力所营。或秪依然灯威仪简文所载然之，亦可照耀诸天，续明破暗，下通九幽地狱，上照无极福堂。功德之中，最为上法。或兼诸香液，或杂以兰膏。鸾烛千卮，鸳灯万焰，攒花迭萼，凤羽鲸鳞，照灼奇姿，荧煌异状。或傍分月像，拟霜兔之精神。远写日芒，模梭乌之羽翼。或缀南箕之势，或传北斗之形，或缕以篆文，或图成真像，依稀众采散乱，俾群仪合规，自然获福。修崇之士，则而象之可也。
　　外坛长纂八，门榜十，毡席裀蓐等威仪，在外坛分左右序立。
　　中坛长纂八，短纂十二，门榜四，毡席裀蓐等。
　　内坛长纂十八，短纂十，门榜十，裀蓐等上安十方洞案及经案，立天宝虚皇之座，六职知磬表白词忏印剑童子下上，余不可登，五色幡花然灯如法。
　　坛榜篆文
　　外坛门榜八
　　乾宫梵通之炁
　　黄书黑榜，西北乾地。
　　坎宫洞阴之炁
　　黑书赤榜，正北子地。
　　艮宫梵元之炁
　　黄书黑榜，东北艮地。
　　震宫洞青之炁
　　青书黄榜，正东卯地。
　　巽宫梵行之炁
　　黄书黑榜，东南巽地。
　　离宫洞阳之炁
　　朱书白榜，正南午地。
　　坤宫梵阴之炁
　　黄书黑榜，西南坤地。
　　兑宫少阴之炁
　　白书青榜，正西酉地。
　　中坛门榜四
　　日门
　　黄书青榜，寅地。
　　月门
　　黄书白榜，申地。
　　天门
　　青书黑榜，亥地。
　　地户
　　黄书赤榜，巳地。
　　内坛门榜十
　　东南始阳生炁门
　　白书黄榜，辰地。
　　下方九灵皇真门
　　黄书青榜，巳地。
　　南方洞阳太光门
　　黄书赤榜，午地
　　西南元黄高晨门
　　白书黄榜，申地。
　　西方通阴金阙门
　　黑书右榜，酉地。
　　西北九恤梵行门
　　白书黄榜，戌地。
　　上方大罗飞梵门
　　青书白榜，亥地。
　　北方阴生广灵门
　　青书黑榜，子地。
　　东北灵通禁上门
　　白书黄榜，寅地。
　　东方青华元阳门
　　朱书青榜，卯地。
　　羽盖琼轮之符
　　丹舆绿辇之符
　　朱凤之符
　　玄龙之符
　　九色之节符
　　十绝灵旛之符
　　九凤齐唱之符
　　八鸾同鸣之符
　　五色狮子之符
　　九光白鹤之符
　　青龙侍卫之符
　　白虎镇守之符
　　朱雀阳精之符
　　玄武后拥之符
　　右符章并搯玉清诀，取青黄白三炁吹成。凡建坛陛，分布十方，以卫灵坛也。
　　泰玄都省居坛之东一
　　泰玄省主斋醮之事，黄箓大斋悉属本省。内立玄师、天师、北帝法师、泰玄上相之位，玉情上相之位，作帐幄设圣像几案，供养如法。
　　天枢院居坛之西一
　　天枢院主奏章之事，黄箓大斋敷奏颁行，悉属本院。内立二师、天枢上相、天机上相、天枢院使之位，作帐幄设圣像几案，供养如法。
　　考校所居坛之东二
　　考校所主录斋坛功过，诠定善恶，悉属其所。中立三官五帝、九府四司录宫之位，作帐幄设圣像几案，供养如法。
　　炼度司居坛之西二
　　炼度司炼度亡魂，迁升幽爽，生尸冶炼，悉属本司。中列炼度之司真灵之位，供养如法。
　　救苦堂居坛之东三
　　救苦堂主召集阴冥，救拔罪苦。中立救苦天尊、北阴大帝、十王幽宰之位，供养如法。
　　化治居坛之西三
　　化治主告盟演法，领众化民，行道始末，悉由本治。中设高座两班，序立设位。
　　神虎堂居坛之东四
　　神虎堂主颁行符命，摄召亡灵之职。中立神虎将吏之位，作帐幄设位，供养如怯。此堂常行遮断，非行摄召之人不可出入於堂内，斋官行香，宜置炉於帘外。
　　社令司居坛之西四
　　社令司主关盟通召之命，监卫斋坛，引领亡魂之事。中立里域社令司命等神、神将吏兵之位。
　　受度堂居坛之东五
　　受度堂设所荐亡魂祖先真像之位。
　　普度堂居坛之西五
　　普度堂中立六道四生、九州分野、十类孤魂滞魄之位。
　　建坛堂陛章
　　皇人曰：夫建坛，当先建十二堂陛，召集高仙，方缘旛幢，召真灵，分章奏。且十二堂者，一曰青华之堂，二曰神虎之堂，三曰纠察之堂，四曰精思之堂，五曰冥官之堂，六曰监生之一堂，七曰荡秽之所，八曰受炼之司，九曰黄箓院，十曰受生之案，十一曰五道都府，十二曰通章之司，各有宫将名位，行遣仪式尽依规式而行之。其功甚大，不可不尽诚也。
　　青华堂圣位
　　东极宫中大慈仁者，寻声赴感太一救苦天尊，九幽拔罪天尊，十方救苦天尊，大慈大悲救苦真人，大慈大悲大慧真人。
　　皇人曰：上以碧落空歌之图安其中，每日焚香，当歌咏青华救苦颂，三时行道而朝礼之。夫启斋之始，宜先进通天救苦表。以告启天尊，慈悲闻声应感，立至玄坛，而施教度之心。
　　青华救苦颂三首
　　早朝
　　天尊发愿大悲心，救苦方方化善因。
　　五岳四司皆禀命，酆都北府尽停刑。
　　真符告下咸蒙赦，童子传宣救罪人。
　　元始化身真妙相，度人无量道方成。
　　午朝
　　天尊誓愿度众生，说法庄严坐宝林。
　　狮子九头分瑞相，慧光一照廓幽阴。
　　刀山剑树皆摧折，火翳风雷悉罢停。
　　无量大悲来救度，酆都地狱悉瞻闻。
　　晚朝
　　天尊慧力拯含灵，救苦寻声破铁城。
　　弘济无边随愿度，光明普照达幽扃。
　　慧风扇处炎烟灭，法雨沾时发朽荣。
　　无量慈悲咸救度，亡魂俱得面慈尊。
　　神虎堂圣位见神虎追摄品
　　纠察堂圣位
　　玄中大法师静老天尊。
　　三天大圣都天大法天师。
　　灵宝经籍度三师。
　　上元一品赐福天官。
　　中元二品赦罪地官。
　　下元三品解厄水官。
　　九天采访使应元保运真君。
　　皇人曰：夫建斋之始，当进启玄表文，登坛补职，应朝礼事。毕并还纠察其过愆，预对师君，赎其罪愆，免受考於冥司。至散斋之时，当进谢玄表文，并补职状，并看经数目名字，及三官谢罪礼毕，文状，即再回谢五师之恩。
　　请三师仪
　　经师
　　金简灵篇，琅函宝诰，既流传於末学，宜尊仰於真师。凭青丝金钮以誓勤行，采蕊笈云囊以求奥旨。及修斋祀，先奉经师，仰望真慈，俯临法席。某等无任恐悚，战灼之至。
　　籍师
　　范金为籍，柔玉成篇，盖上圣之秘书，纪诸夭之隐讳。积功累德，虽纤芥而不遗。擢品升真，历劫年而无坠。爰修斋直，当奉籍师，仰望真慈，俯临法席。某等无任局踏，俯望之至。
　　度师
　　参佩经箓，实仰祖师。拔俗超真，是凭教父。顾后学敢忘於立善，而迷涂尤得其旨归。幽显俱遵，古今一贯，况陈胜范，当奉度师，仰望真慈，俯临法席。某等无任兢栗，哀祈之至。
　　精思堂又曰存真堂
　　金真演教天尊。　直印灵官。
　　掌剑童子。　　　掌仪灵官。
　　监察使者。　　　临坛主盟高功大法师。
　　都讲大法师。　　监斋大法师。
　　侍经大法师。　　侍香大法师。
　　侍灯大法师。
　　冥官堂圣位
　　东岳天齐仁圣帝。南岳司天昭圣帝。
　　西岳金天顺圣帝。北岳安天元圣帝。
　　中岳中天崇圣帝。地府酆都大帝。
　　地府九垒土皇君。一七太素妙广真君。
　　二七阴德定休真君。三七洞冥普静真君。
　　四七玄德五灵真君。五七最胜耀明真君。
　　六七宝宿昭成真君。七七泰山正道真君。
　　百日无上正度真君。小祥飞魔演庆真君。
　　大祥五化威灵真君。十王案分诸司官典。
　　九幽地狱冥官。十大地狱冥官。
　　十八地狱冥官。二十四狱冥官。
　　三十六狱冥官。大小铁围山无间地狱冥官。
　　祝文
　　九泉之下，长夜之中，阴官掌罪之司。鬼趣执刑之府。苦魂受考，万死万生，滞爽罹殃，一来一往。非狱吏操心而至，乃众生造罪所招。匪凭灵宝之大斋，莫出幽阴之暗府。伏惟五岳圣尊，酆都地主，冥官主者，考罪曹僚，遵天尊之符命，开地狱之重门，宣金箓之真符，赦幽关之罪对。超离狴犴，升陟南宫，普承一扬泰之恩，共入玄元之道。福资存殁，利及有情。
　　监生堂圣位
　　九天延寿益算君。九天回骸起死君。
　　九天储福定命君。九天监生大神。
　　九天卫房圣母。　六甲保胎符吏。
　　送生童子。　　　九天一切真宰。
　　九天监生符
　　飞　 玄　 之　 炁
　　结　 成　 真　 文
　　死　 骸　 开　 度
　　万　 品　 生　 根
　　右天书玉符，书於监生司中，设一位香案上供养，亡人见之，自然百骇流光。禳却尸血之光。
　　荡秽天医所圣位
　　运秽神君。　解秽神君。　收秽神君。
　　却秽神君。　除秽神君。　斩秽神君。
　　灭秽神君。　洗秽神君。　破秽神君。
　　荡秽神君。　东西南北四灵解秽神君。
　　天医度厄绩命君。　鶣鹊使者。
　　天医院官童圣众。　正一洽病功曹使者。
　　六甲治病将军。　　砭石小吏。　尚药灵童。
　　受炼司圣位
　　开光尊神九光童子。
　　丹天左右卫大将军。
　　妙行真人炼魂始者。
　　火铃灵童炼魂使者。
　　掌水火池使者。　十二生炁将军。
　　掌天仙道大神。　掌地狱道大神。
　　掌人道大神。　　掌神道大神。
　　掌畜生道大神。　掌饿鬼道大神。
　　灵赛无量度人上经大法卷之四十七竟
　　灵宝无量度人上经大法卷之四十八
　　登坛演祝品
　　登坛演法章
　　此一瓣香，以杳冥为根，虚空为体。八风吹不动，万夫挽不回。今朝出手拈来，奉为法坛施设。先为上祝皇帝，伏愿后天不老，如日之升，长为大道法王，永作太平君主。
　　此一瓣香，奉为当朝宰辅，百执公卿，我道吾邦，要官贤职。伏愿一德格天而固久，六鳌载地以齐监，佩玉横金，咸跻要路，攀龙附凤，皆上层霄。
　　此一瓣香，奉为在会一切贤士信人。伏愿道性渊澄，顿悟一切烦恼，罪根山峙，永离无量萦缠，人人玉骨凝真，一一金书姓字。先亡宗祖，俱证善缘，有识含灵，咸超法界。
　　次升座白文
　　自然元始，灵风鼓空洞之章。无量度人，流火炼丹阳之炁。开明三景，普殖神灵。以混化之五文，妙神机之九转。或出或入，负阴抱阳。若存若亡，深根固蒂。处真寂而叩之即应，悟玄虚而感之遂通。况夫自生者附土块而沉魂，得一者体轻清而浮爽。由是说三十六部之秘蕴，独灵本真。锡千二百之官章，拯济流浪。白骨在野，遇长生灵符而枯朽发烟。紫炁度关，演妙法真经而镬汤停沸。方方教化，种种生成，强名曰大，则六合不辽。字之曰道，则万夫受分。超太元则一法不立，被含识则众妙难言。授帝王三箓之简文，标士庶九坛之科式。死生蒙福，今古共遵。奈何阴阳路隔，生死理幽，徒切断肠，莫知罔极。切以太上降返魂之箓，玄都出度死之仪，斋告可崇，灵音惟信。是以洗心奉戒，闲邪存诚，青丝代割发之纹，金宝充质盟之信，削词露恳，拜手祈天，既沐谦勤，难以抑绝。况某等遁身林岭，抗志烟霞，粗研秘箓於玄坛，常愧飞神於寥殿。当兹勉励，咸在涤除。吾无心则心廓太虚，吾定慧则慧光不碍。举扬玄范，吟咏空歌，琳琅之音而响彻十方，梵行之炁而充满八极。金龙飞跃，神虎骤奔，玉札颁而岳渎敬听，符命宣而酆幽遵领。掷火万里，周旋大冶之炉。流铃八冲，下破寒丘之锷。是以日月之精光一吸，照破夜台。天地之正炁聚机，度斯灵识。上赖天尊之道，下赞樵木之臣。法众同心，大开灵席。
　　开坛启请词章
　　黄箓大斋弟子某，稽首再拜，辄露精诚，上干视听。伏念某等生居尘冗，长务俗华，区区苦海之中，汨汨业尘之境。幸缘宿骨有善，志慕清虚。虽为聋瞽之人，心崇至道，欲渐跻於玄妙，推济度於存亡。拟将自新之功，洗涤往日之过。况自今日已前，九州分野之内，忠臣义士，因为国以亡身，孝子顺孙，缘保家而丧魄。或流离异邑，遭冻馁以消魂。或暴露佗乡，致不足以横夭。或强虏凶残，假手还於宿债。或遭罹兵运，劫灾偿於前缘。抱贞坚之烈妇，怀赤心之正人，犯触一时之怒，殒於刃剑之锋。或婴孩炁怯，病老尪赢，因起居不节，缘坐食不便，死於道途，漂泊郊野。或自弃自残，投水赴火，舟楫乘风涛之中，屋宇遭风雨之害。或故误饮毒而归溟泠，或冲逢猛兽而遭吞啖，颠险堕身，国法丧命。更有风劳气泠，数尽告终，茫茫苦累，悲乡路以遥长。渺渺幽阴，叹何年而生化。若不依凭道力，此等何遂超升。切闻黄箓大斋，功德不可思议。洞玄醮法，神力广大，善救无边沉泉之苦，能拯亿万期劫之魂。金箓赦曩日愆非，白简度逍遥快乐，三见此斋，不经五苦，何况精专修建。伏闻某师先生，广扬教法，丕阐真风，演清静於无为，拯存亡於下土，功成行着，众所推崇，德贵道尊，人皆敬仰。伏望慈悲悯念，特垂允俞，暂赐仙斿，俯临斋会，提纲振领，奉行高功之令仪，总宰坛场，广阐盟真之教范，功沾幽显，惠及存亡，诚非弟子之功能，皆出先生之道化，弟子再拜。
　　师答
　　某蓬摹寒生，刍荛下士，虽得法於明师，奈自身而未度。伏闻内有妙而外妙自应、内有真而外真自来。缘某末学凡夫，尚拘尘世、无真妙之元，焉能外扬至道。本欲栖神岩穴，绝智韬光，吐纳三晨之华，灌炼九真之液，内养胎仙，形神俱妙，方可济物度生，阐化流教，特蒙诚恳，敢不启闻，难当此职，请求明师。
　　再请
　　某等再陈丹恳之心，仰渎高明之鉴。伏闻正一天师获丹书於荆山，未欲修炼，恐无功於下世，惭事三境於天阙。妙济真君得玉箓於西楚，径行接物，感拔宅而上升。所谓先积外德，次修内功，表里相扶，丹诚贯日，指洞天以遨游，定惠外修，啸风云於仙阙。自古高真，莫不如是。伏望某师先生，效前真之灵迹，作济世之律梁，仿古仙之遗业，修拯度之梯航，特垂方便之门，永开存亡之路。亿万苦爽获遂生成，天上地下皆怀慈报。况法坛已备，开启俄临，幸乞慈悲，俯赐方便。存亡承开泰之恩，生死荷提携之化，某等不胜战灼之至。
　　师再答
　　某伏闻盟真巨典，玉匮玄章，皆玉清天尊所宣，实太上道君所授。敷演三十六部之尊经，具载百万琅函之圣范，保镇邦家，济度幽显，诸天尊瞻仰，仙真禀奉。金符玉简，救多方之万罪。三皈九戒、度亿劫之冤雠。破狱烛幽，神灯分光於惠泽。真经圣号，金口所宣於苦海。三回九炼，十诵歌音，非世上之常典，乃玄都之禁文。千真效职，万圣俯降，有违纤毫威仪，必受酆都刑宪。某以凡材浅陋，科格罕闻，欲勉力而奉行，恐沉坠於功德，一身招谴尤。甘宁无负於亡者，不敢克当，请求明师。
　　弟子三请
　　某等不避干冒之愆，再陈恳悃之词。特蒙指教，一一知闻。切缘坛场已备，威仪肃清，三界神灵仁望久立，九幽长夜孤爽瞻仰。惟愿慈悲，俯临法会，开度亡魂。若稍有私心不一，始勤终怠，讪谤评议，论量假真，违科慢道，不敬师尊，甘受风刀之苦，万劫长夜无终。伏望不违盟誓，特赐允陈，不胜望恩之至。
　　师第三允请
　　蒙示三请，区区足认。汝等竭诚，不欲避辞。恐误圆成，勉强枝持，一心奉行，随其所愿，普获殊恩。以此开坛功德，上资七庙尊仪。游神太漠，炼真於碧落之天。骖从玉皇，养素於明霞之境。次乃清除九土氛尘，屏息四夷烟燧，风雨时若有润，秋成疾疫不生，虫蝗殄灭，一切亡爽上登道境，四生六道皆获妙乐。今则威仪已备，开启时至，更不谦谦，各惟珍重。
　　弟子谢师
　　某等伏蒙某师先生允请，不胜感恩，仰谢之至，再拜引师登坛。
　　登坛开启
　　生育天地，运行日月，长养万物者，道之用也。垂科设教，授戒传符，济生度死者，道之慈也。黄箓白简，下拯冥途，普济幽爽者，玉清之曲赦也。明道之用，运道之慈，而祈玉清之曲赦者。存乎人，动天地，感鬼神，远近幽深，应如谷答者。存乎诚，苟非其人，诚亦难格。兹者伏承某人，建兹法席，寅奉真灵，超度亡魂，上生仙品。我今克遵科教，备列威仪，有朱章以召魂，有兰汤以荡秽，有华灯以回耀，有宝旛以迁神，有灵符以下於九幽，有供养以资於六道。先皈命於三宝，次说戒乎九真，回幽魄於南宫，削黑名於北府，注大法药以救沉沦，执大法炬以照幽昏，布大法云以覆群品，其为功德，难可胜言。如某者误承人知，祇事瑶坛，敢不惕惕于心，求哀太上。所冀高真降格，亡者超升，易容颜於九炼之庭，消冤对於三官之府，悉仗慈悲之愿，同游道德之乡。更冀同坛，敷扬教典。
　　拜章法语
　　此一瓣香，上通三境，下彻九幽，历浩劫而必通，御圆轮而常应。以今焚向炉中，奉为亡过某人。伏望蠲除瑕累，迥脱尘根，顿超有漏之乡，俓达无为之岸，真源湛寂，一法不存。妄念分驰，万缘竞起。悟之则超凌大化，昧之则沉溺迷途。矧兹浮爽之忧，未达返胎之旨。故大道悯群生之苦，而盟真垂济度之章。一念超升，惟潜通於肸蠁。丛霄冲漠，曾不间於纤毫。俯回曲照之恩，感荷迁神之惠。某式遵素简，叨系玄司，既承诉列之诃，敢怠誊陈之事。今则百灵司在，四炁澄清，载肃威仪，通行章御，第帷初浅，曷副请祈，尚冀同流，共彰妙感。
　　炼度说戒升座请答章
　　道士三礼跪词云
　　某等伏闻大道，阐慈悲之教，众生蒙济度之恩。式按金科，肃陈浄醮。既
　　真仙之下鉴，而符录之可陈。福被三途，功超九夜，愿施开度，拔尔沉沦。
　　答云
　　玉古。金训，示之宝箓灵符。九夜三途，赖之度魂炼魄。当付上士，不传非人。顾兹 茸之庸材，讵敢独当於大请。
　　再跪云
　　三界俯临，一心至恪。符箓苟陈於座席，灵仪实赖以生天。仰辱逊谦，遽辞请祷觊，仰体乎天意，俯从乎人心。愿矜九夜之沉魂，实乃道师之慈惠。既精诚而必至，望幢节之早来。
　　答云
　　伏闻代天行化，利物济人，必也道价之高明，故慰人情之愿望。实惟浅陋，难以奉行。
　　再跪云
　　伏念某拜表上章，常屡闻於三界，肆筵设席，已敷布於四隅。斋心激切以胆天，苦爽悲愁而俟命。伏乞高功大法师，言泉润下，大度包荒，促羽旆以溥临，演灵文而广济。三途五苦，愿施拯拔之仁。滞魄幽魂，实赖超升之泽。某无任恳祷之至。
　　答云
　　请约再三，信诚备悉。既真灵而俯垂下降，顾愚昧而敢不上闻。义不容辞，礼当敷奏，符箓装严於宝轴，灵魂炼度於朱陵。大众前行，愿从其后。
　　请真师颂曰
　　龙汉启盟律，劫劫度天人，大开灵宝囿，津济生死轮。是谓慈悲道，能发枯朽荣。自非吾世师，孰与达幽冥。
　　灵宝无量度人上经大法卷之四十八竟
　　灵宝无量度人上经大法卷之四十九
　　降召符命品
　　皇人曰：大有妙庭，金阙玉房，皆元始灵宝之炁结成，自然之文，以制万天之分。夫行持之士。若建灵宝坛，须篆条真召灵二符，以化坛陛为金阙梵行之界，方始行事。
　　上清灵宝降真符
　　上清灵宝召灵符
　　右二符中，自有符吏一十二人，监临坛所。书时玉清诀，取天门三炁吹篆而成。
　　玄师曰：元皇降真灵符，虚皇召灵灵符，乃三天玄正气自然之章，以召三元众真万灵。兆司清官仙阶，召三元众真万灵。兆司清官仙阶，位始灵虚真品，欲降百真召千灵，以青绮七尺二寸中绝，朱丹书降真灵符，飞黄篆召灵符，安於靖中，以黄锦作席，或黄缯亦得。用醮礼祭之百日，降真召灵使者，玉女金童，各三人，随祭降下，直卫真文，所召百真千灵，立降于室。学不笃信，五岳试人。轻露泄密，所召不神。
　　凡诸三天仙真灵神，遵符而届前。无神文乃为妄召。虽精思苦彻，万遍一报。或有降者，多作魔试。受者依玄都赍格，斋三素缯，随年尺，诣有经之师以画，坐而心记，不载於文，恐鬼神禽畜切视漏泄也。
　　灵宝召天真符
　　应召诸天真须依上书太上元始玉敕散形
　　天真圣位
　　天真大神，辰妙行真人，酉至真大神，亥度人不死之神，申南极长生君，午好生韩君丈人，离南上司命司录，延寿益算度厄尊神，寅卯丑离回骸起死无量大神未长生度世无量大神未五老帝君，中指下诸天丞相，玉皇监生大神，子三官帝君，中亥子东方八天帝君，南方八天帝君，西方八天帝君，北方八天帝君。东斗主算君，卯西斗记名君，酉北斗落死君，子南斗上生君，午中斗大魁君，中指中青天魔王，卯赤天魔王，午白天魔王，酉黑天魔王，子黄天魔王，中指中千和万合君，四指中过离至卯。长生大君，子玄无英公子，寅丑白元尊神，巳未太一司命君，酉桃康合延君，辰巳执符把箓君，子丑保命生根君，大指中中理五炁君，中指中混合百神君。卯酉中指中。
　　总召君吏符
　　君吏圣位
　　神公受命君。普扫不祥君。八威吐毒君。猛马四张君。天丁前驱君。大帅仗旛君。掷火万里君。流铃八冲君。金钺前戮君。巨天后刑君。屠割鬼爽君。风火无停君。千千截首君。万万剪形君。明检鬼营君。金马驿程君。元洞玉历君。混洞赤文君。敷落五篇君。赤书玉字君。八威龙文君。旋斗历箕君。上开八门君。飞天法轮君。欲界大魔王。无色界大魔王。色界大魔王。束送妖精君。斩馘鬼锋君。敕制地祇君。历关诸天君。普告三界君。魂度朱陵君。受炼更生君。消诸不祥君。保举上仙君。
　　右官君皆属法部之驱使，应书神君号，念诸天校录，至诸天临轩。巳至午中指中。
　　召十方飞天神王符
　　师曰：十方飞天神王，威德最大，功力甚重，圣化不可思议。於赤明劫初在浮黎国中，开图校录之日，奉元始至尊之命，掌三界十方一切图录，校量罪福轻重，记录功过浅深，随方量品，无极度人。各有十方飞天使者吏兵，亿乘万骑。兆能崇重尊仰敬奉，凡诸度生救死，遣飞天使者奏告神王，乞行救度，朱书方位，各随事注於下，吞佩烧服贴镇，立获神应。
　　师曰：所召所服，别有密旨。慎无妄泄，犯之必至殃考。择吉日采古枫木，作九宫盘。方面六寸，画九宫八卦，中宫立上下二方，以三素之色为彩缯。如欲用栢木作神王位牌，圆面一寸许，自初一日为始召之。凡有所度，朱书其言，掷直之方，其响应立至。无所不治，无所不服，无所不至，无所不度也。初一、十一、二十一，东方神王下降。初八日、十八、二十八，南方、东北方神王下降。初四、十四、二十四，西方神王下降。初五、十五、二十五，北方神王下降。初三、十三、二十三，东南神王下降。初六、十六、二十六，西南神王下降。初七、十七、二十七，西北神王下条。初九、十九、二十九，上方神王下降。初十、二十、三十日，下方神王下降。
　　师曰：并依神王下降直日用之，并所主之方神王同应之方。小事不可召，大事方可施用朝元，皆神王开道引前也。
　　飞天宝台之式
　　符散形
　　敕召十方无极飞天神王长生大圣齐驾降临。
　　年　月　日具法衔姓　其符召。
　　遣十方飞天神王咒
　　东方无极飞天神王忽，掌兖州分野。震文召之，遣咒曰：
　　七静道生，七观无生，元始观身，飞晨玄真，东方神圣，秉敕无停。急急如灵宝大法律令。
　　南方无极飞天神王飞，掌扬州分野，离文召之，遣咒曰：
　　灵都九通，万炁交中，神敕一下，靡敢不从。急急如灵宝大法律令。
　　西方无极飞天神王云，掌豫州分野，兑文召之，遣咒曰：
　　仙司总录，玉宝虚中，玉敕一下，莫有不从。急急如灵宝大法律令。
　　北方无极飞天神王无镜，掌冀州分野，坎文召之，遣咒曰：
　　建元玄虚，寂妙入无，神敕振伏，走雾云衢。急急如灵宝大法律令。
　　东北无极飞天神王梵，掌青州分野，艮文召之，遣咒曰：
　　安阳昌灵，保黄飞群，直符所制，万神敬听。急急如灵宝大法律令。
　　东南无极飞天神王那，掌梁州分野，巽文召之，遣咒曰：
　　绛力隐微，太真玄珠，敕命摄制，风马奔驰。急急如灵宝大法律令。
　　西南天极飞天神王度仙，掌刑州分野，坤文召之，遣咒曰：
　　空寂晖晨，含景玉虚，符命所遣，莫敢运储。急急如灵宝大法律令。
　　西北无极飞天神王玃无，掌徐州分野，乾文召之，遣咒曰：
　　显德总持，静梵玄英、玉符一下，不得留停。急急如灵宝大法律令。
　　上方无极飞天一神王瑛，掌雍州分野，中指甲下召之，遣咒曰：
　　圆盖法轮，扶搏耀乾，玉符一敕，直造帝前。急急如灵宝大法律令。
　　下方无极飞天神王落，掌五狱地府冥曹，中指中召之，遣咒曰：
　　岳渎沧溟，宗崇灵敕，玉符所遣，何赦不遵。急急如灵宝大法律令。
　　总召十方神王咒曰
　　洞玄宗先，灵枝之元。太一左史，御气飞烟。雍雍侃侃，褒服飞仙。一瞬十极，总御万天。阿褴那易，婆步昙延。远落那顾，乘命玉宸。付令侍坛，为宣化度，如律如编。
　　总遣咒
　　阿褴那易，孛连婆步。达落昙延，厥沦那顾。赍章飞驰，以云以雾。龙召宝环，削简正误。错字为政，落字为注。无令上官，典者遣去。
　　应十方神王，各领天兵万骑，可以通信十方，招及群仙，收斩阴魔，制伏鬼师，不可妄遣。
　　召集万神启还符具还无叙玄品
　　召九阴符
　　素华阴精，晨耀合明。混冥太真，回反胎婴。青腰玉女，飞霄羽裙。
　　右侍帝轩，群魔束形。随我熙篇，提摄魂灵。袭庆柔顺，安镇帝廷。急急如律令。
　　召九阳符
　　九阳神梵，玄景晶英。真光凝结，反易胎婴。太华金童，总统天星。
　　随符驱役，侍卫合并。辟邪去秽，摧灭妖精。灵符告下，与道长生。急急如律令。
　　右二符黄纸朱书，左手上帝诀，天门炁。
　　玉清符
　　玉清符文到处，万神咸从。
　　右符黄纸一朱书，玉清诀，中指中文元始祖炁，吹入符中。
　　上清符
　　上清符文到处，万神敬从。
　　右符黄纸朱书，上清诀，中指上文。灵宝真炁，吹入符中。
　　太清符
　　太清符文到处，万神敬听。
　　右符黄纸朱书，太清诀，中指下文。太清混元炁吹入符中。
　　上界符使符
　　驿龙骑吏，星奔火冲。急急。
　　右符，黄纸朱书，中指中文，天门炁。
　　中界符使符
　　播地撼山，直符威兵。急急。
　　右符黄素朱书，中指中文，地户炁。
　　下界符使符
　　帝灵敕命，帝灵没水。急急。
　　右符白纸朱书，中指中文，斗炁。
　　日直功曹符
　　玉帝灵灵，上彻三清。直日功曹，疾速降临。玉清敕命，敕召众灵。上通无极，下彻幽冥。收魔摄鬼，不敢久停。太上敕命，火急降临。急急如律令。
　　右符黄纸朱书，搯本日诀，取本时炁，敕咒曰：
　　玄曹玉文，立功之官。主治玉清，奏报三天。上帝有敕，速下神光。谨召某日功曹，依律速至。急急。三五使者，直日符兵，功曹走吏，闻吾呼召，急急如云。急急。
　　召当界土地符
　　乾天精灵，七真元君。五斗华盖，缠络我形。身佩七星，流金火铃。照彻十方，洞及杳冥。普告当境，土地正神。魔无干犯，鬼无妖精。千千截首，万万剪形。安则有庆，动则无生。土地正神，各保安宁。急急如律令。
　　召社神符
　　讫埵弥泮咤。
　　右符凡有事系，召五岳岳吏使之。书符时搯艮文，念咒七遍，欲召城惶社令应土地典者，皆用此，搯坤文於其下。先书名，次以符召。此符昔尝召南昌社伯，用之验。
　　命魔前袪符
　　皇人曰：夫拜表上章，朝真谒帝，宜先於坛陛，焚命魔前袪之符，开通道路。夫度亡魂，亦以黄纸朱书，阔七寸，长九寸，青腰封，搯上帝诀书之，取灵宝祖炁贯注符中，脊五帝大魔手执命魔之旛，引导而行，经过三界，万神不敢拘留。
　　牒命魔杀鬼前袪符吏
　　命魔密咒曰
　　皇人曰：凡诵此咒，当面西北，存九天之炁化九色之光，降灌兆身，而成圆象，光映十方。然后吸炁玄光入口，咽液九过，叩齿九通，而通炁再拜，想元始天尊降於空玄之中。而咒曰：
　　黄中策炁斩祆宗，察制强精断邪翁。太上有命太上房，急召北帝诣玉宫。受承威令宣魔主，五炁蓊郁与命冲，秘藏玉文方就隆。三天运明，六天运终。贤者哉。出《灵宝玉符人鸟经》。
　　咒毕，存元始天尊降金光，自顶门而入兆身，至于绛宫，结成金液之丹，光充八溢，内外莹明，万神敬听，三界廓然，然后挑中指中而退。
　　执符开通道路密咒曰
　　元始登引，天真大神。上圣高尊，妙行真人。十方无极，至真大神。倾光回驾，监真度生。诸天丞相，南昌上宫。韩司主录，监生大神。执箓把籍，齐到帝前。随所应度，严校诸天。普告三界，无极神乡。泉曲之府，北都罗酆。三官九署，十二河源。上解祖考，亿劫种亲。疾除罪簿，落灭恶根。不得拘留，逼合鬼群。元始符命，时刻升迁。急急如长生大帝律令。
　　三遍，取天门炁一口吹符上，弹诀。再搯破秽诀，烧符於鬼门上。又咒曰：
　　元始符命，时刻升迁。
　　张万福天师曰：天尊未说经之前，诸天三界魔王，五帝大魔，皆为万神之宗，总领鬼兵，游观太空，自号赫奕，与天齐功，行威纵毒，病苦万人。男女祷祝鼓舞，以敬畏迎。天尊说经之后，百魔伏化，而神公受命，普扫不祥，魔无干犯，鬼无妖精，众魔既伏天尊圣化，便为诸天上圣，妙行真人，策驾前驱，扫尘启道。所以众圣将欲进天，先念诸魔前驱策驾也。经云：魔王敬受事，故能朝诸天是也。所以步虚，当先存思命魔。
　　右三朝命魔，张清都所言尽矣。赵道升修黄箓仪，认为内事止於午朝命魔，盖本政和金箓。此是其所见错处，非经旨也。
　　供侍真君玄武祭祝章
　　皇人曰：玄武者，乃玄元之化身，抱虚危之二宿，合水火之两精，声振九天，威降魔部。夫行持之士朝真望阙，入靖存神，莫不以玄武之神，通灵符而行法箓，驱除瘟 ，剪灭邪魔，察其行道之心纯，乃保举於玉帝。虔心供侍，无愿不从。此灵宝法中之从将者也。
　　祝文
　　天听甚卑，有言而必察。神鉴不远，无愿而不成。角动角而宫应宫，诚感诚而德召德。虽恶人斋戒沐浴，事帝惟恭。夫末学道浅疾伤，行香获福，仰启玄天大圣，依皈北极之神。禀日光而生形，含阴精而受质。生神灵，长勇猛，惟务修行，辅玉帝，斩妖魔，斯救群品。佩紫袍金带，履苍龟巨蛇，剑光射虚危之间，神炁冲吴齐之分，六丁前拥，八煞后随，神统万灵，威镇五岳，腾天倒地，掣电奔云，破碎妖魔，飘荡鬼贼，百灵咸遵戒令，小鬼不敢现形，人民无横夭之尤，家国有安宁之庆。所祈必应，有感咸通。某幸参大法，受灵宝之玄章。佩印行符，应天元之节度。切虑建兹坛陛，秽恶侵凌，舍尔灵明，叨啖有室。非假威神之力，曷为逸乐之方。式逢下降之辰，特启供陈之礼。仰冀神光晖映，圣力潜通，神不鬼而鬼不神，正不邪而邪不正，克应有求之愿，潜消无妄之灾。即使靖治兴隆，魔王畏惧，早着功勋之籍，速成大道之功，臣稽首再拜。
　　召玄武玉符
　　福德立降玄真六字。
　　右符搯子文，念咒曰
　　梵行诸天，周回十方。无量大神，皆由我身。敕符所至，混玄合冥。急急如律令。
　　供侍北辰祭祝章
　　恭闻太极未分，舍三才而周一气，两仪既判，齐七政以均四时。运斗极於中天，布星躔於象外。分司阐化，立极承天。八王为万汇之宗，七圣作众生之祖。总七十二候之炁，运二十八宿之司。旋转斗垣，周临地轨。为车而调理纲纪，拱辰而统制乾坤。喉舌是司，枢机是握。示魒星之所指，四海知时。观罡炁之有辉，八纮咸福。三台齐色，九炁同光。掌天上之机衡，定人间之祸福。汉明帝仰瞻光范，张天师参受真经，立玄教於尘寰，脱凡愚於世网，矧兹动植，实有依皈。某恭行大法，济度存亡，若不藉二斗之回旋，运坎离之逆顺，欲成道法，全假璇衡今者。伏遇下降之辰，特具灯烛之供，伏冀七星垂鉴，云軿暂离於枢霄。二帝丕临，羽驾权驻於坛墠。注上生籍，勾落死名，七元之真炁常充，五脏之神君各保。早获真常之道，速成清净之风。臣谨稽首再拜。
　　召北斗玉符
　　默运璇玑四字。
　　右符招坎文，念咒曰：
　　璇玑玉衡，一时停轮，执符把箓，齐到帝前。千和万合，自然成真。急急如灵宝大法律令。
　　召祭身神章
　　玄师曰：凡受诵神文，谢罪祈恩，日中三朝上玄。每遇行道，六时行香。三朝者，日出，日中，日入。别有修用，自依本科。六时者，半夜，平旦，食时，日中，哺时，黄昏，六阳时也。所谓六时行香，正斯六时也。香灰不可用灶中灰火，内有伏龙粪，道之大禁。须以松栢枝叶，火化成灰，贮炉器中。欲得烈火丰香，一举烟腾，诚随上达，不使绵翳也。若持诵，须绵绵，使烟不绝可也。其烧香火内，勿使有辛菜膻烈草木，及虫蛀毛甲之物，亵渎上真。太极仙翁多以柳竹烬，同葵茎叶杵和成块，加甘松少许，亦无歉。此之香火不惟疾得火矧，又经久一时，不灰不翳，多用为烈火，少用则绵久。仙翁又多取古藤根，濯长泉中，日曝乾，同青木香、玄参合捣而焚之，去秽达诚，降真致仙。余辛烈之气，不可用也。焚香之法，端心注意，一志存念，在烟不可反顾，闭炁而鼻息，默祝通息而拜。心拜之理，恐倾侧九宫，须以体存，随心曲伏也。一身之主，在於神炁。神炁合符，通真达灵。神走炁雕，祷神何应。况一身灵宝全在於神，是以心拜者，神拜也。灵宝五符秘序有召神之法，兆宜勤行之。乃万道之首，众法之先。其法於甲子、本命、月中二日、十六日、晦日，一月五次，入靖室中，备心意好乐饮食洁素酒果八品而已，先面东正坐，收心静炁，定息宁神少时，即上香三次，叩齿二十四通。咒曰：
　　丹元真人，太一真人，桃康真人，胎光真人，幽精真人，爽灵真人，眉神天灵，脑神元先，顶神东王，耳神娇女，目神英明，发神长寿、鼻神通灵，口神丹朱，舌神丹皇，齿神卫士，喉神虎贲，肩神郁灵，手神魂阴，心神呴呴，肝神临临，肺神祝祝，脐神玉露，胃神阻阻，脾神裨裨，肾神漂漂，胆神获获，丹田神藏精，大肠神托托，小肠神梁梁，阳神穷英，阴神幽灵，陛神阴阴，膝神区区，腰神孔男，足神玄元，大力天丁。
　　呼召三遍，曰汝等出吾身中，各各请坐前后左右，自依本位。今日吉日，祭祀汝等，任意饮食，随意哺食，醉饱为效，以尽为度。祝讫，存神如己者百十人，揖让兆取饮食，以尽为度。又咒曰：
　　汝等既醉且饱，欣乐无极。每遇吉日，祭召即至。常日之时，勿得离吾。未来吉凶，一一先报。吾知吾身，常存汝等，亦存吾有悲忧，汝等亦有悲忧。或有仙药，致之取之。令吾所食，今与汝等。长生万物，劫变为期。汝等即还吾身中，各安所治。急急如律令。
　　玄师曰：坐知未然，尸解朝元，升仙通真，以此为先。十祭之后，与兆交言。百祭之后，可致神仙金丹灵芝，饮食俱全。泄之一语，折算十年，自致不灵，慎勿妄传。
　　灵宝无量度人上经大法卷之四十九竟
　　灵宝无量度人上经大法卷之五十
　　然灯破狱品
　　取太阳火
　　玄师曰：昔祖师所说三元简文，然灯科式，最为禁重。而重阴一照，万苦停辛，铁狱无穷，蒙光开爽。黄箓科九幽斋仪，有回耀轮灯，九卮神灯，九狱神灯。破昏暗於长夜，照苦爽於三途，假天象之慧力，分上圣之威光，照彻寒扃，普开冥壤。当於然灯之初，法师以丹砂书慧光符，先於日正中时，念回耀神咒，以阳燧取太阳正炁，於天尊像前明烛一炬。至夜大法师与侍灯法师二人，立於像前，九拜，叩齿九通，祝黄箓斋意，又九拜。大法师长跪，微祝分灯慧光咒三遍，叩齿三通，执符，取圣像炁吹符，在天尊前分请灯光。进三步，二侍灯法师再於法师前分请灯光，成三炬，方始分序明灯於三所。都毕，执残炬并为一枝，大法师执残炬於像前，再九拜退。如此然灯光照彻於冥阴，使幽爽立度於开泰。然灯膏油，无犯腥秽，勿致不洁；全须丰满，以自终焉，慎勿吹扑。
　　分灯破暗仪
　　伏以混元一炁，帝开黄演之门。玄照九成，章着自然之格。三张一隐一立，三全布化人天，恩流宇宙，旋借灯辉之耀，实从浩炁之先。体羊角而顺行，按璇玑之纲建。上照九天，则三光增耀。下辉九地，则庶狱停酸，利及幽冥，恩沾水陆。伏愿元尊开化颁诏，帝师谨以分辉。虔诚赞咏，念大圣元始天尊。
　　请元始前灯，诵咒曰
　　元始一炁，皇曾幽寥。混合空洞，渺离本条。大通玄户，郁降神霄。以阳以阴，胞命神交。万真和畅，启诸天朝。九天符命，亿劫神超。
　　伏以元始分辉，降道而为帝续。玉京内焕，垂光以接师坛。精以入神，一以生二，恭伸虔恳，开化飞玄，念大圣灵宝天尊。
　　请上清前灯，诵咒曰
　　帝真始明，伯史元精。单灵导炁，内守身形。太虚会应，天地合明。元功元吉，二景生神。今日演化，上升帝庭。
　　伏以三生万物，总祖炁於虚皇。皆见十方，俾群迷之开化。师光慈度，有感必通。法力昭彰，无幽不烛。分清辉於三界，现尊相於万方。稽首严恭，诸天观悦，念大圣明皇天尊。
　　请太清前灯，诵咒曰
　　飘飘帝师驾，落落翠玉尊。胞胎魂魄命，三部八景分。中虚得长寿，稽首玄上门。太微回黄旗，无英命灵旛。摄召长夜府，开化受生魂。
　　灯光普照天尊
　　伏以虚玄削死，凭宝耀以烛幽。玉简成坛，阐法桥以开度。神光焕耀，幽夜昭明，坛众同诚，分辉下土。
　　皇人曰：凡欲荐拔阴灵，点破暗之灯，须得慧光之法，方能以三光之慧，接凡火之光，庶可追摄受度。如无此法，即是凡火之光，不能超脱其法。当於正齐之日，午初，西南焚香，对太阳吸炁吹笔，再拜长跪，书十二道，应发灯光，皆用此符。
　　分灯慧光符
　　右符长九寸，朱书黄上，玉清诀，东方炁吹，黄蜡镕布符之背里，捻作火炬用之。
　　三景慧光符
　　咒曰
　　天尊慧日，照破重昏。三光辉映，洞烛乾坤。苦魂沉尸，咸沐光明。二景无穷，慈慧长存。
　　右符黄纸朱书，三光真炁吹入符中。
　　破九幽秘诀
　　皇人曰：夫九幽者，乃北斗九元之所化幽狱也。分布九维，东曰幽冥，南曰幽阴，西曰幽夜，北曰幽酆，东北曰幽都，东南曰幽治，西南曰幽关，西北曰幽府，中央曰幽狱，是名九幽。且幽冥者，乃东方震卦九炁之所化，凡发生蠢动，莫不待风雷之所惊，故东号风雷之狱。幽阴者，乃南方离卦三炁之所化，凡火数至於午，为阳极阴生之道，故南号火翳之狱。幽夜者，乃西方兑卦七炁之所化，凡一日之光，没於酉位，为金方杀伐至刚之道，故西号金刚之狱。幽酆者，乃北方坎卦五炁之所化，凡水数至於子，为阴极阳生之道，旺於子，故北号溟泠之狱。幽都者，乃东北艮卦梵炁之所化，凡炁候至於寅艮，为温柔发施之理，木数之所生，故东北号镬汤地狱。幽治者，乃东南巽卦梵炁之所化，凡火气至巳为至旺之乡，而有铄金镕铜之炽，故东南号铜柱地狱。幽关者，乃西南坤卦梵炁之所化，为西方肃杀之侯，故至人门之乡，多生贪杀之心，故西南号屠割之狱。幽府者，乃西北乾卦梵炁之所化，为天轮运转之象，故西北号火车之狱。幽狱者，乃一炁之所化，是中央土皇之所掌，为中央总制之法，故中央号普掠之狱。此九幽之狱分布九州，各一社令主之。凡子丑生人，皆属北方溟泠之狱。午生人，皆属南方火翳之狱。寅卯生人，皆属东方风雷之狱。巳生人，皆属东南铜柱之狱。未申生人，皆属西南屠割之狱。酉生人，皆属西方金刚之狱。亥生人，皆属西北方火车之狱。辰戌生人，皆属中央普掠地狱。夫行摄召之法，先明九幽之狱，而能破其幽暗，可度亡魂。如或不明其狱，则何以取摄哉。其破幽之法诀，尽总左手搯中指中，随方化身，取本方炁而吹弹，东方则存身为玉宝皇上天尊，南方则存身为玄真万福天尊，其余方各随圣位存想。东方则丁罡九步，南方则丁罡三步，西方则丁罡七步，北方则丁罡五步，四维则丁罡并五步，中央则丁罡一十二步。皆取元始灵宝祖炁三色之光，而照破之。仍须存五帝策杖，化为上帝节杖，有金童玉女，左右各一十二人，手执宝幢，上有金书玉皇赦罪天尊。其逐方狱，各存铁城万丈，罗网交加，黑雾沉沉，秽气蓬渤，铜蛇吐焰，铁狗喷烟，鬼卒夜叉，各守门锁。存兆身在百宝光明中，接元始三炁，径冲其城。见铁城颓毁，刀山断刃，剑化骞林，火山息焰，冰池静波，吞火食炭，变成甘露，镬汤停沸，金锤铁杖，变成莲花。狱中罪人，随幡所指，光明所照，枷锁自落，罪苦咸原，俱悟本源，冤仇和释，狱卒击拳，并皆称善，仰叹天尊魂识拔度，并随光明，而出幽冥之界也。
　　九狱灯图
　　玄师曰：法天像地，方圆为式。九幽阴曹，主罪宪职，罗酆东南是其所也。按太一圣真之科，以土九石，作坛九所，方面二尺。九坛自方六尺，以法地之阴极二六之象。每坛作四图三曲，如狱之形。一坛明灯三炬，九坛共然二十七灯。於坛正东，立迁神宝幡。又於九坛之中心立牌，并面书玉清破地狱真符，背书狱名，傍立青竹九竿，各长九尺，各挂小幡一首，书十方灵宝天尊圣号，於幡首书酆都符。俟破狱之时，侍灯法师宣破狱仪，逐方用度，法师执灵宝策杖，咏破狱咒，众和十方救苦天尊，即就灯烧化符并幡於狱上。法师以策杖击破地狱八方，都毕，至中央并烧二符二幡，余同诸方破狱法。并搯玉清诀，存黄色之云覆於一方，存自己作天尊之形仪。每狱皆叩齿九通，於咒之前后。如此则地狱开，亡爽登真也。
　　三十二天帝灯
　　二十四狱轮灯图
　　九狱灯幡天尊号
　　玉宝皇上天尊，玄真万福天尊，太妙至极天尊，玄上玉晨天尊，度止上圣天尊，好生度命天尊，太灵虚皇天尊，无量太华天尊，真皇洞神天尊。
　　玉清破九狱符
　　朱书青旛之首，身书本方天尊号，两手分书九欢符告文，两足书上清宝箓真符，告某方某地狱。书符时左手上帝诀，念开光咒七遍，取炁吹笔，再诵本咒一遍，闭炁依次书符。毕，再以本方咒敕之。开光咒曰：
　　三星煌煌，元始开光，有罪无罪，得赦诸方。急急如律令。上生天堂。
　　东方风雷地狱玉真之符
　　告文
　　九炁青华，光耀风雷。玉宝慈尊，摧戈毁戟，扶晨通照，魂升太微。神识受炼，享福无期。一如告命，风火驿传。
　　咒曰
　　青阳青帝，震宫之精。流光下照，洞彻幽冥。摧破地狱，风雷悉停。急急如律令敕。
　　南方火翳地狱玄真之符
　　告文
　　三炁丹华，光彻火翳，万福慈尊，蠲消火池。化成清圃，甘凉莹肌。苦魂承恩，逍遥无为。一如告命，风火驿传。
　　咒曰
　　南阎赤精，离宫耀明。下照万重，无幽无冥。火翳停焰，深热得清。急急如律令敕。
　　西方金刚地狱太真之符
　　告文
　　七炁素华，照耀金刚。太妙慈尊，摧锋灭芒。刀化骞林，剑变栢桑。魂魄受度，与日同光。一如告命，风火驿传。
　　咒曰
　　白帝刚骑，追斩妖魅。乘炁驱除，飞戈走吏。下破刚风，救护一切。急急如律令敕。
　　北方溟泠地狱上真之符
　　告文
　　五炁苍华，光彻溟泠。玉晨慈尊，冰消雪城。温生寒廓，毒汁澄清。魂获妙果，飞升香林。一如告命，风火驿传。
　　咒曰
　　重阴冥冥，黑龙持符。俓达重泉，罪无久拘。北帝有命，违者必诛。急急如律令敕。
　　东北方镬汤地狱仙真之符
　　告文
　　梵炁晨华，彻照镬汤。度仙上圣，威感无方。沸涌澄息，化甘泉浆。亡爽生神，遥升天堂。一如告命，风火驿传。
　　咒曰
　　幽阴之境，罪业之门。镬汤煮渍，考掠罪魂。符命一下，善恶悉分。急急如律令敕。
　　东南铜柱地狱度真之符
　　告文
　　生炁之华，下照东南。铜柱摧落，炎焰息闲。好生度命，普济无间。苦魂解脱，升度玉坛。一如告命，风火驿传。
　　咒曰
　　九龙符命，下入重泉。积劫滞魄，无路可宣。铜柱之苦，成赐赦原。急急如律令敕。
　　西南屠割地狱宝真之符
　　告文
　　黄华月辉，透降坤维。铁城摧毁，屠割停威。虚皇慈尊，保度浮黎。罪魂登苏，劫刃擭持。一如告命，风火驿传。
　　咒曰
　　南阎赤精，离宫耀明。下照万重，无幽无冥。火翳停焰，深热得清。急急如律令敕。
　　西方金刚地狱太真之符
　　告文
　　七炁素华，照耀金刚。太妙慈尊，摧锋灭芒。刀化骞林，剑变栢桑。魂魄受度，与日同光。一如告命，风火驿传。
　　咒曰
　　白帝刚骑，追斩妖魅。乘炁驱除，飞戈走吏。下破刚风，救护一切。急急如律令敕。
　　北方溟泠地狱上真之符
　　告文
　　五炁苍华，光彻溟泠。玉晨慈尊，冰消雪城。温生寒廓，毒汁澄清。魂获妙果，飞升香林。一如告命，风火驿传。
　　咒曰
　　重阴冥冥，黑龙持符。俓达重泉，罪无久拘。北帝有命，违者必诛。急急如律令敕。
　　东北方镬汤地狱仙真之符
　　告文
　　梵炁晨华，彻照镬汤。度仙上圣，威感无方。沸涌澄息，化甘泉浆。亡爽生神，遥升天堂。一如告命，风火驿传。
　　咒曰
　　幽阴之境，罪业之门。镬汤煮渍，考掠罪魂。符命一下，善恶悉分。急急如律令敕。
　　东南铜柱地狱度真之符
　　告文
　　生炁之华，下照东南。铜柱摧落，炎焰息闲。好生度命，普济无间。苦魂解脱，升度玉坛。一如告命，风火驿传。
　　咒曰
　　九龙符命，下入重泉。积劫滞魄，无路可宣。铜柱之苦，成赐赦原。急急如律令敕。
　　西南屠割地狱宝真之符
　　告文
　　黄华月辉，透降坤维。铁城摧毁，屠割停威。虚皇慈尊，保度浮黎。罪魂登苏，劫刃擭持。一如告命，风火驿传。
　　冥空。雷电息威，偃消迅风。戟戈摧折，罪恶倾崩。元始符命，升济魂宗。
　　破南方火翳地狱咒曰
　　三炁丹华，万福玄真。吹吁阳光，拔度苦魂。火翳顿灭，炎生灵风。炮炙途炭，法雨慈云。惠光布化，罪考消蠲。一如告命，群灵敬听。
　　破西方金刚地狱咒曰
　　七炁素英，太妙至极。金光宝耀，普度魂识。铁杖考掠，永使脱离。金锤刀叉，应时消摧。天慈赦宥，无敢有违。魂升太素，逍遥神仪。
　　破北方冥泠地狱咒曰
　　五炁玄精，玄上玉晨。九和阳光，普济灵魂。清香周布，恶秽散氛。冰戈霜刃，消荡其根。九天道炁，永除寒扃。罪考解脱，俓上南宫。
　　破东北方镬汤地狱咒曰
　　镇劫保运，神景慈尊。化形救苦，度仙上圣。惠泽流布，镬汤灭爨。沸煮火烂，复形端正。汤化甘凉，莲生青柄。永出苦狱，普登元应。一如告命，鬼官敬听。
　　破东南方铜柱地狱咒曰
　　生化梵阳，一炁好生。度命大圣，普度无穷。焦烂生肌，热恼散冲。炎燃铜柱，永灭无荣。苦除罪考，上升仙宫。
　　破西南方屠割地狱咒曰
　　坤蠡虚皇，太虚高明。景色元辉，下照幽宫。风刀割切，摧刃锉锋。罪魂零落，肌复神冲。永灭荼毒，随证仙宗。
　　破西北方火车地狱咒曰
　　乾灵玉真，无量太华。天元正炁，廓照无涯。火车毁轮，消灭踪瑕。溃烂腐魂，变形玉葩。神聚魂凝，上诣仙家。
　　破中央普掠地狱咒曰
　　上元玉虚，明皇紫宸。下洞九渊，真皇洞神。惠慈二光，普度亡魂。刀山剑树，立化骞林。考掠苦毒，俓除酸辛。锯解倒悬，永不由经。铁城破散，鬼官迁真。亿劫罪爽，普度朱陵。十天告命，群灵奉听。敢不从命，列奏玉宸。
　　纳杖祝文
　　伏以荡荡至仁，曲示慈悲之典，冥冥长夜，咸蒙救护之恩。恭惟玄中教主静老天君，道德崇高，人天成仰。九幽罪籍，已消除於宝炬之光。六道轮回，永悟解於真常之理。尽此有生之象，归依无极之真。恭还策杖於灵坛，益固威风於万代。臣无任荷恩之至，稽首再拜。
　　收灯祝文
　　伏以二象分形，五行肇判，旋斡至阳之炁，融成神火之炎。光芒布而可以烛昧达幽，辉焰彰而可以破昏释暗。变通至大，功德无边。上圣真人，性天明而蔑有昏蒙之累。庸流浊类，尘劳蔽而因成黑暗之愆。是以太上开慈悲方便之门，可使沉魂见光明快乐之路。三元宝箓，示然灯品格以居先。九夜昏衢，破暗功德为最胜。恩沾无量，利益有情。是辰谨有某，今则斋功圆备，善果均沾，皆由照烛之神辉，庸济幽沉之苦趣。亡识已寻光而见道，幽关睹宝炬以停囚。自一灯而至九亿灯，续光明而无尽。从此界而越大千界，流福善以无穷。谨遵玉简之科，请覆金莲之焰。恭愿亡过某，千生罪垢，随落烬以俱消。万劫殃缠，逐倾光而尽灭。身度光明之界，永离黑暗之乡。
　　收灯咒曰
　　至阴开光，长夜续明。太阳已朗，八威开清。灯还太阴，光附景生。日月二真，与我合并。
　　回向
　　伏愿邪心消减，不效死灰之复燃。性地圆明，永并阳晖之洞照。
　　灵宝无量度人上经大法卷之五十竟
　　灵宝无量度人上经大法卷之五十一
　　燃灯破狱品
　　回耀降光仪
　　玄师曰：盟真科有回耀降光之格，忏除五累苦门，开生死之业道，破黑暗之罪庭。法用梓木作轮，如车轴之象，上一层灯一十二碗，中一层灯一十六碗，下一层灯二十一碗，共四十九碗。中央五累苦门。各立牌书写诸狱名目，依回耀灯仪，仍造四十九口小缯幡，黄白之色，互相交间，上书诸天尊琅函睿号於幡首，朱书破酆都符。法师宣忏灯仪，大法师持策杖，左手搯玉清诀，右手执杖，随忏仪至每狱所，卓立策杖，念大梵隐语，以柳枝浄水洒之，就灯焚化小缯幡。如此诸狱罪魂乘此阳光，应时解脱诸苦，断除五累烦恼恶障，俓离尘劳之业根。又於轮之东西，用绛彩三十六尺，造长幡一首，幡顶搡金作泥，书中斗之形，幡身用墨大篆回耀灵幡四字，空三字，书转轮圣王天尊，左手彩画日形，书太阳郁仪帝君六字，右手彩画月形，书太阴结璘皇君六字，两足分书回耀颂。曰：
　　回耀紫微宫，曲映九幽户。峨峨丘寒池，回照廓冰浦。炎炎烈火狱，霈然洒法雨。拔度长夜魂，上登朱陵府。
　　此科乃洞玄之禁典，若非妙行启请宣示，则下世岂得闻见。能回三景之晖，曲降九泉之户。使水火消灭毒苦，金刃摧挫恶锋，铁城镕解，鬼官罢考，灭万劫之罪对，拔亿万之穷魂，睹此三光，径生人天。
　　蔡致虚、路时中仪，不用梓轮，以沙为之，外方内圆，径九尺。凡三重如车轮样。第一外围二十四辐，第二中围十五辐，第三内围九幅，当中立回耀灵幡一首，燃灯一盏，内围九幅，燃灯九盏。於灯后立三恶门，三尸道，三徒界标榜。中围十五幅，燃灯十五盏。於灯后立五累，五道，五苦门标榜。外围二十四辐，燃灯二十四盏，於灯后立二十四狱标榜。
　　内围幡榜九
　　色欲门，元灵隐耀天尊。
　　上尸道，威光宝际天尊。
　　天徒界，普照幽冥天尊。
　　爱欲门，随机赴感天尊。
　　中尸道，虚皇普济天尊。
　　人徒界，大慈救苦天尊。
　　贪欲门，慈悲救度天尊。
　　下尸道，无边普度天尊。
　　地徒界，法力超升天尊。
　　中围幡榜十五
　　人道，　　　　　元洞玉晨天尊。
　　色累苦心门，　　普光弘济天尊。
　　太山地狱苦道，　弘慈广济天尊。
　　神道，　　　　　通光普照天尊。
　　爱累苦神门，　　法轮开化天尊。
　　风刀地狱苦道，　灵源普润天尊。
　　鬼道，　　　　　慈悲惠爱天尊。
　　贪累苦形门，　　神光广被天尊。
　　链山负石苦道，　玄上玉华天尊。
　　地狱道，　　　　宝光通照天尊。
　　华竞苦精门，　　玉清玄上天尊。
　　作江河苦道，　　慈恩万善天尊。
　　傍生门，　　　　金华慈惠天尊。
　　身累苦魂门，　　玄明梵行天尊。
　　吞火食炭苦道，　玉真隐韵天尊。
　　外围幡榜二十四
　　监天地狱，　　　广常慈爱天尊。
　　玄沙地狱，　　　普垂妙泽天尊。
　　无上地狱，　　　开度无量天尊。
　　太真地狱，　　　光明宝华天尊。
　　虚无地狱，　　　随劫救苦天尊。
　　火庭地狱，　　　寻声救苦天尊。
　　毒刃地狱，　　　无边普济天尊。
　　寒夜地狱，　　　九幽拔罪天尊。
　　律令地狱，　　　妙化无边天尊。
　　风刀地狱，　　　广常覆护天尊。
　　九幽地狱，　　　金华广耀天尊。
　　刑正地狱，　　　圣力无边天尊。
　　太平地狱，　　　广大慈悲天尊。
　　清沼地狱，　　　无极快乐天尊。
　　玄阴地狱，　　　轮转万变天尊。
　　天玄地狱，　　　广度沉沦天尊。
　　天一北狱，　　　高皇玉晨天尊。
　　三十六天狱，　　高灵最妙天尊。
　　元正地狱，　　　慈教广度天尊。
　　河伯地狱，　　　普垂惠泽天尊。
　　禁罚地狱，　　　广大无边天尊。
　　黄天地狱，　　　大弘普济天尊。
　　累劫地狱，　　　随念往生天尊。
　　女青地狱，　　　开度宿障天尊。
　　三徒
　　天徒散形
　　玉清开光宝符付　天徒驱雷役电官
　　右宝箓符命，告下落灭色根恶道灵官。奉为亡过某人，斩除上尸，断绝天徒界上尸道色欲门，免天官奔雷逐电之役。一如
　　告命，风火驿传。
　　年　　月　　日时告下。
　　具位　　姓　告行。
　　地徒散形
　　玉清开明宝符付　地徒担沙负石官
　　右宝箓符命，告下落灭爱根恶道灵官。奉为亡过某人，斩除中尸断绝地徒界中尸道爱欲门，兔地官担沙运石之役。
　　一如
　　告命，风火驿传。
　　年　　月　　日　　时告下
　　具位　　姓　告下
　　水徒散形
　　玉清开太宝符付　水徒涟汲溟波官
　　右宝箓符命，告下落灭贪根恶道灵官。奉为亡过某人，斩除下尸断绝水徒界下尸道贪欲门，免水官涟汲溟波之役，一如
　　告命，风火驿传。
　　年　　月　　日　　时告下。
　　具位　　姓　告行。
　　右三符并用黄纸朱书符，白素书告文，搯三徒诀，存三官立於左右，并降真炁入符中。毕，用灵宝大法司印印之，焚於狱灯前。焚时搯上帝诀。诵咒曰：
　　玉清宝符，元始敕行。幽徒禀命，三官解形。赦除闭系，断役消名。随品受化，万神奉行。
　　诵毕，剔诀，焚道君敕赦。焚敕赦时，两手并玉清诀，捧符於心，诵咒曰：
　　玉清上帝敕赦，上清大帝敕赦，太清上帝救赦，敕命十方灵宝救苦天尊，朱陵上帝，朱陵府神君，南极长生大帝，九天监生大神，受度亡过某人魂神。玉皇有敕，上奉道君救赦。十方三界罪魂，光散九幽，流香满庭。唵吽吟嚧呕娑婆谛萨诃。急急如太上道君敕赦律令。
　　三尸符
　　世科度灵，有斩三尸度五苦门仪，盖本上清洞真部。元始谱录太真玉诀云：夫学上法，宜遣诸欲，落灭恶根道，自然降仙自然成。当篆变景流光玉符，依文施用，即度三涂五苦符是。上尸符青书玄素，中尸符黄书白素，下尸尸符白书白素，色累门符墨书白素，爱累门白书白素，贪累门赤书白素，华竞门青书白素，身累门黄书白素。其斩上尸符，第子着头上，中尸心中，下尸及五苦符并着两足，於三恶门下，叩齿九通而咒之。即世科上尸彭琚，中尸彭质，下尸彭矫三咒是也。本经无咒。今宗坛受上清宝箓，则为之太上符法。虽云神化无方济死，亦可度生。然斩三尸咒，用於亡者、其间未免有窒碍处。今故删去。所是落灭三恶，飞度五户灵官，自属玉清灵宝大法，随诀召降，宣通符命，开度亡魂，则於理为可行。
　　上尸
　　中尸
　　下尸
　　五苦
　　第一色累苦心门符
　　玉清流火宝符
　　玉清宝箓符命，告下飞度色累户灵官。奉为亡过某人，断绝色累苦心门，免泰山地狱苦道之难。一如告命，风火驿传。
　　第二爱累苦神门符
　　玉清流精宝符
　　玉清宝箓符命，告下飞度爱累户灵官。奉为亡过某人，断绝爱累苦神门，免风刀地狱苦道之难。一如告命，风火驿传。
　　第三贪累苦形门符
　　玉清流景宝符
　　玉清灵宝符命，告下飞度贪累户灵官。奉为亡过某人，断绝贪累苦形门，免担沙负石地狱苦道之难。一如告命，风火驿传。
　　第四华竞苦精门符
　　玉清流霞宝符
　　玉清灵宝符命，告下飞度华竞户灵官。奉为亡过某人，断绝华竞苦精门，免填河灌渎地狱苦道之难。一如告命，风火驿传。
　　第五身累苦魂门
　　玉清流辉宝符
　　玉清宝箓符命，告下飞度身累户灵官。奉为亡过某人。断除身累苦魂门，免吞火食炭镬汤地狱苦道之难。一如告命，风火驿传。
　　右符各用青纸朱书，封角，逐门焚之。搯上帝诀，存身为灵宝天尊，以炁吹之。
　　焚符诵咒诵毕剔诀
　　玉清宝符，元始妙章。隐玄幽象，妙达群阳。变阴作昼，廓翳停殃。消除五累，飞度南宫。
　　皇人曰：夫修真之士，若能为庚申甲子之日，书於黄素，服之可以去三尸，逐五苦也。后学之士谨而行之，遇真有日矣。
　　八难
　　铁床符
　　灵宝符命，拔度亡过某，出离铁床地狱。乘此阳光，得生人道中，常获聪慧。一如告命，准灵宝大法律令。
　　刀山符
　　灵宝符命，拔度亡过某，出离刀山地狱，乘此阳光，得生人道中，证男子身，常辞五浊。一如告命，准灵宝大法律令。
　　铜柱符
　　灵宝符命，拔度亡过某，出离铜柱地狱。乘此阳光，得生人道中，形体完全，具足十相。一如告命，准灵宝大法律令。
　　镬汤符
　　灵宝符命，拔度亡过某，出离镬汤地狱。乘此阳光，得生中华之国，为豪盛长者身。一如告命，准灵宝大法律令。
　　炉炭符
　　灵宝符命，拔度亡过某，出离炉炭地狱。乘此阳光，得生人道中，值有道君理治之世。一如告命，准灵宝大法律令。
　　铁轮符
　　灵宝符命，拔度亡过某，出离铁轮地狱。乘此阳光，得生人道中，获禀命慈仁之惠。一如告命，准灵宝大法律令。
　　锯解符
　　灵宝符命，拔度亡过某，出离锯解地狱。乘此阳光，得生人道中，长值国土太平之世。一如告命，准灵宝大法律令。
　　寒冰符
　　灵宝符命，拔度亡过某，出离寒冰地狱。乘此阳光，得生人道中，常与三宝相遇，永证仙阶之职。一如告命，准灵宝大法律令。
　　书八难符咒曰
　　天尊救群迷，超度离八难。庆会人道中，五苦一时迸。永灭主涂津，轮焕法周范。希夷养婴童，浩劫无穷限。
　　右符用绿纸白书，招上帝诀，书成逐狱门焚之。焚时诵咒曰：
　　灵宝玉符，超凌八难。度脱穷幽，得证彼岸。大道幽微，阳光灿烂。获人道中，发大赞叹。一如告命，准灵宝大法律令。
　　玄师曰：谨按《清微宝格》曰：阴功有德超祖考，阳德显然福一身。何不立功救无间，自然天帝赐子真。乱臣贼子永沉沦，犹依殊泽化昆虫。九年诸天称悦庆，白甲乘云朝玉清。无间者，幽阴苦爽也。夫幽阴考治之密旨，各有攸宜。凡世之四生六道，轮转一舟死，无有休息。若非超生三界，体入自然，焉能解轮回之苦。且人道至於戎蛮夷狄，正化不及日月不照之地。但有三业六根五累者，皆生人也，普统於北天。北天有三官鬼官之主，非清泠、青华、紫衢三官也。此之主官，专主三考报对。身业重则火官考，心业重则录官考，口业重则水官考，若六根二一业俱重，则风刀考也。
　　人之生也，父精母血，凝骨孕肉，而化生形质，胞胎养育，十月全仪，太微降炁生神，风性随化魂识，方始生成。为男则天尊有位，为女则元君有称。但缘三业自造，六根牵缠，数尽归空，随业受报，肌肉沉於土壤，魂神绊於冥乡，非宿世而横亡，社令都土主，闭系长夜，永无出期。傥若冤业酬还，俓使归於鬼都，万劫亦未超生。或罪多而功少，历五苦而始有托化之渐。设若功多罪少，经一涂毕，而使证轮回之福。罪功俱鲜，逐业报生。无功罪大，万劫沉沦。或火官考，则铜柱铁床，金汁炉炭，火濠灰河，火车镬汤之报。或水官考，则冰池寒塘，毒粪秽臭之报。或录官考，则金锤铁杖之报。或风刀考，则屠割锯解，飞戈飘戟，拔舌犁耕，迅雷烈风，八达交刃，割切身心，刀山剑树，分解形体，火犬毒蛇，穿啮骨肉，燃骨烧皮，灰粉神躯，昼夜之中，万生万死，业风吹洒，应时复形。罪若浅薄，苦尽化形，尚犹不失人路，多生卑贱，不具相貌之人，或生四极戎狄夷蛮之域。罪重业轻，生为六畜之形，十世五世，再循人道。若也罪业重大，风刀考掠之后，散飘神魂，飞扬万方，随其胎卵湿化四生，分形微细昆虫，永无再生人身之路。更有罪业少而过名大者，备经三涂五苦之后，方入饿鬼之门，再生劫运，拘为长夜之徒，担沙负石，涟汲溟波，驱雷役电之后，托生鬼道丑恶之报，亿劫之中，永沉阴冥。於是辛亥子酆都记云：有胎生之鬼，是此也。既生人世，举足动步，惟罪是修，意志情累，皆为根业。善事善业，彼求报此。恶事恶业，此求报彼。一失人身，便有此境。至於酆都北帝启陈，尚云先缘不幸，身任冥司，动经亿劫，不睹光明。况其下鬼罪魂乎。是以遵承太上慈训，示此因缘，使学士睹此苦报旨趣，体太上慈悲之念，发慈悲之智慧，行慈悲之法门，证慈悲之妙道，使苦爽获慈悲之恩德，岂不乐哉。是故祖师起救苦度人之法门，百千万篇，作苦海之舟楫，为成真之径路。凡是学士发斯慈心者，慎无旷慢。
　　灵宝无量度人上经大法卷之五十一竟
　　灵宝无量度人上经大法卷之五十二
　　超度灵幡品
　　皇人曰：夫超度之格，皆赖真师三田之炁，以合天地三元之光，咒诀符图，龙章凤篆，应魔王保举，升度南天。如若行持一念参差，则再滞亡人於重暗之域，不能觉悟，得睹光明，深可悯之。故立超度之章，令学仙之士遵而行之，则济死度生之事毕矣。
　　立迁神回黄二幡
　　此幡须按亡人年几，长短尺寸造之，一黄一红，以按日月光明之象。上书三天隐讳，中书九天生神天篆咒章，标於坛外，以开长夜之光。
　　迁神幡首
　　勑符咒曰
　　天道苍苍，幽灵万变。天地所到，急急奉行。□覆天齐，速震万灵。勑飞一下，鬼爽飞营。
　　右符以白地黑书，天皇印，玉清诀，吹水中喷摄魂坛。
　　神虎现形符亦曰幽寂符
　　右诀同前，以朱书黄纸，沉北流水中。法师自服一道，亡魂及三年者，可烧符灰，手中擎之，咒祝某人家亡魂，云吹往东北方。
　　通现使者符朱书烧灰调喷洒坛内外
　　咒笔祝曰
　　急力神虎摄，□□二符合身形。急急如律令。
　　通幽释变符
　　咒曰
　　天道苍苍，幽灵万变。天帝所勑，急急奉行。
　　通语符
　　右符烧灰，噀人身，令见亡魂及通言语。咒曰：
　　上帝勑令，神虎神将。亡魂领掖，急济速通言。急急如律令。
　　通目普现符
　　光流照之幡，神光广被之幡，度明玉简之幡，威光速感之幡，龙威梵度之幡。
　　已上二十四幡，乃元始天尊在始青会演说度人上品，十方至真各执宝幡，旋绕宝坛，以赞天尊，度上世之魂。凡遇立大斋，不可缺也。三光炼度天尊，大光广照天尊，重光返照天尊，宝光虚靖天尊，流光梵现天尊，三光耀明天尊，光道致人天尊，金光玉华天尊，慈光普施天尊。
　　灵宝悬幡科
　　启圣
　　伏以玉藏真文，立种拔亡之式。琼科妙旨，乃文济度之因。爰建神幡，是为冥宝。标太微回黄之字，有无英命灵之功。高悬碧落之中，影落虚无之内。危竿一坚，超长夜之幽魂。妙范继宣，救无鞅之苦爽。诸天齐到，万圣临轩，光映十方，功皈三宝。
　　次念灵幡赦罪天尊
　　祥云结就命灵幡，影落浮空散世间。
　　缥缈凌风才一举，含灵俱得脱幽关。
　　今则谨遵大法，特建宝斋。幡开昏迷，接群生之径路。符通溟漠，按太极之真仪。降三景之辉，敷至真之道。既立一竿之上，已经万目之观。瑞炁游扬，六道四生皆离苦。灵风鼓舞，十方三界以闻音。普及存亡，咸乘道荫。
　　次念宝幢接引天尊。
　　仙真慈惠拯含灵，高举华幡振杳冥。
　　咸使迁神归碧落，福资寰海保升平。
　　向来称扬法事，建立宝幡，按明真玉匮之文，乃度死济生之式。凭兹上善，广利无边，资助神魂，超升仙界。伏愿群仙接引，速超清净之乡。众善矜怜，俓上南宫之府。福沾幽显，惠及含生，一切有情，俱登道岸。
　　保安迁神幡
　　保安回黄幡
　　灵宝无量度人上经大法春之五十二竟
　　灵宝无量度人上经大法卷之五十三
　　齐同慈爱品
　　师曰：应学道之士，行灵宝大法，务在拯幽度人之道。欲求其应现於阳眷，通传语话，或入梦中现形，以此方为妙理。凡有幽魂冤结不解，在於冥中，或仇雠执对，或累劫相缠，或奴婢横亡，或漂流大海，或久沉幽夜，或被系诸狱，或学道未成而归幽府，或僧或尼，或商或贾，或母死子存，或产子亡母，或子母俱丧，或自缢而作凶殃，或犯王法以政横亡，或宦游南北染患而死，或因咒诅颠邪以坏身，或遭虎噬，或值蛇伤，或因物以亡身，或水火之生变，或阵亡，或冻馁流离而散家，或作穿窬而被害，或六道之种，或十类之灵，各有其门，与之追度。虽金箓以度命，有恶业之重轻。於是太上视宝笈琅函，出度人之典，故知司属，可以升度。昼大法建八门之坛，阴阳二狱，铁迹台光宝章，皆为罪业轻重。所以立之三坛，令现形迹，与之升度，各随业报，现於八门。今以升度符命，随其亡过之报，并与解释追摄，庶免其浑杂耳。如用符，宜子细详之，不可差悮。
　　为民度脱九祖灵符上帝诀
　　师曰：灵祖法师，先为人度脱九祖。法师亦自当如此。若未能度於九祖，何以度於幽魂。先书此符以度之，不论何地，此符才到，便得升济。
　　咒曰
　　灵宝出符命，玉笈降神经。追度长夜府，升济九天魂。承符离幽冥，度脱九祖灵。急急如灵宝帝君律令。
　　为民度脱六亲情眷真符
　　师曰：灵宝法师，先度九祖，次脱六亲，或为民，或自度，皆用此灵符，与其济度。并用黄纸朱书。
　　书符咒曰
　　灵宝天帝，一切灵宝真君，及诸天君神王，诸位真宰主者，速得通灵。符中将吏，度脱六亲九祖，升济飞升太清。急急如玉清律令。
　　救符咒曰
　　天帝玉章，升拔阴房。宝符徧度，地狱开张。六亲情眷，解释冤殃。魂神受度，升上南宫。急急如玉清上帝律令。
　　解释因冤对而病死真符
　　师曰：凡人世上，多因财物，多因酒色，结成冤家，递相报对，无解脱时。当以此符与之解释，免沉夜壑，睹见光明，和冤成友。用黄纸长六寸，朱书，搯寅文。
　　敕符咒曰
　　灵宝符命，解释冤愆。舍恶从善，和友无慊。宿根断绝，使保天年。准今符命，解结升天。急急如玉清上帝律令。
　　召神吏索亡魂罪籍解释真符
　　师曰：亡魂滞爽在世，作罪造恶，或不孝六亲，毁谤良善，造作多端，名记阴曹，注籍冥府，虽作大斋，何以得其升度。须当至诚召神，取索亡魂前生宿世罪籍，当太上御前，与之解释，削罪黑籍，注名金简。用黄纸长七寸，朱书，搯上帝诀。
　　救符咒曰
　　灵宝真符，降付幽都。取索罪籍，升度冥途。削除业簿，登注善书。神符急下，神符开都。急急如玉清上帝律令。
　　召五岳吏兵追犯咒诅亡魂真符
　　师曰：凡世人多被咒诅，而染颠邪，身虽未尽天年而夭者，皆冤对所缠耳。须用寻访追之，与之和释。须召五岳史兵追寻，用黄纸长七寸。朱书，搯上帝诀。
　　敕符咒曰
　　玉极灵章，下至酆山。五岳神吏，追取亡魂。解释和顺，递相为良。咒诅消荡，同升天堂。岳庭将吏，承符寻访。急急如玉清上帝律令。
　　召亡魂解释咒诅和释上升符
　　师曰：凡人咒诅身亡，魂入冥寞，未得升度，而附平人，求以解释，当书此符度之。
　　敕符咒曰
　　玉清降符命，颁付九幽行。救拔沉滞魄，济度咒亡魂。承符各和顺，为友结为朋。消除衔负语，升济入天门。急急如玉清上帝律令。
　　解自缢死魂真符
　　师曰：凡世人在世，多因酒欲，多为财帛，多为气宇，多为冤家相缠，是致横夭，而未尽天年而丧。何以与之追度，将此符用黄纸朱书，长五寸，烧化呦之，其绳自解，丑诀。
　　救符咒曰
　　滞魄灵灵，上应天庭。冤滥自害，身殁幽冥。准今符命，和释超升。急急如玉清上帝律令。
　　告文
　　右准符命，拔度六道四生孤魂等众，解除缢死之对，或为奴婢，或为小民，或被逼迫以自缢，或为鬼祟之求替，或为人吊缚而死，或因自忿而亡，缢死彼时，含恨累世。承兹符命，解释冤仇。时刻升迁，一如告命。
　　度伤杀死魂真符上帝诀
　　师曰：凡有幽魂，曾因被杀身亡，衔冤夜府，未能解脱，闻声执对，何以起度。用黄纸朱书此符，长五寸，与之解释，自得脱离冥乡。
　　救符咒曰
　　帝君有命，解释前非。冤对相缠，和释咸归。亡人今世，宿业报时。准今符命，超度天仪。急急如玉清上帝律令。
　　告文
　　右准符命，拔度六道四生孤魂滞魄等众，解除杀伤之对。或为闾里，或乃亲姻，或为饮酒分财，或为争名图利，或因暗行奸盗，或自一时忿争，以致杀伤，因而亡殁，承兹符命，解释冤仇。时刻升迁，一如告命。
　　度水溺死魂真符
　　师曰：凡人世间，或为水漂荡，魂拘北府，魄入冥乡，黄纸五寸，朱书。
　　敕符咒曰
　　江海之神，河渎之神。升济水魂，超度幽沉。准今符命，火急奉行。急急如玉清上帝律令。
　　告文
　　右准符命，拔度六道四生孤魂滞魄等众，解除溺死之对。或因忿怒而投井，或以附舟而落河，或鬼祟引迷而不知，或生人推堕而不记，遂致溺死，沉滞水司。承兹符命，解释冤仇。时刻升迁，一如告命。
　　度复连蛊疰亡魂真符
　　师曰：凡人在世间，或祖代相传劳疰而丧。或祖墓生殃，或三或五，或至一门俱丧冥乡。何以追度，可书此符，与之升迁。用黄纸五寸，朱书，烧之。
　　敕符咒曰
　　三尸之灵，九疰乱神。丧人魂魄，传疰败真。玉清符命，追取幽扃。舍恶从善，飞升紫庭。急急如玉清律令。
　　告文
　　右准符命，拔度六道四生孤魂等众，解除复连死魂之对。或家亲劳疾而传，或屋宇伏尸之染，或气传而夫妇俱死，或飞尸则亲姻皆亡，号曰复连，互相缠染。承兹符命，解释冤仇。时刻升迁，一如告命。
　　度冢讼死魂真符
　　告文
　　右准符命，拔度六道四生孤魂滞魄等众，解除冢讼死魂之对。或祖先坟墓以兴灾，或因子孙悮犯而致死，或报对三官之府，或注讼五墓之中，受死亡魂，号曰冢讼，执对长夜，争讼冥曹。承兹符命，解释冤仇。时刻升迁，一如告命。
　　度中药毒身亡魂真符
　　师曰：凡人在世上，或因财物，或至冤仇。为色为气，被人以药谋，或因酒食，为人所害，身归幽府，冤冤相报，无解脱期。可书此符。与之升度。用黄纸五寸，朱书，烧之，寅文。
　　敕符咒曰
　　玉清符命，告下幽扃。衔冤苦爽，执对寒庭。承符解释，上超朱陵。急急如玉清上帝律令。
　　告文
　　右准符命，拔度六道四生孤魂滞魄等众，解除药死之对，或因食物中毒，或信巫师而罔一医，或五金八石反恶而亡，沉滞冥司，含恨累世。承兹符命，解释冤仇。时刻升迁，一如告命。
　　追冤结不解幽魂符
　　师曰：追冤结不解亡魂，须令地道功曹追赴坛，与解冤愆，使令解脱。用黄纸长七寸，朱书，招上帝诀。
　　敕符咒曰
　　玉清垂慈，追度幽魂。解除冤结，削罪北冥。真符和释，超入朱陵。急急如玉清上帝律令。
　　解仇雠执对幽魂符
　　师曰：凡人生於世，仇雠相害，以致身亡，劫劫相缠，执对无息。当书此符，以与解之。免滞阴司，凭托生人，宜用此符升度。用黄纸长八寸，阔二寸，朱书。
　　敕符咒曰
　　阴灵阴灵，执对寒庭。宿对仇雠，负冤幽冥。累劫无化，申告难凭。真符超济，和释上生。急急如玉清上帝律令。
　　追累劫相缠幽魂符
　　师曰：凡人世转报轮回，无暂停歇，衔冤负债，世世相缠，递相报对，何以解释。今将真符，可与升度。黄纸七寸，朱书，搯上帝诀。
　　敕符咒曰
　　玉清上帝令，降付幽都。解除缠对，消却黑书。真符到处，狱吏听命。急急如玉清上帝律令。
　　追奴婢横夭恶死符
　　师曰：凡人间奴婢，或被主家因事所逼，拷打终朝，告诉无门，非理而丧，衔冤夜府，执告阴司，以求执对，何以解释。将此真符，与之和释。更用经文功德，与之升度。用黄纸长五寸，阔二寸，朱书。
　　敕符咒曰
　　玉清宝笈文，追度横亡魂。开度长夜府，升济九幽沉。真符罢释对，和顺离幽冥。急急如玉清上帝律令。
　　追漂沉大海魂魄符
　　师曰：凡人诣坛申诉，或为商客，或以效是男是女，经河海大江波涛而殁，漂流何所，尸荡佗方，不记死时，无门追度。以此符命，更贴神虎部众，及寻访捷疾使者，追寻赴坛，显现形迹，通吐因依，与之升度。用黄纸七寸，朱书，上帝诀。
　　敕符咒曰
　　元始降符命，大法济漂沉。升度长夜府。开度受生魂。急急如玉清上帝律令。
　　追被击诸狱未解脱魂符
　　师曰：夫人欲追诸魂识，先度诸狱之中被系亡魂。皆是作诸罪犯，死入冥曹，被系诸狱，劫劫生生，递相报对，入於诸狱，无解说期。用此真符，宣行升度，上帝诀。
　　软符咒曰
　　玉清诰命，升济函冥。诸狱囚魂，各释消冰。冤随善念，业报分轻。慈尊救苦，刀消雪扃。急急如玉清上帝律令。
　　追末学道浅未成亡魂符、
　　师曰：夫人欲修养炉炼丹砂，欲拟长生，未知七返之方，因病而魂归幽壤，幽幽於冥寞之乡，寂寂乎长夜之府，岂不哀哉，可用此符，与之追度。用黄纸五寸，阔二寸一分，朱书，上帝诀。
　　中敕符咒曰
　　玉清宝录，降付幽关。地狱摧毁，铁城开宣。末学亡者，使令神全。准今符命，再返人天。修心不退，道备升天。急急如玉清慈尊律令。
　　追僧道师尼魂符
　　师曰：夫为僧道为尼师，未逢师旨，不得修身之要诀，而遽入冥司，亦是冤愆，岂元报对。修心欲脱轮回，俟慈容而超升三界，皆由心造，并是自为。既往冥曹，皆须有累，故建八门之坛，开立释济之户，超户魂仪，增崇道业，用此真符，即行升度。用黄纸长七寸，阔二寸二分，朱书。
　　敕符咒曰
　　宝箓垂文，迁拔慈魂，下降幽户，上度仪神。解除罪业，削退魔群。慈魂升度，炼质朱陵。神皈太阳，道德自生。急急如玉清天尊律令。
　　追诸产亡死魂符
　　师曰：凡人生於世，而为妇人最忧，皆因累劫故为女人身，出嫁男家，阴阳结聚，故以为胎，是故生产有诸难侯。或母亡子存，或子亡母存，或母子俱亡，或未产之间，子存於腹而俱亡。皆因宿世冤执，相缠执对、如是魂归阴夜，哀救无门，四肢解散，心腹疼痛，口号口号於长夜之中，啾啾於荒郊之内，何以追度。盖行法之士而不知其理，只一槩据文升度、难求感格，升济无方。故用符文，关血湖之狱，与之追取赴坛，洗涤身形，全其骸质，使形貌俱全一，神炁备具，得升天路，快乐自然。今将诸符，具列于后。
　　追母丧子存符
　　追母存子丧符
　　追子母俱亡符
　　追未产子母俱亡符
　　救诸符咒曰
　　玉清降宝箓，升度产亡魂。拔出长夜符，超上化生门。解除累劫罪，削去积愆身。乘符往朱府，受炼变成人。急急如玉清上帝律令。
　　师曰：诸产死者，皆有宿世冤家，故来相害。乃至今生一一还报，寂寂於冥夜之中，口号口号於幽冥之下，苦痛堪伤，难求解脱，浑身血污臭秽触天，何以解释。阴府中有一狱，在北阴大海之底，其名血湖狱，如此等魂皆在其中。有一神主者，号曰血湖大神，在於无极水底，水流其上，臭秽侵天。今人法师皆不以所属，但以神虎部属追之，何以得至，神若见之，亦须触污，不可近。但关血湖大神，请差神吏同神虎，押至坛下，仍须申请斗下天医君，与全形貌，次可追摄临坛。行道之士，详而行之。
　　追犯王法死亡魂符
　　师曰：凡人愚痴，不知有王法之存，乱用其心，杀人害物。或斗打斗争，一为宿对，二为冤缠。虽一时之忿怒，岂知丧於一身，魂守法场，魄等为对，今生还之，后世依然，两两相缠，无有休息。如此之类，何以解释。虽白简之升济，而罪根难逃。用此灵符，宜与解释。符用黄纸，朱书，长五寸，阔二寸。
　　玉清诀
　　劫劫相呼，准今符命。超度南都，形貌全骸，快乐无余。急急如玉清上帝律令。
　　追诸被庙食摄丧横亡幽魂符
　　师曰：凡人於世，或为神庙追取诸夭亡，皆未尽天年而丧命，生记无方，魂归何所，飘沉冥路，无解脱期。用此灵符，与之升济。用黄纸五寸，阔二寸，朱书，玉清诀。
　　救符咒曰
　　灵宝符命，急降庙廷。搜寻横丧，来诣家灵。庙神藏匿，束送酆城。检以律令，减其之形。放出幽魂，魄炼朱陵。魂神受炼，受化更生。急急如玉清上帝律令。
　　追诸被虎狼蛇虺毒虫所害亡魂符
　　师曰：凡人命逢恶死，而遇毒物虎狼禽兽，伤其正命，亦是前生宿债愆缠，至於今日，亦有天数。，盖自横亡既丧之后，幽幽山林之中，寂寂荒郊之内，无门升济，何以超升。用此符命，与之超度。用黄纸长五寸，阔二寸，朱书，玉帝诀。
　　敕符咒曰
　　玉清有命，开度幽阴。虎狼丧魄，来诣家庭。宿冤罢对，积债消轻。准令符命，升度朱陵。急急如玉清上帝律令。
　　追因水火丧身亡魂符
　　师曰：凡人诸因大水命殁波涛，或值火焚魂归九夜，无所济度，魂魄何堪，水涨於肠，火焚其身，痛切声号，呻吟可愍，用此与之升度。黄纸长五寸，朱书，玉清诀。
　　敕符咒曰
　　灵宝真符，下拔冥途。水火焚溺，魂魄昭苏。形神罢苦，浄魂还故。准今符命，速离幽途。炼质朱府，上生南都。急急如玉清上帝律令。
　　追诸为官在仕路身亡之魂符
　　师曰：诸承天命，逐禄远方，染患身亡，望家乡之杳，清魂何倚，仕业难施，仗此真符，与之升度，用黄纸长七寸，阔二寸一分，朱书。
　　敕符咒曰
　　玉清宝录，玉篆灵章。超度宦子，拔出地厢。狱户罢对，关锁开张。魂魄受炼，升度太阳。急急如玉清上帝律令。
　　追诸军斗亡之魂符
　　师曰：诸因出塞为国赤忠，对敌而欢立大功，屯边而欲成王事，两相攻击，震鼓喧天，鬼怕神愁，死尸遍野，魂爽何倚，滞魄何归。用此真符，与之升度。玉清诀。
　　敕符咒曰
　　太白运行，太一运兵。下临分野，昭破诸军。对敌身殁，魂魄幽拘。真符降下，罢对削威。和为善友，身度太微。急急如玉清上帝律令。
　　追诸冻饿流离散家亡魂符
　　师曰：诸时逢饥馑之年，冻饿街坊，流离骨肉，死归夜府，哀救无门，啾啾郊野，寂寂重泉望子孙，无祭祀之勤，骨肉分飞何所，故太上开救苦之心，伏灵符而济度。用黄纸长五寸，阔二寸，朱书，玉清诀。
　　敕符咒曰
　　玉清真符，颁降三途。冻饿滞魄，散荡诸魂。赐之灵篆，超出冥途。各生饱暖，骨肉昭苏。炼质朱府，升上南都。急急如玉清上帝律令。
　　诸符都咒曰
　　符命迫摄，神虎准行。冤仇执对，和释来临。□ 明承天命，不得留停。长夜开泰，悉睹光明。符命到处，急急现形。急急如太极真王律令现形勑。
　　解邪妖拘执冤结真符
　　右准符命，拔度六道四生孤魄滞魄等众，解除邪妖拘执之对。或庙宇邪神故取，或家亲旧怨致侵，或因咒诅为神鬼所拘，或方少艾而为精邪鬼摄，或强为夫人妻妾，或驱为仆吏鬼兵，生算未穷，死簿不录。承兹符命，解释冤仇。时刻升迁，一如告命。
　　解三世冤债真符
　　右准符命，拔度六道四生孤魂滞魄等众，解除三世冤债之对。或因财因色，或为富为贫，闺门之内，嫉妬忿争，交游之间，奸欺侵刻，至今三世，尚对九泉。承兹符命，解释冤仇。时刻升迁，一如告命。
　　右法出紫书及浄明。
　　凤炁龙文品
　　流金浮玉凤炁龙文之谱
　　敕符咒曰
　　灵宝真符，颁降幽冥。犯法滞识，报对寒庭。衔冤负债，解释无门。准今符命，释对超生。同为善友，炼质朱陵。急急如玉清上帝律令。
　　解狱死真符
　　右准符命，拔度六道四生孤魂滞魄等众，解除狱死之对。或犯罪而本无大恶，或证佐而事实为轻，或在狱以疫气而身亡，或狱吏受私情而陷死，或为冤对于今未休。承兹符命，解释冤仇。时刻升迁，一如告命。
　　追盗贼被害身亡幽魂符
　　师曰：凡有盗贼，起自贫穷。或穿窬而为刃亡，或劫贼返为所害，贪求小利，而失天年，既入冥曹，哀苦无路。虽因宿世，亦是前缘。以此真符，宣与解释。玉清诀。
　　救符咒曰
　　灵符告下，徧告冥途。穿窬夜魄，被害之徒。冤冤相报，劫劫相呼。宿冤罢对，积尤消轻。魂魄受炼，升度朱陵。急急如玉清上帝律令。
　　灵宝无量度人上经大法卷之五十三竟
　　灵宝无量度人上经大法卷之五十四
　　普度符诰品
　　虚皇上帝金箓白简，敕制九幽，赦拔五苦。吞火食炭，变为甘露。镬汤炉炭，化作清波。金锤化莲，铁杖匪杵，三涂冥官，朝礼拜舞，苦魂飞升，上朝帝府。宸湛者，乃三境上帝宸惠覃泽，说金箓度命宝经，破九幽三涂酆都五苦之难，敕制鬼官，咸遵教敕。使火山熄焰，水池静波，黑簿俱焚，永无考掠，超度亡魂，上生南宫。自古以来，遵之者万福如山，谤之者幽沉无数。始勤终怠，谴恶不轻。皈命执持，寿禄维新，尘世传习，多致讹谬。今乃证订，略无差误，庶几明白，咸可遵用。
　　玄师曰：三天有无上明真玉匮金箓玉简救苦真符，玉策云：东极青宫九龙金箓救苦真符。乃元始之威章，上帝之曲恩，实翳救沉沦之法药，开悟愚暗之急如敕命，飞步太虚。
　　右度横死苦爽咒。
　　帝真混合，炼神溉胞。左右奉令，司马洞谣。九夜沉魂，恶根化消。紫户定录，神府升霄。开度长夜，阴贯阳标。三张总御，合庆幽寥。六炁咸遵，明范演招。司命司录，司功司杀。总御三灵，明示都府。中理五炁，混合百神。昙诵延越，承命三清。九阳司化，覆云育灵。大明合日，得天之晶。赫奕玉帝，九幽齐升。泉曲受度，敕赦幽魂。急急如青玄律令。
　　右度产死幽魂咒
　　三魂归英，绿字返生。九窍开通，五符纳灵。鬼户斩绝，皇道鲜明。三台敷映，六仪混成。阴阳配合，皇达元灵。五帝大魔，侍卫送迎。混本归一，飞步三清。九族俱超，三景澄明。身度我界，体入自然。生身受度，劫劫长存。九泉不到，幽廓难拘。曲映帝河，驰骋玉虚。
　　右度生身咒
　　长生灵符散形窍咒
　　祝救苦简咒曰
　　太上俩明，元始明真。五老上帝，赤书玉文，拔除罪戾，宿对恶根。皆蒙解脱，考掠俱停。魂升九天，魄度朱陵。今日上告，万神咸听。一如告命，风火驿传。
　　祝长生简咒
　　元始上帝，赤书玉文。解销阴结，炼火登真。刀利南极，浮阎神庭。流炼火质，禅猷保生。婆尼真童，与涤秽尘。表里莹彻，玉婴之形。飞步禅黎，洞阳之庭。一如告命，风火驿传。
　　遣救苦简咒
　　告符时於香上祝之，方付亡魂
　　元始上圣，玉帝高灵。玉文告命，济死度生。金箓妙戒，拯护幽冥。白简宝符，九真玄经。解消罪咎，冤债和平。救苦真人，削除罪刑。察命童子，注上生名。护戒威神，引诣福庭。超离五苦，乘驾云軿。转轮得道，飞升上清。
　　遣长生简咒
　　司府受炼，相火成罡。梁为天宰，洞感炎光。枢机辅弼，星列玄章。育精大明，赤车凌芒。炼化神府，表里俱昌。
　　二简并上帝诀，引东炁至玄元始三炁入符。长生符度死魂，总告一面，别据所荐亡灵多寡，合给一面。
　　明长生符旨
　　皇人曰：夫罪魂拘闭，皆北斗七元之所管掌。故先书无上七元九幽罪魂之字，次以三光之炁照耀十方，三台焕明。故书玄象之光，以照八狱五狱，五帝监生，六神运灵。次书合日之明，三光所照，紫府标名，帝君执符，度命华庭。太山天元之炁，灌住南斗。三官禀敕，九地之下，九水之中，九阴之景，皆睹光明。
　　明救苦符旨
　　皇人曰：夫人之沦亡，乃三尸九虫之所制也。皆在五行之所运，故入五苦轮回之门。故太一先用三炁之光，以破九幽之狱。书九星之炁，以荡尸秽，五藏内明。如日之比，则阴阳返其魂魄也。故书砀尸演由之炁，然后布其八卦之星，玄象分形，二仪交泰，三炁流通，以镇三田。心主坎离，上朝三清，然后罗列真炁充溢，万神敬听，九幽隳毁，混成一炁，回尸返生，故书曲赦。
　　真训修用
　　谨按《九幽拔罪真经》，昔北帝广为启请，救拔诸苦。虚皇上帝金口宣说，告诸四众。吾今为汝宣说九真妙戒，金箓白简，救苦真符，长生灵符，受持功德，拔难济苦，神力难思。众灵稽首，伏受教命，及虚皇天尊宸泽曲赦也。今建黄箓大斋，当须青章黄表，上达虚皇御前。然后可以告下十方无极世界，救拔诸苦。若章奏不达，徒然建斋，鲜有灵验。兼素车白马章，上清太玄真符，赍太玄符命，告下十方，开通道路，救拔亡魂，乃是天人合契，天法人法之式也。黄箓九幽大斋，岂可轻易为之。况主坛高功，平日功少过多，德行鲜薄，自己罪名书於北府，魂魄拘留於桎梏之内，岂能救免亡魂於幽狱哉。徒以果食敷张坛席，返有泄渎高真之愆。若建大斋宿启之初，临坛道士，六职法师，先当遵守九真妙戒，被受长生南昌炼质灵符，以阳炼阴，亦得罪除。解坛之日，纳戒还符。若不遵戒，佩符斋事徒然，必无感格。其茭龙驿吏二符随表，上诣玄都，具其亡者多寡，请降真吏，以符传符。其二符书篆之时，以轻黄轻青为地，丹砂书之，焚香仰奏虚皇道祖，望正北斗口，相对有太尊宝星、天皇宝星。搯玉清诀，书讫，取炁吹符。可以传符阴司，释罪亡爽，无不感通。告下救苦长生灵符，宜以栢木为简。盖丛相之尊，天降灵炁，秉植万年，人寿之贵，三元所领，九地之最形，比金玉万灵所卫。万木之中，以椿为木王。凡屋宅聚木之所有，感妖邪之炁者，当以椿木为梁栋，其怪即已。以栢木为相，秉天之秀炁，受正万年。灵司称金木之体，地府贵生成之简。故古之为棺椁，栢木为之者，免三涂之役。虚皇宝箓云：以栢木为简者，代金玉也。世间多用梓木，乃煞炁之木，非正不能生成，亦违戾宝经之科，永不可遵用。其简长九寸者，法九天九阳之数，出九阴重泉，乘九阳九炁而升天也。阔二寸四分者，象三部八景，具二十四神灵炁也。厚二分，象阴阳交泰之位，备天地一造化之理。封以青囊，三官所贵青始之色。焚於青烟之中，不可以杂烟，混淆正炁。当斋戒焚香，以九炼丹砂，面东书篆，对三宝依科告行，始合符节。近观世学昧於古科，多以黄纸模印，贴於板上。上玄愍兹群魂沉於幽极，深恐符简不合元格，悮其亡爽超度，专遣灵官告戒云：黄箓九幽，功不殊北阴，全赖二真符。若言用纸模翻写，还得高穹罪尔徒，况兼文篆差错，书篆不谨，全亏法式，阴关主者，竟不遵用，兆宜谨之。
　　玉策曰：众生领祖太元，灵源清浄，徒虚禀炁，构形受神，幸睹宸晖，不能自贵。炁缘物假，妄起尘情，神鬼用谋，心劳日拙，炁雕神逝，难复本初，五累牵缠，受毒幽壤，或在五岳大川，九幽都府，城隍社令，泉曲河源。或托孤荫，依仗邪物，游从野道，附巫兴妖，执系妄心，罔悟宿命，境缘善对，形异神迁，心与形俱，旋环不息，巍巍人道，惟此自穷。太上慈仁；常善救物，颁符曲府，昧爽咸恩，息焰火山，解负宿命，宸波曲湛，更炼还人。
　　又云：若夫普为九幽孤爽，亿劫宗支，大醮天地，归命玄真者。师当启闻三境，申闻玄师，关告地司。次作黄箓大斋，陈醮谢仪。凡篆符，当入靖焚香，启闻三境，对东北，以栢简朱篆救苦真符，背书元始符命，青纸袋封之。具高功位，命茭龙驿吏，驰告十方无极世界，告命作五行。旧本有六行。乃上皇甲申运告行，犹今所书岁次甲子是也。今作旧本入年月日为六行，以天篆阙支干等，又不敢以世书混间真笔，可权移年月告行一行，书於简背。青纸封上，以元始符命救苦真符，告下十方无极世界，作两行於衔位之上。然后召茭龙驿吏同金钱绘龙，焚於烈焰中。
　　玉策云：按《真诰》紫微王夫人答杨司命问书云：请陈为书之本始，如三元八会之书，皇上太极高真清仙之所用也。云篆光明之章，今所见神灵符书之字是也。华季之世，共作巧末，趣径下书，皆流尸浊文，淫僻之字。舍本效假，是嚣秽死迹尔。夫真仙之人，曷为弃本领之文迹，手画淫乱之下字耶。今长生符内四十七字，并二符告文，旧皆云篆光明之章。后人不知真凡用书之异，直以世书代之。得不上玷真逸之文，下亏有禁之格哉。
　　玉策云：命茭龙驿驰应，谓不用文引，只以符传符。今之行者，若未能感动玄灵，可以作请关，篆驿吏符於关尾，庶克达命於寒司也。或取新茭缚象龙吏，纳其符於身中，使负简文。亦须别作疏状，告斋酆都，不可不启奏上玄。不召驿吏，直以私意，率易宣告此符，正犹人间赦命，非臣下之所敢专也。故须大醮天地，方可行之。
　　玄师曰：三十二天，有飞龙骑史，玄都有驿龙骑史。故经云：金龙驿呈，承受信今。或乘天马，或骑天蛟，或驾金龙金马，宣告三界十方，顷刻之间，悉皆周遍。
　　茭龙驿吏符
　　玄师曰：泰玄都有茭龙驿吏一十二万人，主传命泉曲，开光赦罪。凡告救苦真符，当启玄尊玉帝，关召此史一人。书符时玉帝诀，鼻引师曰：炁芒各类，清触异归。凡取三光五星之芒，各以鼻引口吐也。生旺云烟之炁，当以口吸随吹也。引吹吸时，勿使耳闻。耳闻则炁芒不降。又不可长引，则喘息失度。要在精倾注念，驭炁合神，於杳冥之间，则引吸随念感降自然也。北极星光，此北极星非斗中第六武曲，乃天皇之右北极天枢星也。绕笔，墨书黄上，纸以槐花染轻黄。存思，焚，召驿吏届前符纳，於茭龙之身中。
　　右召玄都交龙驿吏一人，斋侍元始符命救苦真符，开光赦罪，一如告命。若先行符，则用此右语，若只连符於关子上，不必用。
　　关式
　　坛额。
　　今准
　　元始符命救苦真符，拔度某魂，出离幽夜者。右关茭龙驿吏一人，斋持
　　符命，速达罗酆，拔度死魂，昭示
　　宸肌。
　　年　　月　　日　时关。
　　具位　　姓　某　押。
　　金龙驿吏符
　　玄师曰：泰玄都有金龙驿史二十五万人，主领符命，魔天道驰信。凡告长生真符，预关一人，丹书青上，搯玉皇诀，鼻引太尊星芒，自南北望太尊星，在斗头中，下台分中，微向北也。太尊北有四星，势如军井。南有少微，如亢宿。其太尊色黄而明，要知在北斗环玑二星之南也。绕笔而书，如前焚召。凡取北极太尊二星之芒，须候入夜星朗时取之，为得其真。
　　右召玄都金龙驿吏一人，赍持元始符命长生灵符，超度亡灵某，俓诣南宫，一如告命。
　　关式
　　坛额。
　　今准
　　元始符命长生灵符，超度某魂，上登朱宫者。右关金龙驿吏一人，赍持
　　符命，径达南天，超度亡灵，昭示
　　宸既。
　　年　　月　　日　时关。
　　具位　　姓　某　押。
　　右二史隶天猷所部，欲请降当先述意，中元景丹天府，能并申四圣亦善。以天蓬主摄魂，佑圣常拯沉沦故也。
　　茭龙衔符
　　遣符咒曰
　　地府茭龙，救苦真符。追取亡魂，早离酆都。来朝太上，得升天宫。急急如玉清上帝律令。
　　金龙衔符
　　遣符咒曰
　　火府金龙，长生灵符。超度苦爽，俓出幽都。睹见光明，上生南宫。急急如玉清上帝律令。
　　明赍简非龙童
　　龙吏状如力士，今人悮作童子。考之经云：亡过之人，若能受持金箓白简，九真妙戒，长生灵符，救苦真符，察命童子，护戒威神，五帝直符，六官掾史，自当随逐简文，覆护受戒弟子。以此知不用童子赍简，是以传流之失也。
　　灵宝无量度人上经大法卷之五十四竟
　　灵宝无量度人上经大法卷之五十五
　　普度符诰品
　　太上生天宝箓
　　玄师曰：九清之上，有无上大罗玉京金阙，中有盟真之科，秘於玉匮之中，乃灵宝普度幽冥之法门也。自赤明开图之后，元始上帝所说救苦拔罪之灵篇，与诸真万圣结约证盟，誓愿於亿亿劫中，救度苦爽，故曰盟真之典，有三品焉。上有上元金箓之科，中有中元玉箓之仪，下有下元黄箓之法。总而言之，法下元也。谓无上黄箓盟真玉匮，普度幽冥，无量大斋也。建斋之法，先承投词，即是承大斋弟子词旨孝意，忠直恳切。若果无私，方许允度。今为学士备出仪范，慎勿妄示非人，混淆三元，招罪不原。遇得其人，不行流演，闭塞道德，天谴必至。兆宜寻详仙风道骨，即付度焉。
　　谨按师旨，世有救恤贫乏，济度人天，奉戒修斋，供养三宝。或为三师，炼真养神，功未充足，会穷灭度，经由太阴者，方可表奏虚皇，文达青宫。乃可曲行救拔，告下救苦真符。外以栢简作长生灵符，告下丹天世界，使擢简帝堂、炼神火府。若罪魂身乏片善，抑又无功，及於人天者，不可曲行救苦之符，滥受炼真金箓。但得遵用太上生天宝箓，使睹见神晖，更生阳界，则忝沐万幸矣。故玄告至言，诚非大醮，不降二简。启坛之初，未敷长生之箓，先告救苦真符，用拔魂神，来朝三境。功圆德就，乃锡长生之箓，使超丹天。苟书篆乖讹，章奏差错，冥官轻慢，不即奉行，必堕功德，亡爽更增沉没。深宜谨恪遵守奉行，使幽冥开泰，咸被玄恩。
　　宝箓修用
　　宝箓敕赦告下阴司，释放罪累，实玉宸道君之宸湛也。欲书宝箓，先将朱砂，面东存青玄上帝，如法奏陈词旨。次诵青玄宝号，研朱砂，左右八十一转，请青玄之炁灌朱砂中。次露日光一日，月光一夕，则受日月之正炁，阴阳之炼也。书箓时先诵《度人经》一过，或十过，依经行持。次入室，凝神自炼，然．后长跪，启白玉宸上帝，具陈词旨。次九拜，存天门开。天门是三重金门，金色焕然，内有金阙宝殿。中见玉宸上帝御容，侍真罗列御前。次默奏词意，乞降太上生天宝箓，复回九拜。良久，见玉宸慈颜喜悦，敕命玉童玉女，捧宝匣乘百宝光，下降兆案前，启匣敷开宝箓，与兆前所造之箓，合而为一，光明徘徊於上，无极无尽。次面南，默奏词意，良久，九拜，存见南斗六星，每一星如日轮初出之貌，至于箓上，与箓中六星合而为一。每一星存有字在内，分明尽皆透底，光明如一。上香，叩齿十通。咒曰：
　　大行梵炁，周回十方。中有度人不死之神，中有南极长生之君，中有度世司马大神，中有好生韩君丈人，中有南上司命司录，延寿益算度厄尊神。回骸起死，无量度人。急急如上帝律令敕。
　　咒毕，再面天门写箓，依法存灵官将吏，围绕左右，左手都监诀，右手执笔，长跪，念太上敕赦咒五十遍。
　　无上玄元，太上道君。教臣行符，照破地狱，死魂出离。急急如太上道君律令敕。
　　取西北炁，存三炁吹笔，即将笔篆箓唵吽咤哩四字，书四字时，止念其玉讳为咒，不计其数。次以一笔挑上，盖其形。咒曰：
　　元始符命，时刻升迁。亡魂受炼，立便生天。急急如元始上帝律令敕。
　　再吸天门炁出笔，发诀，如上四字，乃玉宸秘讳。元始是玉宸之师，故用元始律令。亡者得之，无不生天，故为生天宝箓。
　　抹星之法
　　□。运处离宫。□。名同日耀。□。宰御火帝。□。禀质阴阳。□。尊位南极。□陶魂铸魄，威胜万方。
　　右每位各六转笔。念
　　府相梁同枢机。取南斗炁吹。
　　再咒曰
　　南斗六真，出入幽冥。吾奉帝敕，速监生灵。南昌上籍，即得返魂。急急如上帝敕。
　　又祝曰
　　太上敕赦生天宝箓，告下冥官主者，救度亡魂，随品受生，托化人天。一如告命，风火驿传。
　　书讫执箓香上祝曰
　　太上道君，救付昆仑。神符一下，拔度死魂。急急如律令。
　　咒不计遍数，多尤好。取天门金光之炁，挑玉清诀，布符上。挑诀时存金光道炁，自诀迸出。
　　太上敕赦宝箓散形
　　次书唵吽咤哩四书一字转笔九匝
　　咒曰
　　元始符命，时刻升仙。亡人得此，立便生天。急急如律令敕。
　　再取天门炁，重迭书转七匝。念曰；
　　睹见光明，速生天界。急急如天尊救。
　　又搯十方诀，转十匝，拂十笔，念：
　　十方救苦天尊。
　　再於上转三匝，拂一笔，云：
　　玉清大帝敕，慧光一到，幽牢罢对，速生天界。
　　书符毕，存光芒照耀天地。又念曰；
　　上清大帝敕，慧光一到，幽牢罢对，速生天界。
　　上清大帝敕，慧光一到，幽牢罢对，速生天界。
　　次篆宝箓真文，再取金光之炁吹之，想其宝箓之上烁烁有金色，焕耀光明夺目，亡魂十功九德统备，及黄箓斋坛，一一严肃，可用前告文。其或亡灵功德未备，斋坛於心有歉，用第二告文。若普为九州孤魂滞魄济拔，别不升度，宜用第三告文。并不得差互。
　　无上玄元太上生天宝箓
　　敕勘大明国某州县某人，投词伏为亡故某人，本命年月日时生，於某年月日时命终。以今崇建某斋，用伸追荐。除已录奏
　　天阙，请
　　命施行外，须至出给
　　符箓告下。
　　宝箓
　　度人不死之神。南极长生之君。
　　度世司马大神。好生韩君丈人。
　　真文
　　右奉太上敕赦生天宝箓，告下酆都北府，内外宫洞，三官九府，百二十曹，五帝考官，司命司录，司功司杀，四明真公，宾友僚佐，九幽二十四狱，四方三十六狱，八十一狱，天一北狱，女青四十九狱，大小铁围无间地狱，剑林火山，泉曲寒池，四方诸大地狱，六宫掾吏，五道都符，溟泠大神，金头铁面，执罚神兵，巨天力士，天绉甲卒，牛头狱吏，威剑神王，六洞大魔，三涂五苦，主役考魂冥官，三元水府，九江五湖，四渎四海，十二河源，三河九泽，十二溪谷河伯河侯，考校阴治，五岳十山，七十二司，五岳缘吏，诸大地狱，二十八治，阴曹考校，一切官属，九州社令，城隍主者，阴治冥官，六道四生十道主者。并仰遵依太上敕命，原赦狱中亿劫往古，轮回报对，罪魂苦爽，五道四生，含灵抱识等众，及亡过某等。自昔劫以来，至于今日，所作三业六根，恶业冤愆，或诽谤大道，背真就伪，或伤残兄弟，谋及师尊。或六亲通同，淫犯骨肉。或为劫贼，杀害人命。或屠割众生，自饶一身。或以强凌弱，以贵虐贱。或浮好三宝，执心不专。或轻法师，秽残灵文。或心怀阴贼，安忍嫉妬。或恶口两舌，斗乱善人。或杀生淫祀，裸露三光。或心生口语，或自作教他。积劫以来，所有诸罪，无量无边。或久被严刑，克生善念，有心改过，无意怙终，所犯细微，无诸大恶。或因雠隙辨证，萦牵久击，禁囚未获和释，应文内声说不尽，自此等罪，并与赦除，一一原释。或久滞阴司，年代绵远，无有休息，不经追赎。或心思道法，乞丐解脱，并从今敕赦，出离地狱，睹见光明，万罪荡除，冤仇和释，神开意解，身心泰然，疾除罪簿，落灭恶根，不得拘留，时刻升迁，各随品格，托化人天。外有科律不该度者，或上天专降敕命，永不原赦。或永劫不原，三掠不原，终天不原者，并与理经一赦，量行差宥，灭罪转轮。仍与举行生前，殁后所作，道释功德，一切善功，并与收使。即使上件亡魂等，七炁成真，六仪运虚，五灵续绝，二曜扶衰，旋罡蹑空，飞步云宫，胚胎有始，尘劫无终，金城孕质，玉洞凝神，真炁内养，以成真人。上入六虚，下洞幽泉，云宫宝阙，中有真魂，出入福乡，周旋生门，咀嚼灵芝，灌漱金泉，甘露川流，悬澍丹田，紫霞朝映，三炁凝烟，琼室化仙，安坐金莲，真仪掩日，尘劫为年。一如告命，风火驿传。
　　年　　月　　日　　时告下。
　　具六职法位姓，　　　　　告行。
　　高功法位臣姓，
　　泰玄知省天君。
　　天枢右相，
　　天枢左相，
　　天枢使相，
　　天机内省上相，
　　天机省上相，
　　玉清神公无极上相在天。
　　内封
　　太上敕赦生天宝箓　具位臣姓　某谨封
　　方函
　　太上救赦生天宝线告下　　　具位臣姓某谨重封
　　五岳酆都水府社令冥司主者
　　右宝箓，上帝御前长跪宣读，焚於烈焰中。
　　第二告文
　　具如前。
　　右奉太上救赦，亡过某人，自昔劫以来，至于今日，云云止一一原释。即使亡过某，出离三涂，超越五苦，疾除罪簿，落灭恶根，冤仇和释，时刻升迁，神登玉阙，受炼长存，随劫轮转，与天齐年。一如告命，风火驿传。
　　余式如前。
　　第三告文
　　具如前
　　右奏太上敕赦生天宝箓，敕赦九州分野，五道四生，幽魂滞魄。自从昔劫以来，至于今日，未得托生等众。除兴妖怪，欺道自营，一生昧心，奸私肆纵，不忠不孝，负命负财，毒恶刑科，律不该度，其余罪众，并行赦宥。其有久厌幽阴，发生善念，或沉迷待替，执着尸丘，或遭毒药兵刀，或遇焚溺坠陷，或饥馑疫死，或虎啖蛇伤，或自缢产亡，或传尸鬼疰，或久被严刑，克生善念，有心改过，无意怙终，或死犯细微，无诸大恶。或系累劫一切冤仇，未能和释。应干声说不尽，自此等众，悉皆升度，速与消除罪录，落灭恶根，不得拘留，时刻升迁，万神护送，俓诣人天，随品受化，更生福乡。一如告命，风火驿传。
　　右宝箓封函题，只告下东岳太山府。
　　东极青玄九龙符命
　　谨按师旨，凡山林寒栖之士，普为下土贫乏之家，荐拔亡爽，修建急告简斋法。或普度幽阴苦趣，或荐拔善功死魂，及四生五道一切冥爽，当佩九龙符命，心映南昌长生炼金真箓，遵持元皇九真智慧妙戒，消释日前万罪。即得名上南宫，位登仙品，名绝鬼录，然后奉行斋事。此乃仙府秘语，玄师慈训，傥忽斯言，以为虚诞，自己犹为罪鬼，安能荐拔幽圄之苦。学士遵之，擢简帝堂，指日成真。
　　关九龙符命使者，随符告下，应九亿万之穷魂，俱获更生，上升仙宫。如急应告简法会，止可用九龙真符，玄感无极，兆宜秘之。
　　告文兆佩带不用告文，背书九戒
　　东极青玄救苦九龙符命，告下三官九府，五岳九州，酆都六洞十宫，九幽河源，泉曲五道都府，九州社令，冥关幽肩，一切主者，咸领符命。拔度亡过某，及九州分野，五道四生，幽魂滞魄，囚苦罪魂，俓出幽翳，永离阴冥，地狱消苦，开泰泉扃，火翳消焰，刃毒摧倾，下明黑暗，上生朱陵，超度三涂，宿对停轮，一如告命，风火驿得。
　　年　　月　　日　　时告下。
　　具位　　　　臣姓某告行。
　　东极天中长乐宫内大慈仁者寻声赴感太一救苦天尊。
　　内封
　　东极青玄救苦九龙符命　具位臣姓某谨封
　　方函
　　东极青玄救苦九龙符命告下　具位臣姓某谨重封
　　十方三界九野地司冥曹主者
　　右符命朱书，黄素告文，方函圆封，亦朱书。面东，焚香於密室，长跪密奏词旨，存天尊在东极青宫，百宝祥光殿内，衣绛羽青华飞云龙纹帔，顶玉清宝冠，有五色狮子九头，共捧九色莲花座，狮子口吐火焰，遍绕天尊，於光焰中，别有九色圆光，如虹蜺，项有圆光象如日，顶中出白毫相光，如刀枪剑戟锋芒。莲花座下又有二小莲花，乘天尊足，左手执碧玉晶宝器，如锺鼎之形，右手执空青羽枝，金容玉相，慈悲慧日。左有大惠真人，右有救苦真人侍从，金刚神王，力士天丁，玉女灵官，从太一八十一位神君，五方太一吏兵，於五色云中。兆存思分明，再默奏讫，即念天尊圣号八十一遍，存天尊命右侍救苦真人，开紫阳九光宝蕴付兆。随有九龙使者甲乙如请数，兆受符九拜，存天尊洒甘露於十方。良久，天地如百宝光明，倏忽不知所以。兆执丹笔，再祝天尊睿号九声，取东方炁，吹笔书符命讫。又祝睿号九遍，取炁吹弹玉清诀，本法於天尊圣位下，书破酆都符，不用亦可书。讫祝十方天尊圣号九十遍，取十方炁吹。次祝救苦天尊睿号九遍，东方炁吹书，弹玉清诀。对三宝前宣读讫，焚於烈焰中。祝九龙使者，随符告下。
　　虚皇九戒
　　皇人曰：兆已佩九龙真符戒文，当冥心映南昌紫微流金炼真之箓，亦曰长生灵符。盖高上灵策，紫微宝章也。炼简丹天，明霞结蕴，神光焕落，召降宸华，保炼丹心，养育赤子。受者取月阳奇日，备青素九寸，阔二寸五分，丹篆其符，符作八迭，以绛囊方寸，悬当正心。每日烧香讫，出户东向，若云雨晦暝，可就寝静所，凝心虚形，面对圆罗，鼻引赤雾，洞浃一身高下，三宫一尘不立。念极良久，乃叩齿三通，咽液三过，微音咒曰：
　　司府受炼，相火盛罡。梁为天宰，洞感炎光。枢机辅弼，星列玄章。育精大明，赤车凌芒。练化神府，表里俱昌。
　　再叩齿三通，咽液三过，止。行之三年，后施上法，则试观不陈，风飙克御，翘晖倒景，流軿紫虚，盻眷高清，玉京可步也。
　　策云：月阳谓六阳月也，奇日谓甲阳日也。后施法谓上清诸法。非行策三年，始营佩符揖景也。烧香出户，谓出庭户，非依朝真格出巽户也。青素明洁，非指白为素也。如道呼紫青绛，为三素云也。
　　策云：应当以九龙符，背书九真妙戒，用青锦作囊佩之，以丹锦为囊，佩长生符，应於神府。仍焚救苦符，拔度下元罪民生魂，常居福寿。此亦可谓前生曾立九幽大斋，受持九真妙戒金箓，标名金格，列字玉清，德重功高，名通天界十方天尊。我以神力，随念救护，受持功德，拔难济苦，神力难思。当消九幽大罪，标名九宫。即有察命童子，护戒威神，五帝直符，六宫掾吏，自当随逐简文，覆护受持弟子，因缘轮转，得为九宫真人。妙戒金箓，威禁至重，若能如法修行，其福无量，佩之者即获九种福报。
　　一者苦有国土分野兵灾不息，依法存念，兵戈息静，忻国太平。
　　二者若有国土分野疫毒流行，兆民死伤，依法存念，妖恶自屏，天人称庆。
　　三者若入山林，猛兽虎狼，将欲冲突，依法存念，猛兽自退，终不害己。
　　四者若渡大海，遇大恶风，依法存念，风浪息静，得达於岸。
　　五者若在军阵白刃之中，依法存念，兵戈即息，不有伤害。
　　六者若在枷杻牢狱之中，依法存念，冤枉自伸，必得解脱。
　　七者若有邪精鬼贼，众害所缠，依法存念，鬼妖消灭，自得痊瘥。
　　八者名书黑籍，身殁九幽，修设大斋，名书玉简，佩受九戒，消除黑簿，诸罪应时解脱，魂升上天。
　　九者前生曾立九幽大斋，受持黄箓白简，九真妙戒，长生灵符，当得三界十方救苦天尊，随念救护，绝诸恶根。
　　其九种福报，不可思议。设若起心诽谤、怀不信心，即堕九幽，备受诸苦，绵绵长夜，不可解脱。若初生信受，后起慢心，消除金简，注名死籍，见世恶疾，长沦恶趣，一失真道，无贻后悔。建斋之初，量度其心，萦於俗务，不遑受持。斋罢之后，还戒玉清，符归宝函，启谢三宝，亦获后福。若能终身佩受，必保破券飞升，名书紫策，受度南宫。
　　东华青宫九龙符命祝符咒曰
　　运真合灵会，宝敕诏诸神。六天垒重阴，酆都九幽狱。典吏部冥洞，三官执九府。主典神吏兵，一切主狱者。拔度善功魂，出离三涂苦。东宫九龙符，照破诸地狱。炉炭生青莲，刀剑作骞林。火池化温泉，镬汤为春浦。超度长夜魂，往生安乐国。
　　行持之法，一如前式。
　　玉清破地狱真符
　　面北长跪，焚香启视如仪。咒曰：
　　至圣神人，已成天真。元皇之裔，太上子孙。亿曾万祖，苦爽幽魂。天尊大法，十转回灵。赤书成章，告下泉冥。玉文一下，摧毁铁城。符光洞照，赫奕重阴。刀化玉树，剑变骞林。炎火生莲，冰消雪扃。三涂五苦，八难超凌。魔王阴官，稽首送迎。玉清元命，一如奉行。
　　咒一遍，取西北炁，吹笔书符。毕，再咒一遍，取东方生炁一口布符上。又咒一遍，取南方生炁一口布符上。存符有万丈金光，照耀夺日，於三宝前宣读讫，焚烈焰中。
　　泰玄都省
　　遵奉
　　道旨，奉行
　　玉清宝箓破地狱真符，拔度亡过某灵魂，及六道四生孤魂滞魄等众，承兹道力，出离地狱者。
　　高上真王玉清宝箓，破地狱真符，告下一北阴酆都，内外六洞天宫，三十六狱，阿鼻地狱，十二河源，泉曲水狱，五岳地狱，大小铁围，有间无间，十方狱庭，长夜考掠，阴关冥司，万神咸听，一如告命。
　　年　　月　　日　　时告行。
　　具位三天大法师，玄中大法师，天机内相，天机上相，天机右相，天机左相，泰玄上相，玉枢上相。
　　祝符命文
　　元始符命，真文焕发。照耀幽冥，涂炭罢对，考掠俱停，炎火息焰，冰消雪扃，刀山剑树，化作骞林。疾除罪簿，落灭恶根，不得拘留。亡过某及囚苦罪魂，乘此真符救苦功德，速令出离，睹见光明，上升南宫，受炼更生，一如告命。
　　封皮
　　玉清宝箓破地狱拔度苦魂　具位谨封
　　右符别用一道，队朱书符文，墨书告文，封题如封。侯破狱时，法师依文告下诸狱，开赦罪魂。
　　玉清拔幽魂符
　　书符，面西北长跪，焚香，启祝如仪。
　　三天大罗，高上玉清。元始灵书，太一真文。玄元大道，敕降玉宸。天洞天真，主领魂神。九幽主者，六洞真灵。禀受真符，拔度幽魂。天王律令，阴曹速行。
　　咒一遍，取西北炁吹笔上，存金光透笔，然后书符，毕，祝一遍，取东方生炁一口布符，存符有万丈金光，照耀夺日。於三宝前宣读，焚烈焰中。
　　泰玄都省，
　　遵奉
　　道旨。奉行
　　元始符命，拔幽魂真符，超度亡过某，及六道四生孤魂滞魄，上登
　　朱宫者。
　　元始符命，拔幽魂真符，告下三官九署，百二十曹，水火罪录主管，酆都内外宫洞，五岳地幽，泉曲九垒，十二河源，九州社令，地水万神。拔度九州分野之中，死魂罪魄，囚苦之灵，疾除罪录，消落过名，群灵护送，永离幽冥，魂魄逍遥，上登朱宫，一如告命。
　　年　　月　　日时告下。
　　具位。
　　具八相位同前。
　　封皮
　　玉清宝箓拔度幽魂　　具位　　谨封
　　右二符，留冲靖用栢木作简，长九寸，阔二寸六分，厚二分，面书符文，背书简文年月法阶，共六行，一如长生救苦符简式。灵宝本法，用黄素丹篆其符，白素墨书简文，封以青素，朱题如式。
　　拔幽魂破地狱符叙曰
　　《易》曰：精炁为物，游魂为变。精者滞迹，含於炁魂，皆是有情，血炁根於中化，命曰神机，与帝先同分一炁，不由天地之变迁。知此道者，掌握宇宙，万化生乎身，观天法道。念动则化移，故得同天地浩劫以长存。失此道者，神去则机息，命曰游魂，任阴阳之变迁，拘造化之陶镕。故出死入生，无所不化者，盖有血炁精魂之物，禀性以识。是以有善恶之业，贶在幽冥造化机内，所以随业受变，善多则属阳，升於吉道。恶多则属阴，降於凶趣。善多阳盛则为神，恶多阴盛则为鬼，无恶纯阳则为仙，阴阳冲和则为人。纯恶无阳则沉幽极之乡，微善稍存，阳火就燥化飞禽。阴重恶存，水务降下变走兽。若恶业既盈，杂以邪类之炁，则魂炁游散於湿化之属。恶殃之诘，灭身之化也。以此详之，升条六趣，出入轮回，皆由自致。唯草木有性无识，业任天地四时之变迁，受精炁於阴阳，无游魂之升降，故随二炁之消长。是以上圣垂哀，同分一炁之坠，悯游魂变迁於异趣，以纯阳善炁结於符箓，拔阴恶魂升於吉道。繇是星斗龙凤之书，云霞火雾之文，成象在天，虫鱼草木之札，蛇蚓人物之篆，成形於地。内隐密机，契合神化曰符。集会妙炁，默合圣枢曰箓。皆上圣真人之垂范，为幽明之轨则，流传下世，普度无穷。
　　玉清宝箓拔幽魂真符亦曰召魂符
　　玄师曰：玉清宝箓元始威章，出九光紫阳玉，册。灵宝普度灵文，乃阴曹之合契，冥官之会同。欲书灵文，面北长跪，念敕笔咒曰：
　　三天大罗。同前
　　左手玉清诀，咒一遍，取天门炁吹笔上书之。
　　左手辰文，取东南炁吹入符中。如或召魂，先於符下写云：十类无主孤魂滞魄。若是亡魂，先写亡过某，次书敕字。
　　书讫，存元始本色玄炁，吹入字中，再诵前敕笔咒一遍，取东方青炁，吹布符上，又诵咒一遍，取南方紫炁一口布符，存符有万丈金光，照耀夺目。於三宝前宣讫，焚烈焰中。
　　右符告下十方三界，无极神乡，泉曲之府，北都罗酆，三官九署，十二河源。上解亡过某神魂，及六道四生，孤魂滞魄，亿劫罪魂，疾除罪簿，落灭恶根，不得拘留，时刻升迁，万神护送，径诣人天，随品受度，更生福乡，一如告命，风火驿传。
　　玉清宝箓破地狱真符
　　告文
　　高上真王玉清宝箓，破地狱真符，告下酆都内外宫洞，三十六狱，九幽地狱，泉曲水狱，大小铁围山，无间地狱，长夜考掠，阴关冥司，主职万神，咸听符命。真文焕发，照耀阴冥，涂炭罢对，考掠俱停，炎火息焰，冰雪消凝，刀化玉树，剑变骞林，疾除亡过某，及九州分野，五道四生，幽魂滞魄等众。落灭恶根，不得拘留。囚苦罪魂，乘此真符，救苦功德，速令出离。睹此光明，上升南宫，受化更生，一如告命，风火驿传。
　　九幽拔罪超生金箓
　　灵宝大法司
　　奉
　　上清北极大帝敕。
　　符
　　右箓奉
　　敕亡过某灵魂，执此随愿往生。准祖师上清北极大帝敕。
　　盟真玉匮度魂韩君真箓
　　灵宝大法司
　　符
　　右给付亡过某灵魂，执此符命，永为身宝，所注生处，永为证验者。
　　皇人曰：度品之法，乃元始天尊传付盟真玉匮之文，以授道君。召制南宫诸天真人，以超北府，上登流火之庭，炼除秽滓，悟性圆明，其名黄箓。存亡得之，如衔三清之敕，身生光明，逍遥福境，无所障碍，应济生度死，不可阙此应。法官书篆之时面南再拜，搯上帝诀，引太丹之熙朱书黄上，黑书箓文，对圣披宣，付亡人赍执佩受。
　　太上五岳破幽暗引魂宝箓
　　告文
　　太上三清，　敕降酆庭。三清慧光，拔幽启扃。光照十方，回尸起身。三阳肇庆，枯骨发荣。巨灵秉斧，劈破山岳。受命天府，使者引魂。万神敬诺，敕到奉行。
　　灵宝无量度人上经大法卷之五十五竟
　　灵宝无量度人上经大法卷之五十六
　　取救亡魂品
　　皇人曰：夫取救亡魂之法，全藉预告迁拔朱章，救苦符吏法式，预於致斋前一月，或半月，或七日，择吉地建坛，以茭缚茭龙驿吏二人，各左手持剑，右手持旛，旛上书玉皇赦罪天尊，背负青玄救苦真箓，其金龙驿吏，同黄箓院功曹符吏，径诣三官天牢，五斗天一北狱，及酆都重牢幽槛，铁围无间地狱等处，救拔亡魂，前来斋坛。其茭龙驿吏，同地道功曹符吏，俓诣五岳九幽，水府雷霆，瘟司神庙，社令牢狴等处，救拔亡魂，前来坛所。其符命并随拔度朱章，并赦文一处发之。先令幽阴赦罪，放逐前来。寄城隍司，伺候摄召受度。若行持之士，不先行赦宥，秪临时追度，实难彰感。盖救苦符命，非黄箓白简之符也。法中自有青玄救苦破酆都之箓，审而行之。
　　明青玄救苦宝箓品范
　　皇人曰：夫青玄救苦箓，乃太一天尊真形符也。当以青纸三幅，朱砂书之。前题云：东极青玄九龙救苦真箓。后书天书符文，后书天尊真形之符。次书拔幽魂破地狱真符，并檄文於后。次第书年月日时用衔位，并玄天师街列之。用方函重封印，付於茭龙驿吏，更以黄纸三幅，朱书前题云：南昌紫微流金炼真箓。后书天书符文，然后书天尊真形之符。次书金液炼形九天雷文，韩君真箓，超生金箓，并檄文於后。次第书年月日时用衔位，并玄天师衔列之。临焚符之时，当存身为救苦天尊，搯中指上节，丁罡面东，叩齿九通，念咒而焚之。咒曰：
　　青玄天尊，敕符救苦。度脱幽冥，救愆鬼户。随愿生天，并无障阻。灵宝律令，开关地府。不许稽留，逆命罪汝
　　唵辰吽卯咤离□申呤子哩四中哒戌□亥。
　　破箓都二十四狱元始威章
　　一名太一天尊真形符，
　　一名青玄天尊救苦破酆都箓。
　　皇人曰：此是玉清宝光梵真元始威章之箓，出九光紫阳之册，乃灵宝超度之文，阴曹合符之契。冥司官吏睹之，如上帝合同之敕。用黄纸朱书，面西北长跪，搯上帝诀。
　　右符如欲破狱，预先书下，阳日朱阴日墨不以多少。临破狱，法师怀於心前，候忏祝普掠灯后，搯灵宝诀，默诵化形咒一遍，同符就普掠狱中焚之。再心祝敕吽叱哩，见光明三遍，瞑目存灯光成百宝祥光，上达九霄，下达九地。存符化无量天尊，遍诣狱中，一切罪魂，俱蒙原赦。化形咒曰：
　　吾师天中救苦尊，常善化形十方界。
　　以此威神成大悲，济彼众生无量苦。
　　九夜重昏幽暗府，普令朗照生光明。
　　牛头岳卒尽升仙，一切罪魂俱解释。‘
　　三涂五苦诸囚系，考对停闲上紫清。
　　见闻有识及有情，感此皆成无上道。
　　告文
　　太上玉清宝光梵真元始威章拔亡宝箓。道君有命，救付昆仑。破毁铁围，罗酆幽阴，十方三界，泉曲神乡，三官九署，十二河源。上解魂识，亿劫罪源，疾除罪簿，落灭恶根，不得拘留，时刻升迁。万神护送，俓诣人天，随品受化，更生福乡，一如告命。
　　年　月　日具位姓某奉敕破狱律令
　　十方救苦真符
　　破狱十天玄化真符
　　太上玉帝托生灵符
　　告文
　　右太一玉帝托生符，超度某久滞幽阴，不得托化沉魂，乘此符力，人间天上，随业受生，一如告命。
　　太一普度超生朱陵真符
　　右给付亡过某，上生朱宫，一如告命，风火驿传。
　　右焚香东拜，存太一，心拜九过，奏所度事。先念圣号八十一遍，吹笔书了。又九遍咒符，东諿吹之。
　　九幽玉简
　　太上玉简九幽符命，告下酆都九幽，五岳重阴，缘吏考官，冥司典吏，牛头狱卒，牢槛大神，拔度亡过某灵魂，永辞长夜，出离九幽，得睹慈光，心神明了，证品仙阶，冤愆和释，上生大有之天，一如告命。
　　九幽白简
　　灵宝符命九幽白简，告下罗酆北府，岳渎九幽，长夜冥曹，土皇九垒，十王案掾，狱吏考官，六洞阴魔，九宫主者，溟泠大神，拔度亡过某灵魂，销平冤对，洗涤深愆，得离三涂，永辞五苦，身超丹阙，得睹阳光，悟道闻经，逍遥真境，乘此白简拔度功德命。上生天堂，一如告命。
　　天官玉简黄上朱书
　　太上玉简，告下天官三府，曹局主罪仙官，天牢地狱考吏。执法神祇，拔度亡过某。出离天狱，赦除大罪，得升梵炁之天，不堕重阴之地。主者敬听，一如告命。
　　地官玉简白上墨书
　　灵宝符命地官玉简，告下中元清灵三府，洞阳左宗天宫，酆者右阴天宫，九幽泉曲，岳狱冥司，主生死罪录灵官，四十二曹，考司典吏，案掾尊神。拔度亡过某灵魂，拔出地户，永离幽囚，乘沐阳光，径生妙乐。乘此灵宝符命拔度功德，上生福堂，一如告命。
　　水官玉简青上朱书
　　灵宝符命水府玉简，告下下方旸谷洞渊三府，清泠左府南水宫，酆都劫量，泉曲河伯，水狱冥司，主生死罪录灵官，四十二曹，考司典吏，案掾尊神。
　　拔度亡过某，永辞北都寒池，泉曲苦海溟彼，沐睹恩光，俓生阳界。乘此灵宝符命功德，上生玄天，一如告命。
　　皇人曰：应普告三界，符命并用，依按《紫英应化宝经》：元始梵炁，体云篆而成宝符。凡告三界神明，莫不睹此而敬听，随光而至。
　　山简符
　　今谨有某州县里居住弟子某岁本命，生命属某帝，名系某山。谨为亡过某，就某处修建灵宝大斋，昼夜行道事。竟投简灵山，愿神愿仙，长生度世，飞行上清，至神至灵，乞削罪籍，上名九天，谨诣名山，金龙驿传。
　　年月日具姓名於某处灵山洞府投下。
　　投简关
　　灵宝大法司　关直日受事功曹。
　　今发简一面，封印全，前诣某山，或水府，或太岁土府。投下须至专遣者。
　　右关仰依
　　科旨，火急赍诣，分明投下，不得住滞，准
　　律奉行，故关。
　　年　　月　　日　　时关。
　　水简符
　　今谨有斋官某年几岁，命属某帝。云投简水府，愿神愿仙，三光同存，九江水帝，十二河源，江河淮济，冥泠大神。乞削罪录，上名九天，谨诣水府，金龙驿传。
　　土简符
　　今谨有斋官某年几岁，命属某帝。云投简灵坛，愿神愿仙，中央九土，戊己黄神，土府五帝，乞削罪名，谨诣中宫，勒简太玄。金纽白信，金龙驿传。
　　山简玉璧青圆
　　水简玉璧绿八角
　　土简玉璧白四方
　　右三简梓木，各长一尺二寸，阔三寸六分，厚三分，白粉涂简，雌黄界边，朱书符，墨书诰。山简水简封皮，并用青纸朱书，土简以黄纸朱书。金龙一条，金纽十二枚，玉璧一事，散坛逐处，设醮投之。
　　金阙玉皇宝诰符章
　　灵宝大法司
　　今月某日奉
　　玉皇睿敕，付下　玄文宝诰，度脱罪魂，超度玉京者。
　　右奉金阙仙箓主皇睿诰。伏请灵宝至真十方上圣，依灵宝度人之典，施回骸起死之功。敕下九幽，俾苦魂而开泰。诰行诸地，令滞爽以沾恩。主者奉行，恭遵诰命。
　　年　月　日。
　　玉皇大天尊玄穹高上帝。
　　太上玉文酆都符命
　　灵宝大法司。恭奉
　　玄诰，拔赎罪魂，往生南府者。
　　太上玉文，酆都符命，拔除众罪，赎命幽都，万神敬听，永无执击。垂天尊之
　　慧命，出地狱之苦囚添托质仙都，常居乐境，准此奉行。
　　年　月　日具位告行。
　　无上盟真玉匮南昌上宫黄箓
　　赤明开化，元始真图。混合自然，休云成篆。琼文鸟迹，炁结为形。上度生身，劫劫长存。下济幽魂苦爽，永契玄恩。今有云云，谨叩头哀求，诣玄坛请受无上盟真玉匮南昌上宫黄箓一道。付某赍执，永作津梁，持为身宝。奉请南昌上生炼魂君，炼魄君，炼形君，炼胎君，炼神君，度魂君，化生君，生根君，护命君，注生君，火炼君，水炼君，流火真人，判生真人，注福真人，注寿真人，炼化真人，左救世业真人，右哀愍业真人，混成真人，运炁真人，超界真人，升仙真人。同垂巨泽，受度亡过某，上资往生南宫。化生人天，咸乞真仙。一合来降护持。
　　上帝黄箓诰文诸天诸地，上开八门三十六狱，执治阳官，左右狱卒，河伯掾吏，三元九府，百二十曹局，五局四司，洞阴朔单，执罚神兵等。拔度亡过某等，消灭大罪，塞遏邪源，冤仇和解，黑簿除名，魂神澄正，识性圆明，俓诣南宫，福智自生。骖侍龙辕，永契无为，道炁长存，一如告命，风火驿传。
　　年　月　日道场告下。
　　具位　　　臣姓　名告行。
　　主箓南昌上宫韩君丈人。
　　度箓南昌上宫炼化真人。
　　南极长生大帝君。
　　太上拔罪解冤真符
　　天堂
　　祝符咒曰
　　天一赤文，受度三清。上应琼府，下彻幽冥。紫元符命，拔赦鬼魂。亿曾无间，苦爽游精。削除罪业，符到上生。急急如救苦天尊敕。
　　右符乃九天之真元，灵宝度人之炁，结而成文，为度魂不堕之书。凡篆符，须看受度之魂罪业轻重，如临终之际，及受患非业罪之疾，不须告行。如自缢自残，疗疾瘟 之疾死鬼，方可告行。此符专度不正死魂，当依法书篆。先面北，启奏东极。讫变身为救苦真人，顶上清冠，云霞青法服，手执简，若天尊之形。然复取东炁三口，再回身面北，取白炁三口吹纸及笔。上想左右青衣童子二人，手持赤书玉字真文一轴，一人持救苦真符在目前。即手搯青玄教苦诀，卯文，依法书篆。鬼魂睹此真文，皆得赎罪解冤，地狱闻之，自然停苦。
　　诰文
　　灵宝黄箓拔罪斋坛
　　本坛今月某日，具奏
　　天省，及拜贡章表，上诣
　　三天金阙。奉为某乞拔度某，请降
　　元始符命，
　　太上拔罪解冤真符。超度亡过某，及五道四生等众，出离冥涂，上登朱府，须至告下者。
　　符
　　右奉
　　玉皇上帝救苦天尊敕，赦开地狱，赎某不正患疾罪魂。告下天牢地狱，无极神乡，上元星界，波罗之狱，下破酆都泉曲，水府五岳社令，十方世界，冥司阴狱幽扃，一切冤愆积罪苦爽等众。削除罪簿，落域恶根，阴治幽关，不得拘留，逼合鬼群，速赴生方，炼质澄神，荡除阴翳，入道升
　　真，一如告命。
　　年　　月　　日　　时告下弟子
　　内封
　　太上拔罪解冤真符　具位臣姓　某谨封
　　方函
　　太上拔罪解冤真符告下　具位臣姓谨重封
　　天牢地狱三界无极神乡
　　灵宝无量度人上经大法卷之五十六竟
　　灵宝无量度人上经大法卷之五十七
　　炼度秘诀品
　　玄师曰：昔上帝哀愍下方幽魂，拘逼北方溟海之中，泉曲之府，九幽长夜等狱，无由超度。故说经教，以拔众生。使九华真人理於南昌上宫，主九幽之下宿对死魂。又有南昌度命君，炼度死魂。中有流火之庭，飞焰焕於八方。流火之膏，炼身则体生玉光，明如眸子。南极真人亦理於宫中，应诸学道仙品未充，皆诣流火庭内，南极真人炼以火膏，及月中黄炁，洗炼荡除尘垢，得与真人为侣。如生人练度身形，则魂神径上南宫，受炼於流火之庭，随其真修学功之浅深，准计年月之多寡，时很既毕，即得更生。虽经时积岁，有如睡顷，不觉稽延，从兹已往，便期神仙。其火池灵童名曰婆尼。每至劫运一交，即以陁丘之众，计即量行，补升朱陵之宫，受福为仙官，岂小补哉。赤明开运，元始锡为梵度天王。太无真人遂居天王之府，度长夜之魂，遣南昌上宫。朱陵火府官童将吏，种种印法，下降尘世，传付有道之士，代天行化，济拔幽冥。受此法者，补充南昌上宫炼度真官，兼知黄箓院事。此则以神炼神，以炁炼魄。兆行此大法，誓愿三元之日，开坛炼度，普天之下五道四生幽魂滞魄，超离三涂，得生人天。永充功德。凡阴魂未经受炼，不过三尺，喎邪跛躄，形体不具，并未完全，罪垢污染身常秽陋。才经炼度之后，方得全形，罪垢烟消，冤愆解释，身有光明。兆与炼度毕，焚化经财宝箓符诰，与之收执。差天道功曹赍执公文，押付黄箓院交割。取亡魂三世罪籍看详，除诬天谤地，为臣不忠，为子不孝，暗损生灵，贼害善良之外，各随功果，速与受生，免致沉滞。则可以上副太上好生之意也。
　　元始灵宝自然九天生化超度阴炼秘诀
　　兆焚香，面东九拜，启白斋意。再九拜，平坐，调神正炁，诵生神宝章九过。每一过引炁一口，直入丹田。即存九炁灌身，於身中水府聚九炁之光，结一婴儿与己相肖。婴儿向外，握固端坐，余光遍覆天地，形神光明，须臾五藏五色之炁，如云自下而升。次载婴儿，自夹脊双关上入泥丸，化为黍米宝珠，婴儿即为元始，五藏云炁即为狮子。元始即於宝珠之内，玄坐五色狮子之上，百千万亿，光明洞焕，诸天诸地，明彻表里。次存三十二天万圣千真，浮空而来，咸入宝珠之中，元始帝前，各各长跪，如听法状。
　　次众真毕集，顷刻元始放眉间白毫祥光，下照酆都九幽诸狱，自泥丸而照及脐之下也。一一光中，皆现宝珠，一一珠中，皆现三十二天，与万圣千真，扈从元始，与前宝珠无二。一一光中，皆有救苦天尊。随光入诸地狱，所有酆都诸狱，承天尊道力，阳光所及，一时照破，顿灭重昏，化为浄土。
　　次存两肾为酆都宫门，以至诸狱悉开，自内两肾而下，所谓大小肠胃者，皆幽阴积结，真阳不及，皆地狱也。狱门一开，北帝与诸冥官狱吏，列班朝礼於都门之外，酆都水府之后，腰脊骨之前。朝礼毕，即有十方飞天神王驾车，金童翊卫其侧，手执元始符命，自帝所面承道旨，乘光而下，俓入酆都诸狱，应诸罪魂，并皆赦宥，即时出狱，集於酆都宫前。
　　次存华池为森罗浄霐。
　　次存宝珠，千真万圣，齐诵天河灌东井咒。
　　次存元始上帝，命赤龙奋鼓灵池之浪，下灌东井如瀑布。急存舌为赤龙，搅华池，候神水满溢，左顾咽直入府前。天河也。
　　次存水府前大海，无量无边，一切罪魂入浴，祥风和炁，温然如春，熏蒸四体，无不欣喜，顿去贪嗔，归心正道。浴毕，元始上帝敕金童玉女，各捧浄衣，不知其数，赐诸罪魂，存着衣毕。想宝珠中千真万圣，异口同音诵救苦经大梵语。次存太一救苦天尊，十方救苦天尊，随诵步景云而下，以甘露法水遍洒诸魂，即得身心清凉，咽喉开泰。十方天尊各以金盂玉匙，贮以甘露玉膏，玄空散哺诸魂，享以法食，一一饱满讫。
　　次存脊骨为升天大法桥，接至朱陵府，绛宫也下通水府。玉童玉女手执幢幡，飞香散花，引诸亡魂升桥，至朱陵火府。府中有长生大君，帝王服司马大神，星官服韩君丈人，白玉冠青衣皂绿司命司录，延寿益算，度厄尊神。星官服监度诸魂，入大火池，猛火炼度。一经火炼，并衣天衣。有百千火龙，自火池中乘火焰跃出，载诸亡者，历十二重楼，飞空而上，直至玉清境，面拜元始上帝，致身宝光之中。兆即冥心湛然，物我兼忘，寂然不动，勿问亡者去住何地。稍挂一丝，不成究竟，无缘超度。
　　练渡师尊官吏
　　太一寻声救苦天尊，太微南极长生大帝，九天好生韩君丈人，主炼仙魄南极真人，主炼亡魂九华真人，上清黄箓院使副真君，上清黄箓院仙兵主宰，南昌上宫炼度灵官，南昌上宫炼度玉女，南昌上宫炼度童子，南昌上宫九光童子，南昌上官火陵童子，南昌上宫丹灵大神，南昌上宫皓华大神，南昌上宫玄英大神，南昌上宫变身大神，南昌上宫复相大神，南昌上宫正精大神，南昌上宫火符大神，南昌上宫返形大神，南昌上宫脱胎大神，南昌上宫断胞大神，南昌上宫散滞大神，南昌上宫解结大神，南昌上官返魂大神，南昌上官度魂大神，南昌上宫超化大神，南昌上宫好生大神，南昌上宫召魂大神，南昌上宫天医神吏，炼度符吏仙兵，火池水沼使者，南昌上宫上奏灵官，南昌上宫召魂童子，掌炼度天印灵官，南昌上宫承受玉女，六道功曹神君，直坛土地。
　　应南昌祖师至真官史，并立靖室，专一早晚焚香，持诵中篇，礼献。仍持念玉清圣境元始天尊，太乙救苦天尊御号，各三百声，玉皇宝号一百遍。愿炼幽魂，早遂生天。终始勤之，毋怠毋忽。
　　灵宝无量度人上经大法卷之五十七竟
　　灵宝无量度人上经大法卷之五十八
　　生身受度品
　　师曰：灵宝五炼生身受度，名曰返真洞玄玉髓无上秘要。昔灵宝天尊受元始天尊之秘诀，付太一紫府太阴九华真人，传受南昌度命君主之。本出於大有之宫，炼金成字，刻玉为编，灵童侍轩，仙妃主笈。上则安镇乾坤，中则分制日月星辰，下则陶成万物。实为万道之宗，至尊至极。始因太上於赤明初，开化万品，观见众生受诸苦趣，造三业六情，死入地狱，万劫沉沦，无缘超度，深可悲哀。遂命南极度命君，受其灵文秘法，炼度生身。则使罪障荡除，百年数尽，不为地司所执，身有玉光，得与真人为侣。故云生身受度，劫劫长存，随劫轮转，与天齐年。於是琅函玉典，迤逦相传，渐出人间，其玄又玄，是谓无所不度，无所不成，岂曰小补之哉。行此灵宝大法者，不嫉不妬，齐同慈爱，异骨成亲，其道必成。如违科教。祸及七祖，戒之戒之。
　　坛式
　　建坛之法，叩齿三通，存神为赤明和阳天帝，诀中指中文，念浄天地咒，取东南炁。念咒曰：
　　混洞赤文，无无上真。元始祖劫，化生诸天。开明三景，是谓天根。上无复祖，惟道为身。五文开廓，普植神灵。无文不光，无文不明。无文不立，无文不成。无文不度，无文不生。
　　念毕，存身五脏中有五色光彩，从口中出照耀天界。次存其坛，曰东方坛，曰玉阳馆，如空洞中，青光焕烂如碧玉。次存南方坛，曰流火之庭，火光焰焰如日色。次存西方坛，曰金华之坛，真炁交映如金色，光照十方。次存北方坛，曰阴尸九炼坛，碧炁中有神水之司，水光映彻天河，河中有五色流霞。次存中央，曰大黄之坛，有真炁照彻黄炁，中有五色霞光，其坛各有宫室，中有三色锦衣之吏，围绕五坛。坛以浄沙为之，高三十寸，阔三十二寸，法象三十二天，幡三十二首围绕，上书三十二天。仍以灯三十二盏，布四方，中安三色界天。每一坛用香炉水火外，则用木牌书坛名。步南斗罡，逐一取炁。先行水炼，次行东方。次南方，次中央，次西方，次北方，逐一炼形思存，不可灭裂，号曰大黄炼形。次行金液炼质，东方曰玉阳返体，北方曰神水濯炼，次曰真火受度，一一依法行之。
　　变神
　　凡变神为赤明和阳帝者，南极度命君也。掐中指中，取东方之炁，貌若帝君状。存太一救苦天尊立顶上，宗师东华帝君居前，韩君居左，神将百千万众围绕，行持任意。
　　发遣
　　依前变神，左手上清诀，高声召云：灵宝大法司练度一切官属等，存列在前，即云：神将吏兵，只今为吾召天界功曹，立赴坛下。听吾指挥。存至，搯玉清诀，关引烈火焚之。
　　玉液炼形咒曰东方
　　元始育童，内完法光。玉田轮举，度越玄黄。鲜明无翳，曲延九昌。急急如律令。
　　太液炼形咒曰南方
　　赤明上生，真靖焕光。密罗华曜，重理虚堂。端夷无丑，庆落和阳。急急如律令。
　　金液炼形咒曰西方
　　元童开明，真芒显光。梵容安定，无思勃狂。浮江升崖，载曲太黄。急急如律令。
　　玄液炼形咒曰北方
　　玄渊通霄，龙变上腾。运行常度，融成玉瑛。妙育文秀，惠生元神。急急如律令。
　　太黄炼形咒曰中央
　　清炁上生，高兴灵仙。落回梵洞，变化成真。保固真葩，元始玉身。急急如律令。
　　右於五坛行持了，都未告符，再诣火池，号流金俳火炼行事。存东方日中精光，五色流霞，光射流火之庭。搯日君诀，咒曰：
　　太阳帝君，日宫之精。愿降真炁，灌注身形。陶魂铸魄，添精益神。邪不干正，幽不蔽明。形神俱妙，得为真人。身得受度，高奔玉庭。急急如律令。
　　念毕，存斗光中有紫炁，大如目童，焕耀在五色之内，入火中。次咒曰：
　　日魂珠景，照韬绿映。回霞赤童，玄炎标象。
　　念毕，取日光一道入池，存日光中有童场君，冠飞天冠，衣朱陵丹衣，下降。又存自己左目中有童阳君一人，与上合成一人，而入池内，日光五色炊斓，内外皆明。次告符，叩齿二十四通，咒曰：
　　阳晶已通，飞华己新。皇芒流溢，荫注内缠。仰餐玄润，芳华来臻。宫宅开张，荡洗嚣尘。休映玉光，面发金真。灵飞禹步，上造日门，急急如太阳帝君律令敕。
　　叩齿三通，咽液三过，内视金光，从肺出散为金辉，火光灿烂相接，照曜十方。
　　天炼符
　　次存月中精光，五色流精，射入神水之中。搯月君诀，咒曰：
　　太阴皇君，月宫之精。愿降真炁，灌注身形。拘魂制魄，流卫通荣。枯骨使润，涸者使荣。形神俱妙，高奔玉庭。急急如律令。
　　念毕，存光中有黄炁，大如目童焕耀。
　　月魄暧萧，芬艳翳寥。婉虚灵兰，郁华结翘。淳金清莹，炅容台标。
　　念毕，取月光一道入池。次存月光中有娥景少女，长三寸五分，冠七星进贤宝寇，衣素罗飞裙，下降。又存自己右目中娥景少女，粒束依然，两人合成一人，随光而入池内，月光五色焕烂，内外皆明。告符，叩齿二十四通。咒曰：
　　黄炁流精，三合凝光。玄晖返正，冠带八芒。炼度东井，受明飞黄。金华散灵，五君流芳。夫人降醴，徧洒十方。洪芳下注，六府润光。金精九化，易景返容。急急如太阴皇君律令敕。
　　念毕，取月光一道吹之，叩齿三通，存自己肾中玄炁上腾心中，心中赤炁下降，二炁交接，化为玉光，从天河之水，灌流入池，乃存水中玉光明彻。
　　水炼符
　　生身集神咒曰
　　元洞玉历，龙汉延康。渺渺亿劫，混沌之中。上无复色，下无复渊。风泽洞虚，金刚乘天。天上天下，无幽无冥。无形无影，无极无穷。溟滓大梵，辽廓无光。赤明开图，运度自然。急急如律令。
　　混合百神咒曰
　　元始符命，摄炁聚烟。紫虚郁秀，辅翼万仙。急急如灵宝大帝混合百神律令。
　　还形复性符
　　服符咒曰
　　复性返形，九步八坤。行罡七转，内外咸成。三台子午，绛宫受真。炁化为主，洞识元真。返形易质，往来俱荣。天上地下，洞彻光明。永不轮转，离合上清。
　　皇人曰：夫生身受度事毕，须对天真谢恩，面东再拜，服此符章，则永不堕轮回之道。法以薄黄纸朱书。度亡亦用黄纸朱书，入炼用。
　　元始上帝削死上生符
　　元始敕命，赦罪宥愆。解仇和结，削死上生。名刊金简，位列玉阶。真光接引，慈惠敷开。金莲捧步，紫炁度关。三变九炼，返容易颜。三天魔王，保举度仙。真心洞明，福智自生。参侍龙辕，受炁长生，一如告命。
　　削死上生符咒曰
　　生生得帝心，名会重户内。紫房混五神，魂魄常保贵。七关受仙晖，五脏元王炁。俱过水火天，披见四和蔚。上归皇一子，与兆魂相对。急急如上帝敕。
　　咒毕，焚符并五老炼度真文。
　　皇人曰：夫生身受炼，须得削死上生之符，方能身与太虚合德，延寿长年。法用梓木一片，长九寸，厚二分，阔二寸四分，以粉青为地，朱书并文，以青袋袋之，然后同升天二券，并焚之。
　　灵宝无量度人上经大法卷之五十八竟
　　灵宝无量度人上经大法卷之五十九
　　三光炼度品
　　皇人曰：夫超度幽冥，如不行南昌之科，只用三光符炁受炼，亦谓灵宝自然无量度人者也。
　　先对圣焚香，三礼启祝。
　　具法位臣姓某，伏闻元始开图，本自然之一炁。朱陵度命，法总出於三天。应物流形，随机变化，显赤书之出世，垂玉历以度人。是以灵宝建斋，洞玄演教，既曲迂於飙驭，获普被於吉祥。宜敷德於冥津，使均恩於度品。谨请太上玄都左宫太阳日君，日中皇华洞明洞灵太素真人，太光散辉童子，太上玄都右宫太阴月君，月中皇华石镜水母，流光夫人，圆光散辉童子，南昌朱宫丹英火铃炼光生方正真，九华度品南上开光度生一切真圣。伏愿棍合三光，照重阴之有识。超炼群品，示普度之无方。念日月普明天尊。
　　次执水明烛，咒曰
　　赤炉丹景，圆华九明。太辉启晨，焕耀朱精。五帝肇霞，映洞万生。豁落上宽，真，玄天条平。运炁炼形，流荡五形，炼我神化，六府敷荣。同齐帝君，太一无英。骖乘绛云，阳火如軿。上奔日中，与帝合灵。寿均天地，二晨相倾，与道合真。
　　次烧符於烛上，入水中。
　　念九光炼度天尊。
　　次明烛执水，咒曰
　　黄精启运，元阴内章。映观太玄，开洞万方。散蔚寒飙，七晨悬琅。回阴三合，天地吐光。紫耀游落，浮华九空。圆明赋彩，六炁化通。五帝夫人，摄云挹风。灵帔郁罗，佩琚带珰。羽裙拂霄，送云扇东。骞树敷晨，盖条秀蓬。云幕练摩，扶养木王。洞根万里，荫霭吾躬。魂和神化，六玄灵充。还元归婴，玉映返童。帝君合化，軿景桃康。时乘流铃，飞云十龙。上奔月宫，天地无穷。
　　次烧符於烛上，入火中，以二烛并执之。
　　念火炼丹界天尊。
　　宣大炼消魔咒
　　三炁蔼灵阙，明灵焕玉丹。朱陵有帝真，华云飞绛軿。统御万界中，抚运超亿千。执策按简录，洞章敷神篇。解结散祸根，流金摧凶奸。志能成此道，魔试俱无前。保度冥劫津，宴眄无穷年。
　　次烧符於二烛上，入水中。次执烛焚火池，捧水灌水池。
　　念法桥大度天尊。
　　如用南昌炼度法，就此入科。如三光炼度，不用。次引亡魂至圣前，上香。
　　次宣火府童子炼度仪
　　我闻寒庭拘闭，正思迁拔之玄恩。秽炁芬葩，实赖荡除之法水。故我天尊哀愍，大道慈仁，涝漉众生，济度诸苦。启洞玄之要典，垂炼化之明科。俾沐浴於灵津，获超凌於欲界。然后形神俱妙，福庆自生，汝等魂爽，虔精受炼。
　　次诵炼真咒曰
　　太上高真，九灵之精。使魂飞仙，上登紫庭。沐浴华池，身神澄清。精通太虚，万炁自生。
　　次诵东井咒曰
　　天河灌东井，石镜水母精。圆光拂灵曜，玄晖莹高明。元始披重夜，天人遂月生。沐浴兰池上，龙负长庚瓶。金童洒香花，玉女流五星。冠带濯玉津，炼度五仙形。体香万神降，乘景登高明。
　　次祝曰
　　灵魂等众，一炁混流，三光洞朗，无幽不烛，有道则符。但闻苦海扬波，业风扇焰，重积无明之罪，宁逢有赫之恩。不洗染尘，无期超慧。今日吾奉玄元道旨，委曲宸恩，请正火於三光，度积阴於九垒，汝等当发大愿，愿除无始以来贪嗔恶业，愿发今日以后清浄身心，愿尘尘劫劫断绝七情，愿世世生生皈依三宝。悉由解脱之道，俱入逍遥之乡。我等法众，咸有是心，当与众魂，同诚皈向。
　　次赞道宝
　　伏以无形无名，因象显发，运行日月，覆载乾坤，自在无为，随有现相，为万物之奥，作善人之宝，报皈所宗，仰尊道宝。
　　次赞经宝
　　伏以玉篇云篆，金简琼文，八角垂芒，大方一丈，三十六部，四品五千，道接三乘，仰尊经宝。
　　次赞师宝
　　伏以一切颛蒙，当从接引。十方苦海，必假舟槎。愿立师资，提携正果。敬礼法身，仰尊师宝。
　　次三礼赞
　　今为灵魂等众，皈依三宝。伏愿应号十方，化身三世，诸天梵境福地神仙，十极魔王，无鞅圣众，寻声救苦，应感分晖，开导迷律，同皈正化。复混成之一炁，返元始之本真。神化无方，互相融摄、各圆成於妙智，无遮碍之局心，日月光明，星晖曜焕，悉自神光而化，普成品度之功。既开炼度之门，当阐通玄之妙，汝等静念，谛受玉章。
　　次诵九章，次诵三光炼化玉章宝章。
　　广生高映，觉元洞虚。应玄九真，化交肇图。文灵运构，宗范玄都。龟西龙首，风泽通庐。咸变总括，威昭自殊。日精充盈，月魄同涂。星精育炼，魂魄常扶。天林耀权，达有通无。魔王监举，三景无拘。
　　次白云
　　切以四生迷昧，六趣昏蒙，炼三炁於三光，视九阳於九道，魂魄宫阙，耳目精神，当从此以更生，使神迁而受化。
　　次诵五天生神消魔炼度咒
　　洞耀育元精，青华开大明。赤明布三炁，玉丹为生神。西灵回七度，大眇郁华英。北玄三秀霭，太上紫皇真。混化归冲妙，元皇总中灵。注算食血尸，落死纪生名。五会合一契，中主大魁君。风驭为监举，齐承青炁腾。
　　又白云
　　灵魂等众，汝等到坛，士农工商，姻亲朋友，若父若母，若叔若伯，若兄若弟，若姊若妹，若夫若妇，若男若女，若疏若亲，若贤若愚，列上下以居方，较器能而辨正。则分从等级，遂至千差，然贵残穷通，盖一时耳，智愚贤否，安可长耶。心自相拘，精神不泯，犹守尊卑之等，常怀饥苦之心。先自愚痴，不闻正教。尚从此训，以涤尔迷。今兹灵大斋，乃是元尊至化、返元复一，守真抱灵。宜除有相之观，尽入无遮之境。静回达观，断去凡心。湛寂神婴，谛听秘韵。众真监度，为作证明。
　　次诵大梵隐语，再咒曰
　　伏以十类沉魂，夙滞幽阴之趣。三光正炁，合施炼化之功。既迁质於阳晶，遂栖神於丹梵。夙生庆幸，勿更沉迷，一洗镜尘，永获殊宝。伏愿众真监度，列圣垂慈。俾善性之坚刚，得超升於仙界。不经魔试，径入天门。接引灵妃，慈悲开度。察命童子，金龙驿传。
　　祝毕，宣左券，诵三十二天帝隐讳。次宣右券，诵魔王三章，次宣符受戒。
　　日君真形玉字
　　书符咒曰
　　赫赤太霞，晖晖郁仪。真精阳炁，涤垢华池。
　　太阴真形玉字
　　书符呎曰
　　素圆玉光，飞玄结璘。辉浑阴精，育魂澡形。
　　天罡真形玉字
　　书符咒曰
　　罡星正炁，缠筋绕骨。上透泥丸，开阳崷崒。
　　太阳符八字
　　赫赤太霞阳精度魂。
　　太阴符八字
　　玉光玄晖真精育魄。
　　天呈符六字
　　罡星正炁炼魂。
　　右三光玉符，乃答和天帝书於朱陵上宫琼台之上，以受炼亡魂。
　　灵宝无量度人上经大法卷之五十九竟
　　灵宝无量度人上经大法卷之六十
　　南昌受炼品
　　皇人曰：夫受炼死魂，当遵灵宝本科而行。先当诣圣前，焚香默奏。毕次坐宣仪。
　　具位臣某，以今焚香，仰启
　　三清上圣，十极高真，太一救苦天尊，天枢三省，五府主者，三天扶教辅元大法师，正一静应真君，南昌上宫长生大君，九华真人，南宫炼度真人，南宫朱陵上帝，开光尊神，火府高真，水宫仙圣，炼度司主宰，黄箓院仙宰，将吏功曹，神兵土地，飞天大神，妙行真人，九光童子，八威龙文神，火池神将，水池神将，摄魄使者，度魂主吏，火府功曹，童子吏兵，火池童子，司命真君，司录真君，延寿益算度厄尊神，回骸起死监生大神，五道大神，溟泠大神，炼度大神，直日功曹，炼度吏兵，一切真宰。
　　伏愿飞云暂出於丹霄，羽驾迂临於法界。五色郁勃，慈光徧烛於幽冥。四象吁员，惠泽普沾於黑壤。即使臣得开度，拯拔幽魂。今乞先赐大慈，永为证鉴。
　　发召魂符，念隐讳，念金阙化身天尊，想引亡魂至案前。
　　伏以天地垂覆载之德，爰育物以无私。阴阳推祸福之源，必应人之以类。其有犯一不义，行一不仁，明固未免於人非，幽实难逃於鬼责。故若男若女，为庶为官，事君事亲，治人治己，傥若背二仪生成之造，昧三光临照之明，报国靡尽於忠勤，居家罔竭於孝养，骄奢淫逸而不遵恭俭，谄谀侥幸而弗守中庸，邪佞嫉妬而正直罔闻，残忍杀害而仁恕不立。妄言绮语，或变乱於是非。曲意偏心，而谗诬於良善。冒干荣禄，则薄功而厚享。黩于货贿，则苟取而多藏。罔知性命之所自来，不究衣食之所自出。倚法窃柄，则轻重其心。依势作威，则高下其手。曾不皈依三宝，愍念四生，怨道咎师，凌人傲物，咒诅毒害，公肆诈欺，披经典以怀疑，对神祇而起慢，腥膻自恣，蔑闻斋戒之仪。香火不修，宁有洁诚之荐。凡此数端，皆地狱之种子，乃尘劫之迷因。唯务自营，谓长不死。忽尔五行数尽，大限时临，冢讼征呼，冤仇执对，咎殃交至，疾病萦缠，或堕夭伤，或经产厄，一切横夭，百种非亡，永夜不阳，独抱忧愁之苦。流年如逝，尚萦考治之科。况乃更生之未期，虽欲自新之无路。若非投依三境至尊丹天大帝，朱陵火府，炼度真聪，孰知大道之好生，用救群迷之极苦。今者亡过某人，叨居尘世，未免凡身，其於俯仰之间、宁无愧作之事。由是身口意，故起贪嗔痴，纵有如前之咎愆，全假从今之拯拔。三涂困滞，九垒拘囚，咸仗荐修，悉臻解脱。恭惟大罗元始灵宝慈尊，显龙汉以荡荡，示玉眸以跣跣，大推眇眇劫仞之功，以施巍巍大梵之德。敷五篇於碧落，毕济含生。垂八角於朱陵，悉度群品。俾死魂之受炼，获仙化以成人。乃以赤文灵晖丹天祖炁，勑九光之童子，命炼度之真人，摄召幽魂，埏镕流火。当使冤仇烬灭，业垢烟消，遂高步於朱宫，乃垂名於紫策。今辰谨依大法，炼度魂仪，恭奉行持，仰祈真应。
　　再上香，念十方救苦天尊，执元始符命。
　　臣闻灵宝本章，追度亡爽，十回度人，九冥隐韵，开化自然，空洞降灵，太虚生神，总治法象，统归三元。琼宫大圣，高居帝尊，敷弘至妙，考校因缘。元始符命，下拔幽扃，普救众生，追度祖先。上诣朱宫，切告三官，岳渎灵洞，十二河源，赦除罪爽，不得稽停，大会玄都，速召万神。中有东极宫中寻声赴感太一救苦天尊，中有度魂化形之君，中有太冥炼尸大神，中有大慈妙行真人，中有天机好生文昌，延寿益算度厄尊神，招灵玄都，无量度人，今日校录，诸天临轩。谨召十方威龙大神，皓华大神，玄英大神，炼度大神，变身大神，复相大神，正精大神，火府大神，返形大神，返魂大神，超生大神，光明照耀，洞朗诸天。神霄上相，仙伯陶公，执箓把籍，齐到帝前，普度众生，上世亡魂，敕摄鬼帝，来听教言。酆都洞阴，司禁侍郎，各持黑簿，削落罪根，不得拘留，逼合鬼群。所有元始符命，谨为关行。臣无任恳祷之至谨言。
　　念太一救苦天尊，执度幽魂符，上香。
　　臣伏闻长生大圣，飞天神王，当赤明之初劫，会始青於上天，山岳吞烟，承灵宝之隐韵。鬼精灭爽，振妙首之灵章，施回骸起死之功，着监真度生之德，寻声赴感，随愿往生。伏请长生大圣，飞天神王，赍元始之符命，赦北都之罪魂。使亡过某人获制魔而保举，得时刻以升迁。侍卫送迎，咸计日而受炼。遨游劫刃之台，证果洞玄之妙，不经地狱，俓上南宫。脱五苦八难以逍遥，荐九祖七玄而快乐。请无拘制，克副玄科，臣无任恳祷之至。
　　念火炼丹界天尊。
　　伏愿飞天神王，使者吏兵等，一如昔日始青天上，浮黎法会之中，不忘元始天尊教戒之言。伏为开度亡过某人，死魂受炼，仙化成人，生身受度，劫劫长存。一切有情，俱登道岸。
　　念朱陵度命天尊，上香，两手中指中文，召神史。
　　谨召丹天左卫大将军，直日功曹使者，地道功曹，黄箓院功曹，丹天童子，追魂主吏，聚魂功曹，摄魂将军，炼魂使者，火池水沼神将，火府神兵，炼度司神将，来诣坛所当职。谨奉道旨，炼度死魂。尔等威神，当为处分。泰山五道，城隍主者，地府阴神，引魂官吏，疾速恭依原赦，摄召亡过某人，前到坛所，以凭炼度。
　　念炼度南宫天尊。
　　先搯左手卯文，云都功成，东炁吹弹。次搯辰文，云兴生转，西炁吹弹。次搯三涂诀，云可韩明，南炁吹弹。独隶迁，北炁吹弹。对魂聚魂，公都聚魂，摄中央炁吹弹。焚玉讳毕，即吸鬼门炁吹，却取东南炁吹亡魂，即剔诀，次再轮诀，默念勾神诀。
　　化五帝符诀，祝曰：
　　青帝护魂，保镇三宫。
　　搯震文，云红杏，存吸东方青炁九道在口，运自己肝炁九道，入口相交，连诀吹弹符中。
　　赤帝养炁，万神归身。
　　搯离文，云墨黑，存南方赤炁三道在口，运自己心炁三道，入口相交，连诀吹弹符中。
　　白帝侍魄，冶炼阴邪。
　　搯兑文，云磨真，存吸西方白炁七道在口，运自己肺炁七道，入口相交，连诀吹弹符中。
　　黑帝通血，万神保精。
　　搯坎文，云袜臈，存北方黑炁五道在口，运自己肾炁五道，入口相交，连诀吹弹符中。
　　黄帝中主，万神无越。
　　搯中指中文，云灵宝，存吸中央黄炁十二道在口，运自己脾炁十二道，入口相交，连诀吹弹符中。
　　焚净天地符，洒甘露，诵解秽咒曰：
　　神灵天真，玉液元津。上清华房，元始老君。妙入太霞，光耀玄文。七神飞泉，北酆受烟。我位上王，逼合鬼群。八威吐火，肃尔尊神。千千去秽，凶恶不存。万万魔王，保命护形。急急如律令。
　　次念火咒三遍，化日君符。念毕，指撝神将，引领亡魂赴火池炼质。再诵火咒三遍，次念隐语一遍，次火池内，烧流金炼形符。焚符咒曰：
　　阳明景精，火焕紫庭。八芒朗映，魂魄溢盈。五回三转，炁通太灵。流芳曲注，荫润苍生。冠带金门，华根鲜明。服御五景，水母灌津。顺天运炁，随日华荣。九孔纳冥，解脱本形。急急如灵宝大法炼化成人律令。
　　次念水咒三遍，化月君符咒曰：
　　耀罗丹阳，元景敷陈。赤炉大明，九炁齐并。三五运精，二象交缠。玉胞石体，炼故返新。流霞玄注，水母凝神。和魂柔魄，内外同烟。仰餐月华，口啜日根。灵芝盈溢，面发金仙。与月同干，与日同存。乘景飞空，上造帝宸。
　　次焚九场符十二道，次焚十二神将符。念毕，指挥神将，引领亡魂赴水沼荡形。再咒三遍，及念亿语一遍，水沼内烧合形符。
　　今则亡魂某濯质明池，炼形流火，一切污染，悉获荡除。五浊秽躯，尽归涓洁。魔无干犯，身有光明。今则恭诣坛前，受洒甘露，领诸功德，以遂超生。
　　念法雨普润天尊。
　　次宿命赞
　　悲夫长夜苦，执恼三涂中。猛火出咽喉，长生饥暍念。一洒甘露雨，如热得清凉。神魂生大罗，润及於一切。
　　次念天气咒曰：
　　天澄炁清，五色高明。日月吐辉，洒炼身形。神津内盥，香汤炼精。光景流曜，焕映上清。炁不受邪，五脏纳灵。罪灭三涂，祸消九冥。恶根断绝，福庆自生。今日大愿，一切告盟。普受开度，升入帝庭。
　　次发符箓，升合用牒。
　　伏以亡魂奄归长夜，永隔阳光，今某人追念逝川，冀登道岸，罄沥哀号之恳，修崇荐拔之科。广设清场，备臻妙善。忏愆赎罪，炼质迁神。业垢既已荡除，灵识遂当明了。然后身度我界，体入自然、依仗真风，永契虚无之妙。受持宝诰，克臻广漠之游。悟本性以逍遥，达初心之清静。天香不夜，散花大渺之堂。洞景长春，舞辔大罗之境。亲朝元始，面礼丹皇，瞻琼轮羽盖之仪，仰金阙玉房之范。永超劫运，更不轮回，即叩坛前，受领功果。
　　念超度仙界天尊。
　　念隐语一遍，搯超度诀，烧符。
　　灵宝无量度人上经大法卷之六十竟
　　灵宝无量度人上经大法卷之六十一
　　灵宝炼度品
　　法师拜起，立存神静默，交乾布斗，变神为太一天尊，想诸神在左右。次於水火池内，行持升座，侧立整饬衣冠，栖神定志，躬身焚香启白。
　　具法位臣某，焚香仰启
　　三清上圣，十极高真，太一救苦天尊，天枢三省五府主者，三天扶教大法师，南昌上宫长生大君，南宫度命君，九华真人，南极真人，左玄真人，朱陵上帝，开光尊神，火府高真，水宫仙圣，韩君司马，炼度司主宰，黄箓院仙宰，黄箓院判官，将吏功曹，神兵土地，飞天大圣，妙行真人，炼度真人，八威龙文神君，火池神将，水池神将，摄魂使者，度魂主吏，火府功曹，童子吏兵，火池童子，司命真君，司录真君，延寿益算度厄尊神，回骸起死无量度人监生大神，五道大神，溟泠大神，炼度直日功曹，炼度吏兵，一切真宰。伏愿飞云暂出於丹天，羽盖下临於法界，五色郁勃，慈光徧烛於幽冥。四象吁员，惠泽普沾於黑壤。即使臣得行开度，拯拔幽魂。今乞先赐大慈，允为明证。谨稽首再拜。
　　请圣法事
　　臣伏闻灵宝本章，追度亡爽，十回度人，九冥隐韵，开化自然，空洞降灵。太虚生神，总治法象，统归三元。琼宫大圣，高居帝尊，敷弘至妙，考校因缘。元始符命，下拘幽扃，普为众生，追度祖先。上诣朱宫，切告三官，岳渎灵洞，十二河源，原赦罪爽，不得稽停。大会玄都，速召万神。中有东极寻声赴感太一救苦天尊，中有度魂化形之君，中有太冥炼尸大神，中有大慈妙行真人，中有天枢天机，好生文昌延寿益算度厄尊神，招灵玄都，无量度人。今日校录，诸天临轩。谨召十方龙威大神，丹灵大神，皓华大神，玄英大神，炼度大神，变身大神，正精大神，火府大神，返形大神，超生大神，光明照耀，洞朗诸天。神霄上相陶仙伯，南昌上宫韩司主录，监生大神，执箓把籍，齐到帝前，普度众生。上世亡魂，敕摄鬼帝，来听教言。酆都洞阴，司禁侍郎，各持黑簿，削落罪根，不得拘留，逼合鬼群。所有元始符命，敕制地祇，历关诸天，普告三界，请灭三恶，斩绝地根，飞度五户，名列太玄，魔王监举，无拘天门。臣无任恳祷之至。
　　念太乙救苦天尊。
　　召飞天神王，焚符。
　　郁景回度，华眇森罗。回驾倾光，摩辨空歌。
　　飞历玄关，通变灵魔。总监鬼兵，游乘太阿。
　　受符元始，回旋太霞。
　　念宝幢接引天尊
　　伏愿长生大圣，飞天神王，飞天使者吏兵等众。一如昔日始青天中，浮黎法会之中，不忘元始天尊教戒之言。伏为斋主某人，特垂开度亡过某人。伏愿死魂受炼，仙化成人。生身受度，劫劫长存。然后福垂后裔，庆及家门，一切有情，俱登道岸。
　　宣元始符命，读大神牒。
　　谨召南昌上宫受炼司直坛土地，火急为吾召主炼大将二员，火府神兵五百人，黄箓院管押亡魂大将二员，神兵五百人。并请严装显服，立至坛下，为吾关报南昌受炼司，灵童四直使者，黄箓院诸司功曹，火急赴坛，听候指挥。
　　宣敕制地祇诰
　　汝等位列仙曹职司传报，凡有呼召，即为敷闻。兹者本坛已蒙道旨，许令今月某日夜子丑时，依科普行炼度。今则兰场备列，蕊笈伸誊，当为请召灵宝大法司一切圣众，灵官玉女，南昌受炼司，黄箓院仙童将吏，功曹判官，丹天左卫大将军，直日功曹符吏，地道功曹，黄箓院功曹，丹天童子，追魂主吏，追魂童子，摄魂将军，度魂引魂童子，引魂使者，火急前来，咸听誓言。
　　宣金液炼形符诰
　　吾等嗣行教法，掌握化权，位朱陵火府之仙，领南昌受炼之职。今则仰遵秘范，恭演真科，将炼度於幽魂，必告盟於主执。汝等遵禀，为吾关行。
　　宣登真度命诰
　　当司谨奉道旨，炼度死魂。汝等威神主吏，当为处分。太山五道，城隍主者，地府阴神，引魂官吏，疾速恭依原赦，摄召亡过某人形魂，前到坛下，以凭炼度。
　　宣玉清雷文诰
　　念金关化身天尊。
　　伏以返魂聚魄，妙道皆存，瓦砾糠米比，至真咸在。既逐万缘之长，将迷一性之真。展转尘寰，漂流浊秽。今者奉为亡魂，水火既济，涤荡腥擅，灌溉三田，周流一体。
　　念黄华荡形天尊。
　　谨召掌水池使者，炼度一行官君将吏，引领所度亡魂，入水池受炼。
　　诵大梵隐语三遍。
　　焚水炼诸符
　　切以育物陶形，赖五行而既济。阴消阳长，宜一炁以虚无。仰所度亡魂，升入黄华结璘之府，受炼更生。奉为亡魂，宣吟水炼神咒。
　　已枯复荣，已灭复生。得生天上，更禀太灵。九天之劫，反复胎婴。秽累荡灭，白尸反生。急急如长生大君敕。
　　念清水度魂天尊。
　　东井皇华，石景玉精。飞玄水母，金醴玉津。滔滔源源，不竭池亭。九龙灌炼，三光垂精。仙人吐润，炼度魂灵。内外朗彻，表里洞清。百关九窍，元炁滋荣。五脏六腑，万神自生。胎胞结节，随水开扃。死炁断灭，恶根沉零。我今炼化，死骸生魂。返故改貌，玉体金容。变化炼秽，飞升紫庭。急急如长生大帝救。
　　念黄华荡形天尊，用水洒十方，搯子文。
　　咒曰
　　天澄炁清，五色高明。日月吐辉，濯炼身形。神津内盥，香汤炼精。光景流曜，焕映上清。炁不受邪，五腑纳灵。罪灭三涂，祸消九冥。恶根断绝，福庆自生。今日大愿，一切告明。普受开度，升入帝庭。
　　念朱陵度命天尊，搯中文，取北方諿，吹入水中。
　　焚丹阳符
　　龙汉荡荡，无形无名。渺渺亿劫，黄道开明。神清朗耀，九魂吐精。玉辉橙辉，太霞高明。玉皇开化，普度天人。三元导养，二象摄生。朽树故根，已枯使荣。蠢动绢息，长生化形。怀胎含孕，俱得生成。亡者命过，魂归三清。魄受炼度，南宫飞升。今日大吉，皆得光明。五帝鉴映，普告万灵。天神地祇，及诸河源。五岳四渎，及诸名山。洞玄洞虚，洞空洞仙。无极大圣，至真尊神。无穷无极，溥监度生。恶根断绝，玄都记名。众真班列，一切咸听。
　　念法雨普润天尊。
　　炼度一行官吏，引领所炼亡魂，出离水池。
　　念火炼丹界天尊。
　　谨召掌火池使者，同九光童子，火铃灵童，炼度使者，火府将吏，引领所度亡魂，入火池受炼。
　　诵大梵隐语，焚火炼诸符，并十二经络符。
　　切以阳炁为魂，阴炁为魄，阴阳既济，形神化生。仰亡魂上登太阳郁仪之宫，受炼更生，濯形火府，式俏炁血之腥、炼质离宫，必获形神之妙。奉为亡魂，念火炼大咒曰：
　　南方之君，赤帝之精。荧惑使者，丙丁将军。朱雀炎神，赫赫阳精。五行造化，万物发生。天帝有敕，使者须听。摄召亡魂，炼度真形。急急如长生大帝敕。
　　念玉清正一天尊。
　　炁化成人，尸变入玄。三化五炼，升入九天。九天之劫，更度魂神。受化更生，得为真人。急急如长生大帝敕。
　　念玉清正一天尊。
　　焚酆都山真形
　　奉为诸幽魂，拔度罪业根。丹墨书示真，北府酆都形。七祖得长谢，荡灭於胎门。六天策文秘，馘爽除幽原。尔等长记忆，开度受生旛。北都咸池府，中有万鬼冤。水火炼度法，三官赦罪愆。制魔同保举，逍遥朝至尊。急急如律令。
　　念金阙化身天尊。
　　炼度一行官吏，引领亡魂，出离火池。
　　念日月普明天尊，化返生符，举颂。
　　返生颂
　　代谢若循环，椿木不改柯。浄心念至真，随运顺离罗。常能诵玉章，玄音彻霄霞。永享无终纪，岂知年劫多。
　　谨召混元一炁生肾六元运阳化阴大将军，从官符吏等。飞行变化，助吾真灵，摄召生炁，为亡过某，化生左右肾，生精生炁。
　　谨召混元二炁生心七变徊风混景大将军，从官符吏等，飞行变化，助吾真灵，摄召生炁。为亡过某，化生心脏，生神生荣生志。
　　谨召混元三炁生肝八徊合元大将军，从官符吏等，飞行变化，助吾真灵。摄召生炁，为亡过某，化生肝脏，生魂生筋生血。
　　谨召混元四炁生肺九光会灵大将军，从官符吏等，飞行变化，助吾真灵，摄召生炁。为亡过某，化生肺脏，生魄生卫生皮毛。
　　谨召混元五炁生脾十合阴阳大将军，从官符吏等，飞行变化，助吾真灵，摄召生炁，为亡过某，化生脾，生肌肉，生肢，生意五脏。
　　谨召混元六炁生膀胱十一变灵大将军，从官符吏等，飞行变化，助吾真灵，摄召生炁。为亡过某，化生膀胱腑，生水胞。
　　谨召混元七炁生小肠十二运化大将军，从官符吏等、飞行变化，助吾真灵，摄召生炁。为亡过某，化生小肠腑，生水道。
　　谨召混元八炁生胆十三阳光大将军，从官符吏等，飞行变化，助吾真灵，摄召生炁。为亡过某，化生胆，生精生汗。
　　谨召混元九炁生大肠十四运度大将军，从官符吏等，飞行变化，助吾真灵，摄召生炁。为亡过某，化生大肠腑，生谷道。
　　谨召混元十炁生胃十五成阴变阳大将军，从官符吏等，飞行变化，助吾真灵，摄召生炁。为亡过某，化生胃，生水道。
　　谨召混元十一炁生三焦十六三境混成大将军，从官符吏等，飞行变化，助吾真灵，摄召生炁，为亡过某，化生三焦。
　　谨召混元十二炁生心胞络十七阴阳合灵大将军，从官符吏等，飞行变化，助吾真灵，摄召生炁。为亡过某，化生胞络，生经血脉。
　　祝曰
　　灵宝符命，炼化亡魂。五脏六腑、胞络根元。华精徧布，悬澍丹田。玉音摄炁，灵风聚烟。三景洞彻，万神齐仙。九光焕耀，生化自然。千和万合，上登玉天。急急如长生大帝敕
　　念太清灵变天尊。
　　今则浴质明池，炼形流火，一切污染，悉获荡除。五浊秽躯，尽令涓洁。魔无干犯，身有光明。更为亡魂，生尸九炼。
　　臣谨稽首上启扶桑大帝，木公尊神道君，太真夫人，金母尊神元君。臣闻玄黄降炁，妙物化精，为天地之尊神，总灵司之主宰。周行元梵，万品生成。密运璇玑，三才陶育，重玄大化，拟议难诠。今有斋主某，奉为亡过某，修建无上大斋，炼度大法、追拔亡过魂仪，返生人道，切以亡过某人，身居万景，性染六尘。五行荡失於太无，十炁无归於根蒂。三元受谴，万劫无期，不假圣恩，实难可逭。臣等恭依妙范，体乾坤化育之方。谨按玄科，法阴阳和合之理。是感崇圆密行匹配，愿降流水之精，炼而成胞。火炼丹界天尊昭火之明，炼而成胎。九幽拔罪天尊乘木之真，炼而为。魂，十方救苦天尊柔金之形，炼而成魄。逍遥快乐天尊合土之英，炼而为脏。朱陵度命天尊致坎之灵，炼而为腑。法桥大度天尊昭离之精，炼而成窍。转轮圣王天尊激震之声，炼而为景，太乙救苦天尊利兑之形，炼而为神。宝华圆满天尊臣闻天地和合，九炼徘徊，复请元始妙炁，缠绕身形。纯阳道炁，经罗内外，三元育养，得成其形。灵珠内合，化为内神。三素元君，与其真魂。可体一炁以为神，炼九炁以成真。臣等仰对灵真，敷扬灵偈。
　　举金木颂
　　扶桑启灵运，郁郁吐青芽。妙用流金母，和合自然葩。神炁凝元宫，灵物耀绛霞。自得生人道，名籍继仙家。
　　臣等谨熏沐，上启郁单无量天帝，上上禅善无量寿天帝，梵监须延天帝，寂然兜术天帝，波罗尼密不骄乐天帝，洞玄化应声天帝，灵化梵辅天帝，高虚清明天帝，无想无结无爱天帝。恭闻三宝开光，九神感妙，无形无影，有象有声，浮於太空之中，列位阴阳之内，正五纬之出没，使万汇以化生，乃九炁齐并，三元合德。臣今依式炼度亡魂，先具奏请木公大帝尊神，金母太真尊神，降两曜之英华，结五行之秀炁，立根受祖，溟津生精，感黑含神，恍惚有象。伏望九天上帝，锡正炁於九关。十极高真，禀胎元於十月。流精混沌，育质玄中。
　　谨上请郁单无量天生神章第一真，胞命元元一黄演之炁，缠其胞，胞原宣通，上彻於天以生成。
　　谨上请上上禅善无量寿天生神章第二帝真，胎命元洞冥紫户之炁，缠其胎结解根，下响於地以固灵。
　　谨上请梵监须延天生神章第三帝真，魂命元长灵明仙之炁，缠其魂，使魂门通神以达精。
　　谨上请寂然兜术天生神章第四帝真，魄命元旸尸冥演由之炁，缠其七魄，使魄户闭关，天王降仙。
　　谨上请波罗尼密不骄乐天生神章第五帝真，脏府命元五仙中灵之炁，缠其五脏，使五脏清凉，五帝朝真以存神。
　　谨上请洞玄化应声天生神章第六帝真，灵府命元高真冲融之炁，缠其六腑，使胃管生津以纳和。
　　谨上请灵化梵辅天生神章第七帝真，元府命元高仙洞笈之炁，缠其窍，使孔窍开聪，星宿朗明以开通。
　　谨上请高虚清明天生神章第八帝，华府命元真灵化凝之炁，缠其八景，使三部八景整具形神，幽夜显光以防身。
　　谨上请无想无结无爱天生神章第九帝真，岳府命元自然玄照之炁，缠其身、使三关五脏，六腑九宫，金楼玉室，十二重门，紫户玉阁，三万六千关节，根源本始，一时生神。令神布炁满，声尚神具，毛发生神，诸天下临，乃得生身。臣等稽首再拜。
　　启毕，念变炼有形天尊。
　　九章诵彻，五体生成，既膺大道之洪恩，当秉上真之慈训，澄心归向，谛听奉行。盖以九天之炁生其神，三元之精育其质，黄白致相，混沌合形，六甲周流，五行交感，法天象地，包阴吐阳，则地刚柔，应天分度，千真备具，万象森罗，合道通真，既尊且贵，於是首为昆仑，发为星辰，眉为华盖，眼为日月，鼻为天柱，耳为天窗，口为天门，面为天镜，五岳四渎，九江八河。一元二仪，三光四象，五行六律，七政八景，九宫十方，三十六天，三十六地，莫不备焉。皆大道之应妙，神灵之所滋也。汝等当自清虚灭欲，正念无邪，则炁养其神，神与炁并，炁与精凝，返胎更生，渐登无何有之乡，可不乐哉。如或躁动浑浊，淫恶存心，则伤害其神，炁尽神逝，魂沉五道，魄役三涂，无有休息，可不悲哉。即使三官鼓笔，九祖罹殃，劫劫生生，莫能超脱。汝等能含纯养素，抱朴修真，於慧性中超生乐土，顾善恶因缘不可忽也。稽首皈依，无极大道。
　　念回灵养素天尊。
　　臣等伏闻长生大圣，飞天神王，当赤明之祖劫，会始青之上方。山岳吞烟，承灵宝之隐韵。鬼精灭爽，振妙首之本章。施回骸起死之功，着监真度生之品，寻声赴感，随愿往生。伏愿长生大圣，飞天神王，赍元始之符命，赦北都之罪魂。使亡过某人，获制魔之保举，得时刻以升迁。侍卫送迎，拔出地户，超凌三界，达上南宫。脱五苦八难以逍遥，荐七祖九玄而快乐。请无拘制，克副元科。臣无任恳祷之至。
　　念随愿往生天尊，宣玉清合同升天大券。
　　向来炼度功德，并已周圆。今当告请一行干系神将官君，功曹吏兵，齐赴坛下，听候发遣指挥。
　　读发遣护送亡人牒
　　伏以亡过某人，蔑有超生之路，必资拔度之门。今来当司，追念冥涂，冀登道岸，罄沥悲伤之念，恭修炼度之科。依按玄文，备陈妙善，忏愆赎罪，炼质迁神。冤尤既己荡除，性识自当明了，然后者除黑簿、姓记丹书、依仗真风，永契虚无之界。修持宝诰，克臻广漠之乡。洞景若春，舞辔大罗之境。天书不夜，散花大渺之堂。身入玉都，面朝元始，仰金阙玉房之范，瞻琼轮宝盖之仪。速证逍遥，永不轮转。更当洗涤念卢，整肃魂仪，礼谢虚皇，好辞坛去。
　　灵宝无量度人上经大法卷之六十一竟
　　灵宝无量度人上经大法卷之六十二
　　混元阴炼品
　　混元合炁，聚而成灵。三元九数，周分十二。在天则十二宫分野，在人则十二经络脏腑，以应六阴六阳，表里化生成形也。夫阴尸变炼，摄炁聚灵，炼真朱景，洞彻阳光，不堕幽趣，登真道境。法曰：以茭草为人形状，以亡者所化而衣之，将丹书化形符十二道，分布五脏六腑，及丹书大梵亿语天篆，贴於腹上。又丹书升天大券，绛袋盛之，带头上。更以丹篆灵宝五符，安布亡者五脏混成三部八景二十四真，先建坛行道，致斋设醮，启奏虚皇上帝，关行九垒泉曲寒庭去，讫追摄亡魂，方可行用。至夜分，法官具威仪，置茭人安大门外东北鬼门上，法官於地户上，化身为九华真人，步罡，立罡斗尾，望天门呼召真炁。令一童执召灵旛，立於天门上，法官摄召一炁，化成一脏。即今道众举金阙化身天尊，令童子以旛旋招真炁，下布茭人身中，十二炁毕。即於人门上，法官存化茭人为人形，道众同法官念隐语，旋绕茭人，以杨柳洒法水三匝了。道众举步虚引，台茭人於坛下，法官依次第炼度，行十二混元仪。此法作九幽黄箓，只度三名亡魂可用，若度多不可用也。
　　水池旛符
　　右法以黄绢上青书，旛首日天河东井君，旛两手书曰：玉女灌五香，圣母庆万年，三界并欢乐，稽首礼天尊。
　　火池旛符
　　右法以红绢上黄书，旛首曰朱陵火府君，旛两手书曰：炁炼元脏腑，紫户自生仙，数周众真会，启阳应感繁。
　　水炼符
　　东井皇华，石景玉精。飞玄水母，金醴玉津。滔滔源源，不竭池亭。九龙灌炼，三光垂精。仙人吐润，炼度魂灵。内外朗彻，表里洞清。百关九穷，元炁滋荣。五脏六腑，万神自生。胎胞结节，随水开扃。死炁断灭，恶灭沉沦。我今炼化，死骸生魂。反故改貌，玉体金容。变化炼秽，飞升紫庭。急急如长生大帝敕。
　　火炼符
　　咒曰
　　炎精二神，三台流光。炼胎易质，魄炼魂更。秽炁殂落，乘烟飞扬。阴炁消释，阳炁混康。精神益壮，洞入火乡。混合九炁，总炁虚皇。昊天有敕，流金振芒。九玄焕落，贞利无疆。急急如长生大帝救。
　　主火大将军符
　　搯午文，书符咒曰：
　　玄象赫明，结阳聚神。随符降炁，受炼死魂。
　　搯子文，书符咒曰：
　　阳精阴耀，洞焕五行。随符降炁，受炼幽灵。
　　大梵隐语天篆灵宝五符
　　混元十二炁混神三景真符
　　天真皇人曰：夫炼度阴魂，不过三尺。在世喎邪跛躄，残疾刀兵，形骸不具者，阴府亦然。须当行九阳炼度摄度经络真符一十二道，焚于火池。次行十二大将军真形符，化生五脏六腑。
　　十二经络诀目
　　生肾符子文，生心符午文，生肺符未文，生脾符丑文，生膀胱符辰文，生小肠符戌文，生胆符寅文，生大肠符酉文，生胃符卯文，生三焦符申文，生心胞络符亥文，生肝符巳文。
　　九阳符
　　书毕捧符。总咒曰：
　　九天梵炁，为之结形。中有大帝，慈悲惠生。甚妙灵符，魂魄返苏。千变万化，从有入无。身心湛寂，俱弃玄珠。万劫难遇，开辟幽涂。受此阴炼，魂登太虚。
　　右阳符十二道，出神霄玄一六阳神仙箓。依法印造，上加三台日月敕，用合同散形咒书之。
　　十二大将军符
　　皇人曰：符内大将军有百二十员，总领各一员，炼度召之，焚符逐一用之，化生五脏六腑。书十二真符，须入靖室，召诸大将军灵官降，焚香启告太上。述所陈。炼度亡魂，因依面东南，以雄黄夹朱砂，篆於黄缯上，落笔不得语言，一心神定，念真存三境，一炁而成，取中黄炁注符，并混沌赤文，焚火池中。
　　九阴符
　　一炁生肾六元运阳化阴大将军杨□□
　　黑地白书
　　二炁生心七变混景大将军丁□
　　红地黑书
　　三炁肝八徊合元大将军丁□□
　　青地朱书
　　四炁生肺九光会灵大将军陈志元
　　白地朱书
　　五炁生脾十合阴阳大将军王先之
　　黄地白书
　　六炁生膀胱十一变灵大将军张同
　　白地黑书
　　七炁生小肠十二运化大将军李渊
　　红地白书
　　八炁生胆十三阳光大将军申孚
　　青地白书
　　九炁生大肠十四运化大将军周自然
　　黑地白书
　　十炁生胃十五成阴变阳大将军章修
　　白地黄书
　　十一炁生三焦十六三景混成大将军王卓立
　　黄地白书
　　十二炁生心胞络十七阴阳合灵大将军郑明
　　红地白书
　　右阴十二道，出天枢法洞阳玉炼。依法印造上，加三台日月敕，下注将军姓讳。炼度亡魂，先逐一呼大将军名讳，搯诀，以梵咒咒笔书，取东面炁灌符上，面东南焚之。
　　太阴炼化升天大券
　　保举升天合同大券
　　皇人曰：夫超度亡爽，功成果满，须诣三天，若三界大魔不行保举，无合同符契，亦不能升举。是以元皇慈愍，留此大券，济度存亡。
　　敕制地只，侍卫送迎。拔出地户，五苦八难。永离鬼官，魂度朱陵。受炼更生，过度天门。敕送南宫。
　　玄师曰：《三皇内文》有升天版券，於得道之日，飞升之时，天尊遣真侍赐券，使骨肉同飞，过度天门，下世不许僭行此文。乃三天合同，玉清宝券，上帝灵命，玉皇真文，给赐生身。学士朝元谒真，拔度死魂，炼魄南天，使无拘天门。使青纸一方，折成四面，用丹砂书券文，背书告命三行，一行年月日时，一行法师衔位，共作五行。以绛罗作囊盛之，结以青丝。学士必当挂於心前。亡者给付焚化，与天门史曲度者，顿放刍身。
　　券文
　　今日欣庆受度，某人历关诸天，请灭三恶，斩绝地根，飞度五户，名列太玄，魔王监举，无拘天门，一如告命。
　　生身合同券告文
　　某人今日欣度，历关诸天，云云无拘天门，玉清符命，升度道境，一如奉行。
　　混神一炁生肾坎炁坎文
　　混神二炁生心离炁离文
　　混神三炁生肝震炁震文
　　混神四炁生肺兑炁兑文
　　混神五炁生脾坤炁坤文
　　混神六炁生膀胱艮炁艮文
　　混神七炁生小肠火炁丑文
　　混神八炁黑生胆巽炁巽文
　　混神九炁生大肠乾炁乾文
　　混神十炁生胃火炁戌文
　　混神十一炁生三焦火炁未文
　　混神十二炁生胞络火炁辰文
　　升天左券
　　左券背文
　　左券告文＃1
　　灵宝升天左券告下　三界天门守卫诸神具法位臣姓某　奉行
　　太岁年　月朔日　时告下
　　驿传
　　道境魂神受度更生自然一如告命风火三天升度亡过某乙上登
　　太上撰次降自
　　元始灵书玉清中篇
　　面书大梵隐语六十四句
　　背书三皇内文六十八字
　　元始灵书玉清中篇
　　太上撰次降自
　　三天升度亡过某乙上登
　　道境魂神受度更生自然一如告命风火驿传
　　太岁　年　月　日时告下
　　神具法位臣姓某　奉行
　　灵宝升天左券告下三界天门守卫诸
　　升天右券
　　右券背文
　　右券告文＃2
　　灵宝升天右券告下　三界天门守卫诸
　　神具法位臣姓某　奉行
　　太岁　年　月　日　时告下
　　道境一如告命风火驿传
　　人亡过某乙承兹功德上登
　　上清无量之奥深不可详敷落神真普度
　　天大魔天中之灵九和十合变化
　　音隐韵天中空洞自然灵章天中之尊天
　　中无色之境天帝玉真梵行帝讳三界天名隐
　　面书三十二天帝
　　背书三皇内文
　　名隐
　　中无色之境天帝玉真梵行帝讳三界天
　　隐音韵天中空洞自然灵章天中之尊天
　　天大魔天中之灵九和十合变化
　　上清无量之奥深不可详敷落神真普度人亡过某乙承慈功德上登
　　道境一如告命风火驿传
　　太岁　年　月　日　时告下
　　神具法位臣　姓某　奉行
　　灵宝升天右券告下　三界天门守卫诸
　　右一半函付天门史。俟验认合同。左一半付亡人收执，结于旛脚上。
　　发真券可漏以黄纸三寸腰封
　　具法位某　　谨封
　　方函
　　灵宝升天合同真券告下　具法位姓某谨封
　　三界天门守卫诸神
　　普度左券右语
　　元始灵书中篇，大梵隐语，无量之音，中篇玉字。普度九州分野，十道冥乡，三界九幽，北帝泉曲，五岳五道，天牢地狱，六洞十宫，河源山府，无间之牢，一切亡魂，上登道境，飞天书功，万神侍身，魔王保举，上仙大勋，游行三界，升入金门，一如告命，风火驿传。
　　普度右券右语
　　诸天隐讳，诸天隐名，敷落神真，普度天人，亡过某乙上登道境。今日欣庆受度，历关诸天，请灭三恶。斩绝地根，飞度五户，名列太玄，魔王监举，无拘天门，一如告命，风火驿传。
　　发券牒
　　无上黄箓大斋坛牒，上三界天门守卫诸神。
　　本坛今月某日，为某乡贯某人，崇建
　　无上黄箓大斋以某日夜，升度亡过某人等，超升丹界。谨按
　　灵宝大法，破升天左右契券，除将一分付亡过某乙收执外，一分入方函封印，全牒上
　　三界天门守卫诸神，请行照会，须至专牒者。
　　牒前件券文，随牒见到，请照会交管，伺候已受度亡过某乙等，赍执券文到来，即与验认合同，应时超度。魔王监举，无拘天门，牒准
　　灵宝大法科令，奉行谨牒。
　　太岁　年　月　日　时牒。
　　发券关子
　　无上黄箓大斋坛
　　本坛今为斋主某人，开建
　　无上黄箓大斋，追荐亡亲某人等。除已依科开度外，今告行
　　灵宝升天大券文，升度亡过某乙等魂，上登
　　道境。所有合同券文一函，须至关发前去者。
　　右关某日当直功曹使者，请疾速赍管前去，俓诣
　　三界天门守卫诸神告下，候亡过某乙执券到日，依科放入
　　天门，受生施行。
　　太岁　年　月　日　时关
　　玄师曰：二券并以青素丹书，高九寸，前后书告文，背书三皇内文六十八字，分八行匀书。男给左券，女给右券。如普度男女众，给二券，止书受度之首者，破券时正中截断，以右一半用栢木函，无栢木以黄纸代之，付天门吏，一半，付亡人收执，如专度一名，青囊盛置之旧身，右左佩之，并於三宝前宣焚。
　　灵宝无量度人上经大法卷之六十二竟
　　＃1 左券告文：其文由左右两方向中央书写。
　　＃2 右券告文：其文由左右两方向中央书写。
　　灵宝无量度人上经大法卷之六十三
　　九炼生尸品
　　师曰：三景开明，九阳运化，混元合炁，聚而成灵宝三元。数推周分十二，在天则十二官分，在地则十二分野，在人则十二经络、十二脏腑，以应六阴六阳。亡灵若经九炼，则表里生化，还复人形。若不经九炼生尸，则形体不具，罪垢缠身。是故灵宝大斋秘法，始以九炼亡魂，生尸返神。次之神仙中保，修真之士可以全身定炁，修身化形，依法修炼，可以运阴阳造化，自然神炁与道合同，皆自阴阳变化，阴尽纯阳，可登真域。凡人不能尊其炁，保其形，贵其神，情欲恣纵，劳神损炁，耗散元阳，自取死坏，离其本真，至於魂沉九夜，魄坠三涂，不自知觉，难遂超生。是以太上慈悲，元皇怜愍，垂三洞拔亡之格，阐生尸九炼之科，普度存亡，幽明共赖。至学之士持诵金书，吞服此符，周而复始，即得九天太和真炁，流入三宫，蹑景登晨，指日可待。亡魂炼度，可以解除业障，和释上生，谨按师旨，自龙汉木劫，生胤郁单无量天，上上禅善无量寿天，梵监须延天，中凝玉清始青天，始元天，始丹天，上化太霄、青霄、碧霄是也。赤明火劫，生胤寂然兜术天，波罗尼密天，洞玄化应声天，中凝上清太玄天，太丹天，始玄天，上化紫霄、绛霄、神霄是也。上皇土劫，生灵化梵辅天，高虚清明天，无想无结无爱天，中凝太清太初天，太素天，太始天，化景霄、玉霄、琅霄是也。至六千六百六十六万年，至延康素华金劫，立四方三十二天帝，二十八宿界，四极天真上皇分司四方。至五万五千五百亿万年，至开皇元阳之劫，乃水劫也。生五方五老五帝，五岳人民，五劫开化，分於四隅，而九方九天，九霄九圣，九真九仙，九微九道，九曜九星，九宫九垒九阴，皆玄元始上中下三元，青黄白丹紫绛碧景琅九炁所化。故经云：自此三号虽殊，皆天地之极也。
　　清微妙范曰：炁清高澄，上积阳而成天界。炁浊凝滓，下积阴而成地位。二炁交降，阴阳相索，冲炁凝和以生人道。凡是生化人形，与天地造化之元，一体一象，未尝有易。太初之本，玄炁无形，阳精兆生，神谷渺荡，无形混同，无质无相，无声无光，乃人身元始大神天宝祖炁之根。至乎火发潜宫，流化洞阳，二炁混合，交缠炼变，神界会同，精血符合，乃灵宝祖炁之本。巳立阴阳，体象二劫。赤明之法，胎结中黄，炁周二十七度，兆胚有亿化之神。变位三才，冲和成形，大极生焉。三十六度，金炁育魄。四十五度，天一太一育魂，五行备位，五脏生华，上生泥丸九宫，中化三元六腑，色华九彩，乃全人形。九月，天数八十一周，地数三十六足，胞胎九炁全功，上应九炁九天。则太一元君执注生之符，长生帝君定命品高下，司录定年，丈人勒籍，司命定算寿，五帝监生成，九天圣母卫房，九天司马命章，召太微之一界，生万神百户，三界备守，万神恭敬一，而生为人身，岂有异於天地哉。故经云：九天司马不下命章，万神不唱恭诺，终不生也。当生之时，亦不为陋也。但人不能保育元和，炼养赤子，但积贪嗔，暗招罪戾。遂致万神去体，一真荡散，魂神拘绊於冥漠，罪垢污染於三田，自非九炼生尸，苦恼何由开泰。兆宜俯念幽涂遵禀奉行，以祈真应，毋自简略，上冒天宪。
　　谨按师旨，凡行九炼生尸，先用香华灯烛精严，望东供养，高功上香，先进三拜，再上香再拜，长跪，口奏斋意，上启
　　九炼天尊，灵宝自然神真九天帝君，五方五天帝君。允臣所奏，特降救命，颁付九炼返生真司，仙灵符吏官将，五方五灵童子，鉴临生尸九炼。臣深虑肉质凡躯，祈告关奏，难以达御，发炉启奏，不依科格。谨备五方五色神炁，注入臣身，荡除五浊，清净三宫，使脏腑开通，百关流畅，臣启奏即得上达。恭望天慈，允臣恳请。臣诚惶诚恐，顿首稽首再拜。
　　次左手搯中指中节，丁立，存想东有九色神光而起，良久之间，变数千丈，神光烁烁，兆以左鼻孔引接东方之上神炁，吞入三田之内。次面南方，西方，北方，中央，并如前存想取神炁，五方取炁服毕，兆再诣天门上，三拜上香，长跪，启奏。
　　臣奉为某人生尸炼度，已请五方五色神炁，灌注三田。恭望天慈，赐臣神炁，下入身中，洗涤尘垢，神炁坚固，启告玄穹，速赐感通，呼召神吏，立获感应。亡魂九炼，即遂升迁，斋功成就，魔障不生。臣冒犯天威，下情无任激切，屏营之至，谨稽首再拜谨言。
　　兆登坛端想，左手搯普度诀，宣科，存想炼度之所。自然有五色神炁，覆盖炼度之所。存见太乙救苦天尊，十方救苦天尊，广度沉沦天尊，朱陵度命天尊，法桥大度天尊，火炼丹界天尊，转轮圣王天尊，金阙化身天尊，逍遥快乐天尊，宝华圆满天尊，九天神章天帝君，九炼返生真司官君将史天尊，并着九色云霞羽服，九天上帝衣冠冕，执圭，炼度将史如世之侯伯，各乘云步空，降於坛所，黄云紫雾，五色神炁，罩於坛上。兆集神精思，不可神思散乱。九炼神吏运洞阳之火，炼度亡魂，俟讽九章。兆存泥九出九色神光一道，遍满虚空，中有玉宸元皇道君，左右二真人侍道君，放无极神光，下炼所度亡魂。焚符，兆搯九炼诀，默念超升咒曰：
　　玉清符法，为汝炼魂。再返人道，以超太清。急急如律令。
　　念咒毕，取东方炁吹符上，送於火池内焚之。再默念太一救苦天尊，火炼丹界天尊，朱陵度命天尊，各三声，次念生尸开度咒曰：
　　南阎洞浮，流火之庭。玉眸炼度，黄华荡形。神魂得度，升入朱陵。急急如律令。
　　次念九炼返生开度超升咒曰：
　　真光炼度，一切罪魂。魂神澄正，滞魄超升。金容变化，九炼飞升。急急如律令。
　　兆行持九炼，并要宁肃心田，使身形俱忘，则精思感彻。若或心中挂一毫发事，亦不为究竟。兆宜遵式奉行。
　　九天九炁自然符
　　无上盟真玉匮黄箓大斋坛
　　本坛今月某日为某人某事，具奏天阙，请降郁单无量天帝真胞命元元一黄演之炁，真符，生尸九炼，正性聚神，须至告下者。
　　余符见符命门
　　右准郁单无量天帝真胞命元元一黄演之炁真符，告下炼度亡过某人，及九州分野，五道四生，幽魂滞魄等。拔擢冥魂，、调理阴肠，制魔保举，度品南宫，死魂受炼，仙化成人。生身受度，劫劫长存。随劫瀚转，与天斋年。永度三涂五苦八难，超陵三界，逍遥上清，一如告命太岁　年　月　日。
　　具法位臣姓某　承诰奉行
　　内可漏
　　帝真胞命元一黄演之炁真符　具位臣某谨封
　　外方函
　　郁　单　无　量　天　符　命告下　具法位臣姓某谨重封
　　炼度亡魂某人及五道四生幽魂滞魄
　　上上禅善无量寿天帝真胎命元洞冥紫户之炁真符。
　　梵监须延天帝真魂命元长灵明仙之炁真符寂然兜术天帝真魄命元砀尸冥演由之炁真符。
　　波罗尼密不骄乐天帝真脏府命元五仙中灵之炁真符。
　　洞玄化应声天帝真灵府命元高真冲融之炁真符。
　　灵化梵辅天帝真元府命元高仙洞笈之炁真符。
　　高虚清明天帝真华府命元真灵化凝之炁真符。
　　无想无结无爱天帝真岳府命元自然玄照之炁真符。
　　右九天九炁真符诰文，并同前式，预十日前，用黄纸九幅，长必尺二寸，俩朱书符墨书诰文，油纸作封皮，方函。书毕，逐道诵九天生神章，取东方青炁吹符，想符光彩灿烂，焕赫夺日。兆逐日诵《生神章》咒之。
　　焚香，面东启白齐意，调神正炁，诵咏九天生神宝章一过，引九夫真炁，灌炼一身，叩齿三十通，存自己三丹田出三色真炁，上接天界。三清上帝自三丹田、出，九天上帝自泥丸九宫出，元场慈父丹林大帝木公尊神，衣五色衣冠，左有王乔，右有赤松子，自肝中由左目而出。西龟夫人，金母元君，五色云髻，左有圆光玉女，右有太阴玉女，自肺中由右目而出二神，乃万神之祖，万炁之先，立於空际。存自己五脏出五色云炁，自泥丸中出。存五方五天帝君，三十二天帝君，浮空而来，立於五色云中。存十方灵宝天尊，十方救苦天尊，十方救苦真人。乘空步虚，烧香散花，同诸天帝，放百宝光明，照耀下方无极世界，九幽罗酆，五岳四渎，九州社令，应诸冥狱，罪魂得睹祥光，俱得出离。次存玄坛之外，土皆作碧玉，无有异色。九练返生真司灵官将吏，各乘真炁，立於坛之左右前后。存丹灵大神，朱陵神君，各乘火龙，自心中由重楼，自两眉间出在坛内，其火龙踊跃，遍地皆成五色真火，无有边际。存九炼官将管押亡灵，及幽魂滞魄无量，百千万亿，咸来受炼。次焚符火池内，其符吏仙灵乘符真炁，灌炼亡魂，复相生形，九天上帝诸天真仙，在空玄之际，同声诵咏九天生神宝章。预坛法众，存为监炼真人。在会之人，存为监炼大将。次存郁单无量天帝，以胞命元一黄演之炁缠其胞，上彻於天以生成。上上禅善无量寿天帝，以胎命元洞冥紫户之炁缠其胎，下响於地以固根。梵监须延天帝，以魂命元长灵明仙之炁缠其三魂，使魂神通灵以达精。寂然兜术天帝，以砀尸冥演由之炁缠其七魄，使魄户闭关，天王降仙以安宁。波罗尼密不骄乐天帝，以五仙中灵之炁缠其五脏，使五脏清凉，五帝朝真以存神。洞玄化应声天帝，以高真冲融之炁缠其六腑，使胃管生津，以纳和。灵化梵辅天帝，以高仙洞笈之炁缠其七窍，开聪星辰朗明以开通。高虚清明天帝，以真灵化凝之炁缠其八景，使三部八景整具形神，幽夜开光以防身。无想无结无爱天帝，以自然玄照之炁缠其身，使三关五脏，六腑九宫，金楼玉室，十二重门，紫户玉阁，三万六千关节，根元本始，一时生成，令神布炁满，声尚神具，毛发生身。次焚五神混合符，使五神复住五脏。焚混合百神符，使百神会集，四体如净瑠璃中舍宝月，并无一点尘埃。次存三宫九府，百一十曹，五帝考官，九官掾吏，酆都水府，五府社令，冥曹治职，各持黑簿，来到帝前。祖师上帝放九色真光，光中迸出真火，焚烧亡魂罪籍，皆为灰烬。其诸亡魂欢喜踊跃，稽首天帝。其诸天帝各乘云炁，自兆泥丸中入，各归宫府。亡魂游行自在，相貌端严，逐日三时来诣斋坛，朝礼慈尊。如不行南昌炼度，才焚罪簿了，即升经桥，上登道境。
　　灵宝无量度人上经大法卷之六十三竟
　　灵宝无量度人上经大法卷之六十四
　　九炼生尸品田先生科
　　皇人曰：夫九炼生尸之法，最为上道。人始受生，皆后虚无中来，莫不资其昔，会遇今缘，取象乾坤，含怀日月，变化阴阳，神识往来万化之中，三焦潜凝九天冥运，皆以九天生神之炁，合和而生。一月为胞，郁单无量天真炁降为之。二月为胎，上上禅善无量寿天真炁降为之。三月魂具，梵监须延天真炁降为之。四月魄成，寂然兜术天真炁降为之。五月生五脏，波罗尼密不骄乐天真炁降为之。六月化腑，洞玄化应声天真炁降为之。七月明窍，灵化梵辅天真炁为之。八月景附，高虚清明天真炁降为之。九月降神，无想无结无爱天真炁降为之。身中神万八千内外相合，三万六千神一时生身，金楼玉室，紫户灵布，匝绕身中，表里相应，声尚神具，三元养育，九炁结形，昼夜不停，布化转变，黄神受质，故入在胞胎中，悉知前生之事，禀生所由，饮食浊秽，便自忘之。受生莫有不禀九炁而生。今将九天之炁摄化，布在八方，则死骸返生，枯朽发烟，罪累荡除，九天混合，万神具全，神识了然，则魂灵超於三天，法天象地，含阴抱阳，生神布炁，各有法说，累行练化，以升入无形。
　　凡行九炼生尸法，建九坛，高九尺，阔八十一寸，或高九寸，阔五寸，以象九天。坛之中心，用黄绢幡，阔九寸，高三十六寸，上书本天炁一道，雌雄黄书，牌上书九天帝号，分布每坛。各用青纸书九炼符一道，安於坛上。布灯九盏，共九九八十一盏。每坛各用神水一瓶，黄纸密封。法官於坛内执旛召灵，步七星斗，诵咒以旛召魂，迎入坛下。次上香，再拜於九天帝前，上茶酒，宣九炼表，焚告玄坛神虎玉札符檄。
　　行持入炼
　　先关点破暗九天生神灯，名曰九卮。焚符毕，法师然后步斗变神，作昊天金阙上帝，貌若玉皇上帝，身居金光紫雾中，左右真人，金童玉女侍卫左右。存想九天帝君宫殿，了然四向，皆九霄霞光换照。九宫帝君各遣神吏百千，立於四围，了然如见。次诵九章，每一坛各随帝炁焚之。毕，次搯九宫诀，随四季行用。春则东方一坛行之，夏则南方一坛行之，秋则西方一坛行之，冬则北方一坛行之。搯本师诀，诵九天生神章。每坛各焚本炁符一道，各玄元始炁吹之。须旋绕诵大梵隐语，以浄水洒之。咒毕，以亡魂逐坛，移立於坛下。先告九天阳符生魂生神，次告九阴符以全魄全性，次告灵宝五符以生万神，次隐语一遍，取五方炁吹，次取玄元始三炁吹之九，真炁定体。次明亡者宿命因缘，即当爱其形，保其神，贵其炁，固其根，终不死坏，而得神仙，骨肉同飞，上登三清，是为三炁合德，九炁齐仙也。
　　九炼科
　　皇人曰：先诣洞案上香，引亡灵於案前面圣，再上香三礼，复位东向，请圣上茶酒。次步斗，噀水，烧催摄度魂符。
　　次诵焚符咒曰
　　灵宝符命　召魂真符　摄召亡魂　赴坛炼度　急急准上帝敕。
　　次念黄华荡形天尊，焚黄炁阳精符。次念火炼丹界天尊，焚大火炼身符。次诵三章品，宣关九卮灯科。次宣九天尊表，旋绕九坛，诵大梵隐语三遍。次告九龙符命，次念九天炼化天尊，次用香九块於逐坛炉内焚，各用生神章本无符同化，次念变炼有形天尊。
　　再上香，再祝云：
　　具法位上启臣某。伏闻希夷之闽，固窃眇以难通。恍惚之间，惟精明而可叩。切仰生神之典，实标起死之功。罔怠钦承，庶回昭鉴。焚香上启元阳慈父，扶桑大帝，木公尊神道君，白玉龟台九灵太妙青金丹皇夫人，金母尊神，青灵始老九炁天君，丹灵真老三炁君，皓灵皇老七炁一天君，郁灵玄老五炁天君，黄灵黄老一炁天一君，郁单无量天帝，上上禅善无量寿天帝，梵监须延天帝，寂然兜术天帝，波罗尼密不骄乐天帝，洞玄化应声天帝，灵化梵辅天帝，高虚清明天帝，无想无结无爱天帝，飞天神王，长生大圣，无英公子，白元尊神，九天太乙君，九天续命君，桃康合延君，九天注生注禄君，九天卫房圣母，九天监生大神，诸司注禄保命真君，三界官属，一切威灵。伏望慈光熠耀，羽卫森严，群仙翼辕，众真卮跸，沛璇霄之惠泽，振宝叶之灵风。俯降斋坛，宏敷道荫，稽首皈依，虔诚称赞。
　　次焚雷文，诵隐语，焚返真符命。次念返生颂曰：
　　代谢若循环，椿木不改柯。静心念至真，随运顺离罗。常能诵玉章，玄音彻霄霞。永享无终纪，岂知年劫多。
　　次再拜上香
　　臣等谨稽首顿首再拜，上奏扶桑大帝，木公尊神道君，白玉龟台九灵太妙青金丹皇夫人。伏闻元始降炁，妙物分精，作天地之尊神，为灵真之主宰。周行元梵，有形咸被於生成。密运璇玑，无物不归於陶铸。重玄大化，至妙难思。今有某人奉为亡过某人，修建宝斋，资荐魂仪，返生人道。切以亡魂早缠世网，夙昧真筌。九炁无归，五行荡失，三魂受谴，万劫沉沦，不假良因，讵回生理。臣等恭依妙典，体乾坤造化之功。只按玄文，法阴阳和合之数。密行匹配，仰谢元宗。愿降流水之精，炼而为胞。阳火之明，炼而为胎。乘木之贞，炼而为魂。柔金之形，炼而为魄。合土之英，炼而为脏。致坎之灵，炼而为腑。昭离之精，炼而为窍。激震之声，炼而为景。利兑之荣，炼而为神。天和地合，九炼徘徊。复请元和妙黑，缠绕身形。纯阳道炁，经罗内外。三元养育，得成其形。臣等仰对灵真，敷扬宝偈，顿首再拜。
　　次焚九炼符表，次念金木流晶颂。
　　扶桑启初运，郁郁二青芽。妙用流金母，和合自然葩。神炁凝元宫，灵物辉绛霞。自得生人道，冥寂契仙家。
　　再上香
　　臣等谨上启
　　郁单无量天帝，上上禅善无量寿天帝，梵监须延天帝，寂然兜术天帝，波罗尼密不骄乐天帝，洞元化应声天帝，灵化梵辅天帝，高虚清明天帝，无想无结无爱天帝。臣恭闻三宝开光，九神感妙，无形无影，有相有灵，游於太空之中，列於阴阳之内，正五纬之出没，使万品以化生，乃九炁齐并，三炁合德。臣今依式炼度亡魂某人，先具奏请
　　木公大帝尊神，金母太真尊神，降两曜之英华，结五行之秀炁，立根受祖，溟涬生精，感炁合神，恍惚有象。伏望九天上帝，赐正炁於九关。十极高真，含胎元於十月。流精混沌，育质玄中。谨上请黄演之炁九重缠其胞，使胞源宣通，上彻於天以生成。谨上请洞冥紫户之炁九重缠其胎，使胎结解根，下响於地以固灵。谨上请长灵明仙之炁九重，缠其三魂，使魂门炼仙，通神以达精。谨上请砀尸冥演由之炁九重、缠其七魄，使魄户闭关，天王降仙以安宁。谨上请高真冲融之炁九重，缠其六腑、使胃管生津，以纳和。谨上请高仙洞笈之炁九重缠其七窍，使孔窍开聪、星宿朗明以开通。谨上请真灵化凝之炁九重，缠其八景，使三部八景整具形神，幽夜光明以防身。谨上请自然玄照之炁九重缠其身，使三关五脏，六腑九宫，金楼玉室，十二重门，紫户玉阁，三万六千关节，根原本始，一时生神，令神布炁，炁满能声，声尚神具，毛发生身，诸天下临，乃得生成。臣等无任祈天，祷圣激切，屏营之至，谨稽首再拜。
　　次上香，念九炁神化天尊。
　　夫三炁为天地之尊，九炁为万物之祖。故三合成德，九阳为真，乃天地玄功之极也。今则九天化象，尚九结之未分。十月生成，尤十缠而难解。降本已就，流末须分。更仗帝真，始终护度，有劳官众，无杂正心，诵大有之金章，济生尸之庆事。
　　次诵九章，次五帝符行用。
　　焚青帝符，诵咒曰
　　谨召肝为青宫无英制魂君，少阳木精岁星之炁、纳化身中以生肝，三魂处之。木神九人，神吏九千众，速降真炁，营卫皮肤，主其毛发。
　　焚白帝符，诵咒曰
　　谨召肺为素宫白元营魄君，少阴金精太白之炁，纳化身中以生肺，七魄处之。金神七人，领神吏七千人，下治其中，营卫筋骨，主其牙齿。
　　焚黑帝符，诵咒曰
　　谨召肾为玄宫桃康纳精君，太阴水精辰星之炁，纳化身中以生肾，左肩玉童，右肩玉女处之。水神五人，从吏五千人，主治其中，营卫血骨，主其生精。
　　焚赤帝符，诵咒曰
　　谨召心为绛官太一司命君，太阳火精荧惑之炁，纳化身中以生心，左有玉童，右有玉女处之。火神三人，役吏三千人，主治其中、营卫宫府，主其魂魄。
　　焚黄帝符，诵咒曰
　　谨召脾为黄庭常在化灵君，土精之炁，纳化身中以生脾。土神一十二人，领役吏一万二千人，主治其中，营卫肌肉，主化四肢血脉，而生万神。虚皇一炁，流布周身，以生一万二千精光神，三万六千毛窍神，五脏纳灵，万炁长存，百神混合，内外蓊冥，返胎复婴，上朝帝君。急急如九天生神帝君律令。
　　次焚大梵隐语，及护魂等符。护魂符者，乃本治天堂还形复性九天宝诰也。
　　次明亡者宿命章，咒曰
　　辰中黄景炁，三秀发霄庭。苍台飞羽轮，迎延道已成。司命奏帝书，号为玄度君。得生太霞宫，列宾馆上卿。金门含精延，守其魂黄宁。左携元素君，右摄朱郁灵。
　　次宣赦发遣
　　九章诵彻，五体生成。汝等既膺大道之洪恩，当禀上真之慈训，澄心皈向，谛听奉行。盖以九天之炁生其神，三元之精育其质。黄白致相，混沌合形，六甲周流，五行交感，法天象地，含阴吐阳，则地刚柔，应天分度，千真备列，万象森罗，合道通真，既尊且贵，於是首为昆仑，发为星辰，眉为华盖，眼为日月，鼻为天柱，耳为天窗，口为天门，面为天鉴，五岳四渎，九江八河，一元二仪，三光四象，五行六律，七元八景，九宫十方，三十六天，三十六地，莫不备焉，皆大道之应妙，神灵之所滋也。汝等自当清虚灭欲，正念无为，则炁养其神，神与炁合，炁与精凝，返贻更生，渐登无何有之乡，可不乐哉。如或躁动浑浊，淫恶存心，则伤害其神，炁尽神逝，魂沉六道，魄役三涂，无有休息，可不悲哉。即使三官增罪，七祖遭殃，劫劫生生，不可穷尽。汝能含纯养素，抱朴修真，於慧性中，超生乐土，顾善恶因缘，不可忽也。更为亡灵开通冥路，智慧光生，赞扬功德。
　　次念智慧颂
　　智慧生戒根，真道戒为主。三宝由是兴，高仙所崇授。泛此不死舟，倏忽济大有。当此说戒时，诸仙来稽首。
　　再拜上香，三礼，长跪致词。
　　臣等伏为炼度亡魂，冒干洪造，仰蒙二仪育质，九炁凝形，千真皆会於三田，万象森罗於六腑，百关和畅，七穷开通，魄静魂宁，神清炁爽，即还生路，永托真休。臣等蝼蚁微生，酰鸡小职，缪依法教，罔测玄风，辄应命以祈真，赖垂慈而济物。获仲微悃，祇荷倾光。今则度品功圆，生尸事毕。伏望龙车凤辇，却返於琼都，羽盖霓旌，复升於绛阙。驰心迥汉，注想层霄。更冀洪仁，益施妙荫。臣不胜攀恋之至，谨稽首，再拜奉送。
　　灵宝无量度人上经大法卷之六十四竟
　　灵宝无量度人上经大法卷之六十五
　　九炼生尸品
　　九卮生神明灯科灯符如后
　　伏以混元本始，藏三炁於太初。神景含晖，布九天於霄极。大块既判，元始开图，神滋惠灵，炁分罗络，恩垂下土，法度人天。是以金箓示科，云编开教，紫微玉宝，光明空洞之中，东极碧霞，变化始青之上。本形如印，焕烂八方，文彩垂芒，广长一丈。秘九重之金格，耀七宝之骞林。妙炁结成，灵风鼓奏，坛司得请，许接引以宣行。幽闭蒙休，获开明而度化。今有某人披心大梵，稽首太玄，愿垂五色之光晖，照破九幽之阴狱。伏愿万仙翼从，六领前袪，分善恶以定民，回人天而向道。周行不怠，普度无穷，升入无形，与道合真。
　　谨然东北卮神灯，布帝真胞命元元一黄演之炁。
　　伏以旋斗历箕，羊角出扶摇之炁。九和十合，碧霞分罗络之文。悬居长乐之福堂，下有朔单之阴狱。岁之自始，物所成终。今之夜谨然东北卮神灯，施郁单无量天生神宝章。伏愿天宝金书，混元祖炁，开光龙汉，照烛重阴。凡夫克获於飞仙，枯骨还生於人道。升入无形，与道合真。
　　度仙上圣天尊。
　　次焚符，旋远，诵郁单天章。
　　谨然东卮神灯，布帝真胎命元洞冥紫户之炁。
　　伏以帝出乎震，首岁德之发，春物植乎东宅，嵎夷而宾日，木司九炁，箕主七辰，翠羽华林，中有开明之童子。碧霞玉阙，上对始青之老人。今之夜谨然东卮神灯，施上上禅善无量寿天生神宝章。伏愿象轮布化，龙颔垂光，游行三界之中，下赦万生之罪，升入无形，舆道合真。
　　玉宝皇上天尊。
　　次焚符，旋绕，诵无量寿天章。
　　谨然东南卮神灯，布帝真魂命元长灵明仙之炁。
　　伏以阳上东南，象重明之烜赫，巽乎中正，言万物之洁齐。处江海而不争，鼓风雷之相薄，在元福用贤之界，有好生度命之尊。今之夜谨然东南卮神灯，施梵监须延天生神玉章。伏愿停驾回光，随机应化，扫除五道，诣长乐之清都。过度三涂，到真常之妙境。普令万汇俱入大乘，得道之后，升入无形。
　　好生度命天尊。
　　次焚符，旋透，诵须延天章。
　　谨然南卮神灯，布帝真魄命元砀尸冥演由之炁。
　　伏以三炁天中，赤帝号丹灵之老。重阳宫内，玉文炼流火之庭。当万物相见之时，保亿劫无终之运。寻声救苦，应感分晖。今之夜谨然南卮神灯，施寂然兜术天生神玉章。伏愿亿曾受度，炼以玉膏。九族同仙，赐之金液。北府消大魔之试，南河制洪涝之灾。普入光明，常居福庆，得道之后，升入无形。
　　玄真万福天尊。
　　次焚符，旋绕，诵兜术天章。
　　谨然西南卮神灯，布帝真藏府命元五仙中灵之炁。
　　伏以坤舆载物，未申居地势之中。梵炁流罡，参井居森罗之右。广运太虚之德，高临仁静之乡，万宝装严，百方威伏。今之夜谨然西南卮神灯，施波罗尼密不，骄乐天帝生神宝章。伏愿亿万分晖，百千应号，校九府死生之录，开八方罪福之门。至贱至微，普登道岸，无穷无极，俱转法轮，得道之后，升入无形。
　　太灵虚皇天尊。
　　次焚符，旋绕，诵不骄乐天章。
　　谨然西卮神灯，布帝真灵府命元高真冲融之炁。
　　伏以金灵皇老，空青鸣紫宇之林。玉国西那，郁剎峙浮罗之岳。八威焕烂，七气氤氲，星分太白之精，治在少阴之境。今之夜谨然西卮神灯，施洞玄化应声天生神宝章。伏望众圣临轩，诸天庆驾，九幽开夜，骞林咸返於旧条。十转回轮，福会更生於来运。凡居法界，尽入玄门，得道之后，升入无形。
　　太妙至极天尊
　　次焚符，旋绕，诵应化声天章。
　　谨然西北卮神灯，布帝真元府命元高仙洞笈之炁。
　　伏以法轮十转，帝阙九开。天奥穹窿，郁化精於三变。乾元刚健，应君德之六爻。位九五之尊称，居重阳之极数，不言而应，有感则通。今之夜谨然西北卮神灯，施灵化梵辅天生神宝章。伏愿种民主品，梵行开生，烧香散花，同诣坛所。执箓把籍，斋到帝前。绝六趣之恶根，兴五门之善念，得道之后，升入无形。
　　无量太华天尊
　　次焚符，旋绕，诵梵辅天章。
　　谨然北卮神灯，布帝真华府命元真灵化凝之炁。
　　伏以元冥五炁，坎为天一之精。黑帝双皇，辟总太微之景。四时成岁，万物所皈。玉垄神丘，隐真空而返照。青裙羽瞩，凝妙寂以居元。今之夜谨然北卮神灯，施高虚清明天生神宝章。伏愿慈周永劫，惠逮有生。定水清泠，制万精於郁绝。玃天豁落，束六鬼於罗酆。道德兴隆，人天共庆，得道之后，升入无形。
　　玄上玉晨天尊。
　　次焚符，旋绕，诵清明天章。
　　谨然上卮神灯，布帝真岳府命元自然玄照之炁。
　　伏以至圣至真，五境出三罗之界无巅无顶。八方朝七宝之宫。统皇上之天元，镇中夹之地极，威光翼翼，神德巍巍。今之夜谨然上卮神灯，施无想无结无爱天生神宝章。伏愿无为大道，上帝尊神，住慈悲善巧之门，现微妙光明之相。一身受福，得为金阙之臣。九族蒙恩，俱入紫虚之会。得道之后，升入无形。
　　玉虚明皇天尊。
　　次焚符，旋绕，诵无爱天章。
　　灯光无尽天尊。
　　次宣九天尊表。
　　向来宣布九卮神灯，忏祝五苦暗障。伏愿八会九光，安天镇地。三涂五苦，出离幽冥。炼化万生，恩覃宇宙，功归南上，剎利仙翁。更愿饫沾上善，悟三界，以俱空。得证九坛，度群生而普见。
　　催摄度魂符
　　黄炁阳精符
　　金东醴井玉黄
　　右符青纸黄书，出《洞真金根经》，名曰黄炁阳精洞明灵符。叩齿十二通，面东，卯诀，书符。咒曰：
　　阳藏阴生，二炁交周。天元混合，三五应符，服御黄华，灵降其躯。长享景福，与道同休。度己九玄，参驾飞浮。
　　祝毕，放黄华水中。
　　上元重明九斗阳芒火铃真符
　　右符详具立成仪。
　　东极青宫九龙符命
　　右符详具普度符告品
　　九炼旛本炁符
　　玉清九天庆云火府隐文一名玉篆雷文
　　高上真王玉清宝箓，玉篆雷文，普告南昌上宫炼度注算真君，酆都冥狱诸治典吏，成使闻知，炼度亡过某人，消灭罪戾，开泰泉扃，荡除阴翳，调理阴阳，制魔保举，度品南宫。死魂受炼，仙化成人。永离三涂五苦八难，超凌三界，逍遥上清，一如告命。
　　右符有雷嗔之人，及犯刑法者，用此符。并孤魂，亦用之。
　　返真符
　　本治天堂玉简金符
　　神霄玉简三天符命，上开八门三十六狱，执治治官，速诣帝轩，解宥宿罪，超度亡过某人，上升神霄玉阙之天。复还治职，炁入玄玄，一如告命，风火驿传。
　　太岁　年　月　日　时告下。
　　青封皮
　　神霄玉阙金符告下　具位臣姓某谨对封
　　东岳上生本治天堂
　　焚符咒曰
　　九阳运真炁，炼化即神功。焚符速告行，昭感自冥通。急急如九炁天君律令。
　　九天紫府内音玉符
　　上帝符命，宣告三界天牢地狱主司大神，拔度亡过某人，统领符命，部卫形魂，上朝帝庭，罪尤和释，与道合并，神登玉阙，受炼长存，一如告命。
　　具法位。
　　栢木为简，白地丹书，青纸封皮，诰文四行，年月一行，书宝诰。面西北焚香，长跪，存九天上帝九人，如帝服衮冕，绛霄飞羽华裳，默奏讫，祝九天生神一遍，取九炁光吹笔书，讫再祝一遍，依前吹炁符上，玉清诀，於三宝前宣读讫。给付亡灵，焚於青烟之中。
　　灵宝五符见炼度符诰品
　　九天九阳符
　　郁单无量天魂精秘音内讳玉佩开明上符
　　混合空洞炁，飞爽浮幽寥。延康无期劫，眇眇离本条。苦魂沉九夜，乘晨希阳翘。大有通玄户，郁单降晨霄。黄云凝灵府，阴阳炁象交。胞元结长命，恶根应化消。桃康合精延，二帝秀玉飘。灌溉胞命门，精炼神不雕。九天命灵章，生神神目超。元君遏死路，司马诵洞谣。一唱万真和，九遍诸天朝。稽首恭劫年，庆此荣旧苗。
　　右谨上请帝真胞命元元一黄演之炁九重、奉为亡过某人缠其胞，使胞元宣通，上彻於天以生成。一如告命，风火驿传。
　　上上禅善无量寿天魂精秘音内讳
　　玉佩开明上符
　　无量结紫户，炁尊天中王。开度飞玄爽，凝化轮空洞。故根离昔爱，缘本思旧宗。幽夜沦遐劫，对尽大运通。帝真始明精，号曰字元阳。婴儿伯史原，结胎守黄房。斩根断死户，熙颐养婴童。禅善导灵炁，玄哺飞天芳。华景秀玉质，精炼自成容。务玄育上生，罗列备明堂。太虚感灵会，命我生神章。一唱动九玄，二诵天地通。混合自相和，九遍成人功。大圣庆元吉，散华礼太空。诸天并欢悦，一切稽首恭。
　　右谨上请　帝真胎命元洞冥紫户之炁九重，奉为亡过某人缠其胎，使胎结解根，下响於地以固灵，一如告命，风火驿传。
　　梵监须延天魂精秘音内讳玉佩开明上符
　　须延总三云，玄元始炁分。落落大梵布，华景翠玉尊。明梵飞玄景，开度长夜魂。游爽赴期归，炁炁返故根。太帝号阳堂，字曰八灵君。九关绿回道，胎炁生上元。陵梵度命籍，太一辅精延。泥丸敷帝席，三部八景分。魂生摄游炁，九转自成仙。
　　琅琅九天音，玉章生万神。三遍列正位，炁参八辰门。玄关遏死户，灵镇津液源。应会感灵数，明道潜回轮。应此婴儿蜕，稽首赞洞文。
　　右谨上请　帝真魂命元长灵明仙之炁九重，奉为亡过某人缠其三魂，使魂门炼仙，通神以达精。一如告命，风火驿传。
　　寂然兜术天魂精秘音内讳玉佩闻明上符
　　寂然无色宗，兜术抗大罗。灵化四景分，万条翠朱霞。游魄不顾返，一逝洞群魔。神公摄游炁，飘飘练素华。荣秀椿劫期，乘运应灵图，空洞生神章，琼音逸九霞。一唱万真会，骞爽合成家。九转景灵备，郁郁曜玉葩。兜术开大有，一应享祚多。上圣回帝驾，婴儿欻以歌。不胜良晨会，一切稽首和。
　　右谨上请　帝真魄命元砀尸冥演由之炁九重，奉为亡过某人，缠其七魄，使魄户闭关，天王降仙以安宁。一如告命，风火驿传。
　　波罗尼密不骄乐天魂精秘音内讳玉佩开明上符
　　翻翻五帝驾，飘飘玄上门。游步黄华野，回灵骄乐端。采集飞空景，旧爽多不存。太微回黄旗，无英命灵旛。摄召长夜府，开度受生魂。公子辅黄宁，总录具形神。玉章洞幽灵，五转天地分。炁炼元藏府，紫户自生仙。数周众真会，启阳应感繁。玉女灌五香，圣母庆万年。三界并欢乐，稽首礼天尊。
　　右谨上请　帝真脏府命元五仙中灵之炁九重，奉为亡过某人，缠其五脏，使五脏清凉，五帝朝真以存神。一如告命，风火驿传。
　　洞玄化应声天魂精秘音内讳玉佩开明上符
　　应声无色界，霄映冠十方。回化轮无影，冥期趣道场。灵驾不待辔，朗然生神章。空洞谅无涯，玄夷亦为疆。练胎返本初，长乘飞玄梁。靳畜丧天真，彻思候履常。斩伐胞树滞，心游超上京。愿会既玄玄，悟我理兼忘。介福九天端，交礼地辰良。混化归元一，高结元始王。稽首俦灵运，长谢嚣尘张。
　　右谨上请　帝真灵府命元高真冲融之炁九重，奉为亡过某人，缠其六腑，使胃管生津以纳和。一如告命，风火驿传。
　　灵化梵辅天魂精秘音内讳玉佩开明上符
　　玄会统无涯，混炁归梵辅。务猷运灵化，潜推无寒暑。乘数构贞条，振袂拂轻羽。琼房有妙韵，泛澄高神所。圆轮无停映，真仙参列序。上上霄衢邈，洞元深万巨。秀叶翳翠霞，停荫清泠渚。遨玩怡五神，繁想啸明侣。五难缘理去，冲心自怡处。爽魂随本根，亹亹空中伫。七诵重关开，豁滞非神武。运通由中发，高唱稽首举。
　　右谨上请　帝真元府命元高仙洞笈之炁九重，奉为亡过某人，缠其七窍，使孔窍开聪，星辰朗明以润通。一如告命，风火驿传。
　　高虚清朋天魂精凿曰内讳玉佩开明上符
　　清明重霄上，合期庆云际。玉章散冲心，孤景要灵会。焕落景霞布，神矜靡不迈。玉条流逸响，从容虚妙话。灵音振空洞，九玄离幽裔。感爽无凝滞，去留如解带。明识生神章，高游无终败。玄景曜云衢，迹超神方外。应感无方圆，聊以运四大。研心稽首诵，众圣共称快。
　　右谨上请　帝真华府命元真灵化凝之炁九重，奉为亡过某人，缠其八景，使三部八景整具形神，幽夜开光以防身。一如告命，风火驿传。
　　无想无结无爱天魂精秘音内讳玉佩开明上符
　　无结固无情，玄玄虚中澄。轮化无方序，数来亦叵乘。谁云无色平，峨峨多丘陵。冥心纵一往，高期清神征。良遇非年岁，劫数安可称。浮爽缘故条，返胎自有恒。灵感洞太虚，飞步霄上冰。津趣鼓万流，潜凝真神登。无爱固无忧，高观稽首升。
　　右谨上请　帝真岳府命元自然玄照之炁九重，奉为亡过某人，缠其身，使三关五脏，六腑九宫，金楼玉室，十二重门，紫户玉合，三万六千关节，根源本始，一时生神。令神布炁，炁能声。声尚神具，毛发生身，诸天下临，以得其生。一如告命，风火驿传。
　　九天九阴符
　　须延天阴符
　　禅善天阴符
　　郁单天阴符
　　应声天阴符
　　不骄乐天阴符
　　兜术天阴符
　　无爱天阴符
　　清明天阴符
　　梵辅天阴符
　　九阳梵炁九后灯符
　　一阳混溟王车瑝之炁符亥文北炁
　　咒曰
　　神霄一阳，出自九天。混溟轩舆，王车瑝理微延。符镇左肾，上升玉轩。
　　二阳泛华紫微之炁符丑文北炁
　　咒曰
　　神霄二阳，出自九天。泛华太素，紫微微延。符镇右肾，上升玉天。
　　三阳天屡凤车之炁符寅文艮炁
　　咒曰
　　神霄三阳，出自九天。天娄玉合，凤车微延。符镇命门，上升九天。
　　四阳中女辟邪之炁符卯文震炁
　　咒曰
　　神霄四阳，出自九天。中女养光，辟邪微延。符镇绛宫，上升丹天。
　　五阳太皇微延之炁符辰文巽炁
　　咒曰
　　神霄五阳，出自九天。太皇玉帝，微微延延。符镇脾中，上升始玄。
　　六阳化真白灏之炁符辰文巳炁
　　咒曰
　　神霄六阳，出自九天。化真入景，白灏微延。符镇肺中，上升玉元。
　　七阳绛实子光之炁符午文巽炁
　　咒曰
　　神霄七阳，出自九天。绛实朱柯，子光微延。符镇肝中，上升太玄。
　　八阳金真命仙之炁符辰文南炁
　　咒曰
　　神霄八阳，出自九天。天真下降，玉券命仙。符镇泥丸，上升玉元。
　　九阳太皇寂玄之炁符申文南炁
　　咒曰
　　神霄九阳，太阳九炁。八十得一，太皇玉室。寂入元元，上朝玉室。
　　九炼表符
　　皇人曰：是符乃高上空洞混化九天元父道君，降而结为云篆，付九天金箓无量寿生神尊君，行之以济阴尸。如遇此符，九炁齐并，如日之升，百骸流光，更无阴滓，便成仙人，凡用此符，以表九道，书符在内，上奏九天之帝。帝君受符，即九天称庆，太一执符，帝君品命，主录勒籍，司命定算。五帝监生，圣母卫房。
　　须延天符
　　禅善天符
　　郁单天符
　　应声天符
　　不骄乐天符
　　兜术天符
　　无爱天符
　　清明天符
　　梵辅天符
　　皇人曰：右符九道，当用黄纸朱书於表前。书时存身为金箓生神道君，搯九宫诀。吸取九霄之炁，咒而成符。
　　灵宝无量度人上经大法卷之六十五竟
　　灵宝无量度人上经大法卷之六十六
　　神虎追摄品
　　神虎隐书
　　天一北祚太一紫元混元玉札神虎隐书者，昔天师叶真人成道之日，藏此隐书於龙虎山壁鲁洞中，以石铭曰。
　　北魁玄冥天一北祚太一紫元混元玉札神虎隐书，北魁秘於玄范天一宫中，太一紫府之内，北斗九天之中。神虎九皇夫人，掌管下元八极贵贱，十方王侯百官，兆庶万品生民，魂魄生死，寿限延促，神识去留，禄命长短，皆系主之。凡人世四。夷八蛮，九州十道，六戎五狄，十二分野，天盖之下，万国兆民，九垒之上，咸皆隶焉。人生在世，北斗降神一分，生於形内，三万六千真神，魂父瑰母主张元命，大限三万六千之日，寿主一百二十年命。遵依三纲五常，保养魂魄精神，不造罪恶，不修善功，寿命限尽，真神还於斗曹。一日收去一神，满三万六千，谓之天寿数终，斗极注死，太微除生，天符降下，告於地司，随其所在，神灵奉行。阳收其魂，阴取其魄，地收其水，天取其炁，火风散尽，还形太阴，神识飞爽，任於造化，随业受报，输回生死，万劫无尽。若生世之日修善建功，玉历增算，神降善炁於身中。修恶造罪，地司除算，神飞恶炁於身中。还於斗府，大恶除寿，大善益寿，小恶除算，小善益算。一算三日，一寿一年。纪算一十二日，纪寿一十二年，折算除寿，去其真神。若造大恶，寿尽算绝，真去神归，一身卒暴，奄忽命终，魂魄归斗，神识受苦，恶业非大，除寿收神，鬼魔来侵，善神远离，空尸行走，危困疾恶，荣缠其形。小小恶业，减算去神，魂魄不宁，邪炁为病。若能改过悛恶，修善建功，立德行仁，斋戒精修，感动皇极，真神再降，神识灵明，魂魄康乐，万神欢忻。积日累岁，万神备身，神能飞形。大则白日登
　　仙，中则尸解得道，小则延寿长年。所谓皇天辅德，天佑善人，疏而听卑，应如影响。
　　《太上秘诰》曰：作善善炁至，作恶恶炁至。盖北祚玄曹斗府星宫，每一宫府皆有亿万九皇灵官，亿万绣衣使者，亿万金童玉女，亿万天将吏兵，下游於世，采录万国人之善恶，毫分无差，其中最尊者有九皇神虎夫人，神虎左右大圣，神虎主生死玉女，次有神虎追魂使者，神虎追摄吏兵。若能修善建功，除邪戒欲，去非辅正，名列天一紫府，位司太一北祚。可以请降众灵，佐助大道，回尸起死，复魂返魄，剪除妖魔，叱咤幽司，统御冥曹，注禄延寿，愈灾捍厄，以招天勋，功成善满，白日登真。
　　序分五斗玄范
　　皇人曰：夫东斗注算君，乃青阳生炁之府，青灵始老九炁天君主之。西斗记名君，乃皓灵养素之府，皓灵素老七炁天君主之。南斗上生君，乃赤炎丹灵太渊之府，丹灵真老三炁天君主之。北斗落死君，乃郁绝中和之府，五灵元老五炁天君主之。中斗大魁君，乃总监众灵之府，黄灵黄老一炁天君主之。且东斗注算君，但人之禀受一炁而生，即五帝监生，司命定算，主录勒籍，大而为寿，小而为算。夫人之生於世者，并注一百二十寿。一纪为十二年，为一千二百算。如司命定察功过高大，则为奏呈以增其算。大则三百六十算，小则一百二十算。如司命定校罪恶贯盈，则为夺算。罪恶未深，则为减算。除年增促年龄，各分等殊，未有差之毫发者也。其东斗注算之君，捧印持旌，威禁极重。盖人之死亡，阴魄皆属北冥之所摄。如天数未尽，或犯罪皆禁斗狱，名曰天一北祚。阳则生人代罪，分受冥考，令富乏嗣续，贫多子孙，男值凶横而亡身，女值娠妊而伤命，或出入讼庭消磨产业，或遭瘟疫，或生疮疽，累岁迍邅，连年困笃，皆亡灵之受考，致阳世以遭殃。或作善功，正心奉道，纯忠全孝，累积阴功，书名左券，魔王保举，诸天称庆。即魂登南斗，魄炼洞阳，赦阴过之考魂，赎阳愆之责役。其有夭命，或量校有无罪犯，即拘留南岳，差注人间，权摄里域，候年限考终，经北斗文曲之宫。给大梵正音天书合同真文，赍诣南宫，量其福报，受生人间，分其贵贱男女之身。其有寿终，无功可纪，无行可录，罪积丘山，无有善露。即径囚酆幽，受其冥考，动经累劫，不睹光明，受报分形，作诸异类，永失人身，深可悲哀。故元始上帝慈怜，观见众生，为善者少，为恶者多，沉沦五道，谪役三涂，万劫受苦，无有出期。是故发大慈悲，流传大法，以混元之炁，玉札之符，散布真文仙经秘诰玉简金书，付以灵宝筌蹄指示篇目。有道之士，代元始以行化，普救愚迷。故法中虽符吏等殊，咸遵帝命，准依行遣咒诀，就玄魁北冥而搜摄之。所谓无所不度，无所不成，是谓无量度人者也。故行持之士不可不知。召之当存身如枯木，左右手玉清诀捧心，存心中真火炎炎，焚为灰烬。却左手搯午，右手子文，叉腰，存肾中真水如车运转，与炎交接，忽震风一荡，吹灰全无。即叩齿十二通，面天门，吸混元祖炁十二口，闭息少时，存天门有紫云而来，入兆顶。次存己中宫有黄白之炁，缠绕而出，与紫云交接。想身为元始天尊，戴上清冠帔。毕再想东极宫中太一天尊，从空而来至兆前，坐九头狮子座，手执杨枝浄水，次再取太一天尊顶中青玄之炁，合元始之炁。化成百宝光明，罩兆己身。次想天门紫云碧霞之炁，至兆面前，其炁散处，见神吏虎责玉童玉女符吏，并捧符执节。兆乃拂诀於耳目役之。候弹毕，即通炁进案前，焚香，具白事由。再叩齿，丁罡十二步，旋身面北。两手搯神虎印，两手小指相交，大指并搯中指中。咒曰：
　　唵俱赊鲁祈容咤嚧□摄。
　　咒毕，高声召云：
　　吾召神虎主伯主吏，或云三部追魂使者等，来至坛前，听吾处分。存至祝曰：吾禀元始劲符威章龙文，掌玄元之灵宝，神虎之冥司。汝等正直听明，威容猛烈，分幽冥之黑暗，别生死之殊途。既苦爽之未超，当慈悲而追摄。依遵玉札，径往重泉，聚阴魄以皈身，返阳而合体，明分报应，显见玄坛。使万炁以齐仙，普受开度。开八门之妙道，拔出幽关。勿生懈退之心，以废真元之教。火急奉行，火令疾疾。
　　祝毕，叩齿九通，弹诀吹炁入玉札，依法焚之。
　　师曰：应灵宝诸罡步召将炼度召魂应干作用，但左手中指中，右手寅申诀，默定心存念东极宫中太一天尊青玄上帝，一炁七遍。取青玄之炁一口咽之，直至丹田。再想丹田之炁，与青玄之炁，交结成云，直透泥丸而出，化身为太一天尊。
　　北魁玄范神虎夫人
　　北斗玄冥大圣第一夫人讳□，管子生人。
　　北斗玄冥大圣第二夫人讳□，管丑亥生人。
　　北斗玄冥大圣第三夫人讳□，管寅戍生人。
　　北斗玄冥大圣第四夫人讳□，管卯酉生人。
　　北斗玄冥大圣第五夫人讳□，管辰申生人。
　　北斗玄冥大圣第六夫人讳□，管巳未生人。
　　北斗玄冥大圣第七夫人讳□，管午牛人。
　　玉曹仙伯主吏各一员
　　雄左玉曹主伯主魂大圣何□。
　　雌右武鸾主吏主瑰大圣乔□。
　　右二神管星宿公侯及士庶之魂。
　　神虎玉女七员倒生玄司
　　第一玉女蒋仁贵。
　　第二玉女蒋仁贤。或作仁喜
　　第三玉女王真□。
　　第四玉女黄文□。
　　第五玉女苌道仁。
　　第六玉女董希卿。
　　第七玉女翟普卿。
　　右七玉女，掌一切横死夭亡之众，各紫衣袂凤冠，朱履，羽裙珂佩，手执生死簿。
　　服符玉女七员
　　第一玉女蒋仁贵。　第二玉女李华。
　　第三玉女由逢。　　第四玉女赵申。
　　第五玉女韦卞。　　第六玉女张信。
　　第七玉女徐明。
　　右神虎玉女七人，各掌生人死亡魂魄，轮转受化，生死之方，皆系玉历所录。即知存亡之所几，追取魂魄，详其注死之由。同请降大圣玄司玉女，赍持混元玉札，往四生六道，追取亡魂，立至神坛。
　　铁迹台光使者
　　神虎使者十五员
　　张鬼言，侯鬼由，魏鬼坴。已上三员，主子午生人。
　　丁□，明□，卓伸之。已上三员，主丑亥生人。
　　王浒，王□，刘子和，已上三员，主寅戌生人。
　　仔天佑，任□，曾元□。已上三员，主巳未生人。
　　邵公权，陵飞真，孔□□。已上三员，主酉辰生人。
　　三使者
　　第一使者紫绣衣红诱抹额侯□。
　　第二使者红绣衣黄绣抹额张□。
　　第三使者绿绣衣红绣抹额张□。
　　神虎功曹八员。
　　天道郜天真。地道冉文仲。人道胡当。仙道索忠。神道祖公弼。鬼道翟尚。业道万赞。畜生道王精。
　　右功曹各有一百二十员，所用者七员。
　　监魂引魂童子各一员
　　玉府监亡魂童子徐□□。
　　玉府引亡魂童子孔□□。
　　右童子各有一百二十员。
　　酆都功曹一十二员
　　子神侯子恩。丑神孙太平。寅神张文卿。卯神孟子房。辰神郑长卿。巳神石长生。午神徐长卿。未神松文卿。申神程执明。酉神王弓望。戌神龙楚卿。亥神阴贵卿。混元玉札
　　化　 元　 律　 魄　 星　 飞　 泽
　　右用槿木长七寸，阔三寸，厚二分，朱书，告付三界十方生死之方，追取生死魂魄。又可既白缯长七寸，阔三寸，朱书玉札，方器贮水，卧尸返真符，上手执返真灵旛，歌斗章，烧玉札於人中，未及一日，或卒暴去世，皆可返魂复魄，回尸苏神。若大数未绝，当祈天求生。如寿禄期尽，当诉遗言，急须遣归。傥非虚白内映，善功格天，投紫丹以活骸，列大醮於玄魁，不能久停再生矣。
　　阳日混元玉札神虎玄冥符命
　　阴日混元玉札神虎玄冥符
　　阳符
　　阴符
　　变化威灵摄。混元开泰摄。肇脱分精摄。冥聚魂魄摄。玄星耀辉摄。飞空统御摄。泽被幽通摄。
　　右法思斗星所向，逐星取炁吹入符中。
　　第一玉札夫人摄魂灵符尤教。
　　第二玉札夫人摄魄灵符昊问。
　　阳日聚形
　　阴日聚形
　　太一北祚天一紫文，北魁玄冥混元玉札。神虎符命，追取某分野亡魂等众，来赴灵宝玄坛，恭对三宝御前，闻经听法传符受戒，领受殊恩。无违顷刻，疾速奉行。神虎所到，万神敬听，风火驿传。
　　年　月　日　时告下。
　　具位　　　　　臣姓名奉行
　　封皮
　　具位臣姓名承玉札奉行
　　背书
　　混元玉札神虎玄冥符命追取某野苦爽幽魂
　　方函
　　混元玉札神虎符命告下　具位臣姓某谨重封
　　某野主罪狱主曹万神
　　皇人曰：凡行玉札并按亡魂生时年甲，所属斗宫，各於本属星下，书所追亡魂姓名。如行普度，止书某人等一切亿曾万祖，幽魂苦爽，孤魂滞魄之众，应玉札后书上帝勑文。如专度，用天书雷器之篆。如普度，用真书。於建坛之夜，次日清旦，用使者真形符，及二关计同玉札，焚於烈焰中，使者前行，赍持符命，召摄亡爽，克期来赴。
　　太上混元玉札追魂铁券
　　皇人曰：凡欲追荐横死之者，须用铁券以摄之。法用雌黄夹朱砂篆之，召摄亡魂，各於所属星下，书姓名生时年月，及某月日，身亡葬埋处。若名数多，则于玉札下列之，或不记年月日时，亦子细开说於玉札下，同信帛等关焚於烈焰中。
　　扶婴兆盘兰定淑者，乃七元真君之阴名也。化元律魄星飞泽者，乃斗中夫人内讳也。是北斗之精，斡运阴阳，聚其魂魄，成其形影之象，然后摄之。何者，盖横死者阴炁迷缠，使其心神倒错，妄失真元。至卒之后，阳魂俱消，阴炁隔障，不睹光明，魂离魄散。故太上慈悲，立此券文以摄之，此所谓灵宝无量度人者也。
　　总式
　　灵宝大法司
　　本司於今月　日据云云，备录申奏
　　天省取旨外。今依禀
　　太上元降
　　太一混元追魂玉札，受付追魂使者，前去阴关取摄亡魂某甲等赴本司，今具亡人姓名玉札下项。
　　右太一北祚，天一紫元。北斗玄冥，混元玉札。神虎符命，径下十方三界，生方死府，追摄上件亡魂某甲等，来赴坛司，朝谒
　　上帝，领受
　　天恩。主者万神，开关启路，疾速奉行，毋辄稽迟。
　　年　月　日　时下。
　　具法位行神虎太一混元玉札摄召事臣某奉行。
　　内封
　　具法位臣姓　名　　承玉札奉行
　　后书
　　太上混元玉札取摄亡魂某等
　　外方函
　　太上混元玉札神虎符命告下　　　　具法位臣姓某谨重封
　　十方无极世界九幽地狱主者万神
　　勑玉札咒曰：
　　玉札隐书，降付北都。囚狱冥司，敬听神符。长夜苦爽，冤对罢除。身度太阳，面朝玉虚。急急如玉清上帝律令勑。
　　发遣神虎摄招科
　　凡发玉札，须备茶酒时果金钱、云马一十二分，左斗印，右剑诀，叉腰，存身为灵宝天尊。祝曰：
　　今则启黄箓之秘典，按灵宝之斋仪。玄恩广霈於冥司，圣泽普沾於幽壤，释放亡魂，赴坛受度。切虑幽关阻滞，冥路艰危，有诸障碍，未遂前来。今起丹诚，先当召请。
　　志心召请三元直使，神虎将军，摄召冥官，追魂使者。惟愿遵承科典，俯察虔诚，摄召亡魂，赴坛受度。风马云车，来临法会。
　　志心召请南陵枢府玉坛灵真，无碍神通，摄魂使者。惟愿上遵帝勑，下顺孝诚，摄召亡魂，赴坛受度，风马云车，来临法会。
　　志心召请玄天北府紫极灵真，摄召神官，追魂童子。惟愿乘龙驾凤，走骑飞轩，摄召亡魂，赴坛受度，风马云车，来临法会。
　　次念生神摄魂咒
　　太微回黄旗，无英命灵旛。摄召长夜府，开度受生魂。
　　又祝云
　　以今焚香，供养三元追魂摄魄使者，神官将吏，闻兹告召，降赴斋坛，允听关宣，分班列位。念兹诚恳，薄有具陈，酒醴珍肴，伏惟享纳。
　　次焚符，读牒，上香，献茶酒。
　　次念迁神召魄咒
　　符命通冥漠，灵旛扬晓风。迁神超北府，飞舄上南宫。
　　再伸奉请三元追魂摄魄使者，神官将吏，惟愿承兹告召，每祷感通，传达斋诚，共遵圣教，腾天入地，诣水乘风，达三界则立在须臾，追魂瑰而感通顷刻。是故倾心虔祷，愿仗神威，斋事周圆，言功效报。
　　次上香酒。
　　次念青玄救苦偈
　　青华慧力拯含灵，救苦寻声破铁城。
　　弘济无边随愿力，光明普照达幽扃。
　　灵风扇处炎烟灭，法雨沾时发朽荣。
　　无量慈悲咸救度，亡灵俱得面慈尊。
　　再伸上香，供养三元追魂摄魄使者，神官将吏。本坛克於今夕关宣醮礼，候俟合信，飞符立召魂灵，随旛引导亡魂，赴坛受度，以证升迁，斋事周圆，周标仙籍。
　　次上香酒。
　　次召亡
　　存身为灵宝天尊，自东步至西北，取天门炁三口吹身，面北，丁立，搯玉清诀念咒。
　　金辉斡旋齐七衡，飞罡神虎开幽关。
　　回运天常履玄纲，回素元婴定淑兰。
　　泓遐扶盈映帝阿，陵昌乘明盘兆罗。
　　和会七神作一家，离合自然有玉葩。
　　玄范北魁掌生死，至道呼吸根蒂昌。
　　我行玉札金虎文，万神敬听靡不从。
　　如有逆吾大道者，汝须出职道不成。
　　急急如北魁紫微夫人歌章律令摄。
　　左玉清诀，右执玉札，咒曰：
　　玄天玉札，神虎符文。混元真精，与符合炁。太一玄冥，通津统制。追魂摄魄，开阳启阴。万神敬听，敢不奉迎。神虎玉女，神伯主吏。神虎大圣，夫人内讳。追魂使者，摄魄吏兵。禀受符命，一召速至。宣告寒庭，不得稽滞。追魂摄魄，形影显现。功奏玉宸，来临法会。急急如玉清上帝律令。
　　斗罡
　　步至泽星，进三台，回罡入斗口。内咒，读关子，同玉札焚之，托水仗剑，焚三使者符灰，於左手心搯玉清诀，念咒七遍。
　　黄老三宝君，紫云上天炁。摄制九幽魂，太玄无边际。皆成自然人，地狱无拘闭。开通光明门，悟真道自慧。急急如律令。
　　噀水一口。曰
　　天一北祚，太一紫元。北魁玄范，神虎玄伯。斗中大圣，玉女追魂。十万精兵，随我降灵。一呼一吸，入我印中。随炁而出，随炁而行。变化亿千，元亨利贞。急急如神虎勑。
　　咒七遍，再噀水一口，以扇灰往十方。
　　次遣曰
　　太灵尸道，神机紫策。九炁云章，神帝勑摄。神虎玉女，神伯主史。追魂使者，速赴生方。死路追取，札内亡魂等，速赴法会，领受灵宝升度功德。
　　遣神虎关子
　　神虎威灵，摄召鬼神。九清符命，径下酆庭。伤耀玄坛，立见魂形。不得容隐，金马驿程。急急如玉清上帝律令。
　　遣三使者关子
　　三部追魂，大逞威灵。部领神兵，直下幽扃。追召魂魄，速见真形。不得容隐，金马驿程。急急如玉清上帝律令。
　　左右神虎二大圣符
　　雌右武鸾、雄左大力丰符，谓之飞符。甩红素各长四寸九分，用粉书，就神虎堂内发神虎文字，一处同烧，并无散形。书时先念北帝咒，次咒笔，取东南炁吹笔上。然后念咒书符。
　　北帝咒曰：
　　上灵天苍，中有甲英。混芒一吸，东有伏藏。天帝所履，玄迹天章。今日书符，作我天航。急急如律令。
　　勑笔咒曰：
　　□覆天齐，速震万灵。勑命一下，鬼爽离营。□覆降真，真炁所成，急急如律令。
　　书符咒曰：
　　北帝灵宝，天帝噷□。唵召神虎，豁落纷纷。天飞罗明，日月星营，魂炁有成。急急如律令。
　　雄左
　　雌右
　　右勑符再用前勑笔咒，二大圣并如帝王服色，一人有髭髯，各统神将一万二千名。号神虎者，谓天地掌魂之司也，掌魂即神虎大圣也。其玉魁玄范府局分左右，自有神虎飞符摄魄使者一十五员，并绯衣朝天幞头，各有本符召之。咒曰：□覆天齐者，□覆乃神虎之名，天齐乃北帝之讳。
　　玉札主吏二符
　　玉曹仙伯何□追魂符
　　三清勑神虎元君幽字
　　玉札主吏乔□追魂符
　　三皇勑玉札符吏受勑破幽字
　　右二符吏管星宿公侯及士庶之魂，书符召到坛中自迷。欲追魂情意，任便祝之，并同功曹符作用书之。搯北斗诀，取北魁炁吹符。次烧符，亦取炁一口吹坛中，剔诀。
　　神虎追魂使者符后天篆檄
　　前书灵宝大法司神虎追魂字，中书符，后书天篆，后用太岁年月日某处行下，次用行持主神召摄姓押。此系神虎二使者符檄，朱书黄纹青封。如用使者符，召摄幽魂不到者，多是阴府照对阴讼，及罪戾重者，阴官拘留玄局。自有元降符檄，再召之，无有不至。亦用朱书黄纹青封。
　　三使者符
　　法用青黄红缯，各三尺，每三尺分二截。各一截彩画使者之形，并曲脚朝天幞头，各衣本色衣，碧玉束带，鱼尾势刀，绿皮靴，执符。下一截朱书使者真形符，使弥满。次以引并玉札，焚於烈焰中。符成仍於符中心书使者名讳，念神虎咒圈之。
　　又一法
　　阳日符下书何□乔□魏□，阴日符下书侯鬼由刘□张信。
　　上部使者符
　　中部使者符
　　下部使者符
　　书符总勑符咒
　　神虎戟飞运，招遥一统随。三七遍急急。
　　符后檄文
　　年　月　日某处告下
　　具位。
　　右使者追取十方三界，九州九地，一切重阴病患死魂，诸狱囚苦一切孤魂滞魄。
　　玄司玉女真形符七道
　　灵书七元真君，追摄有玄司玉女，掌生民死亡顺逆之魂魄，．召摄亡魂。不记年月日及死亡因依，但用此玉女真符，罔有不知。
　　第一提魂摄魄倒生玄司玉女符
　　已上三台勑北斗七元散形，后符并同此法。
　　真元正炁照彻幽冥
　　已上玄炁二字，后符亦同
　　第二掌正病身亡人之魂玉女符
　　第三掌瘟疫瘴疠之魂玉女符
　　第四掌劳瘵风痫癫癞病业玉女符
　　第五掌水火刀兵投河落井自缢横死王法玉女符
　　第六掌堕胎产死伤折血光之魂玉女符
　　第七掌阴暗不明雷伐枉鬼惑之魂玉女符
　　已上七符，看亡者生时所患何疾，属第几玉女所主，只发此一符追之，依后召功曹符作用，书篆，搯上帝诀。
　　第二掌正病身亡人之魂玉女符
　　第三掌瘟疫瘴疠之魂玉女符
　　第四掌劳瘵风痫癫癞病业玉女符
　　第五掌水火刀兵投河落井自缢横死王法玉女符
　　第六掌堕胎产死伤折血光之魂玉女符
　　第七掌阴暗不明雷伐枉鬼惑之魂玉女符
　　已上七符，看亡者生时所患何疾，属第几玉女所主，只发此一符追之，依后召功曹符作用，书篆，搯上帝诀。
　　取天门熙吹符。
　　摄召追魂七玉女灵符
　　法用青素各长二寸四分，以辰砂书之。未建坛七日预告之前，高功法师每日服此符七道，逐日从第一服，至七日毕。每日早晨，就三宝前，面东服之。
　　其符逐日书一道，烧灰，用茯苓、朱砂少许，煎汤服之。摄召立获感应。服符时须是行持不怠，三五日前预发文字，奏申应干去处，关牒城隍神虎。至日用浄室一间，勿令一切厌浊，焚香，勑水，洒浄，建神虎坛。如是七玉女主亡魂滞魄，别有总司主其令。神虎大圣二人，收录魂魄，放留生化，皆主其职。
　　第一提魂摄魄倒生玄司玉女蒋仁贵
　　第二主瘟疫瘴疠时炁天行卒死之魂李华
　　第三主刀兵自缢劳瘵厌魅劫掠死魂玉女由逢
　　第四主王法刑狱战斗欧击毒药恶死之魂玉女赵申
　　第五主落水蛊毒寒冻百病死魂玉女韦卞
　　第六主火烧汤荡风颠痫瘫疽疟痢死魂玉女张信
　　第七主饥馑虎狼虫蛇及一切冤横死魂玉女徐明
　　雄左玉曹主魂主伯何□
　　雌右武鸾主魄主吏□
　　使者真符一十五道
　　是符若急用，只依前法，念北帝咒书之，如次第而书，当逐一用散形而篆，不可轻用。盖帝讳之秘宗。
　　第一使者真形符
　　第二使者真形符
　　第三使者真形符
　　第四使者真形符
　　第五使者真形符
　　第六使者真形符
　　第七使者真形符
　　第八使者真形符
　　第九使者真形符
　　第十使者真形符
　　第十一使者真形符
　　第十二使者真形符
　　第十三使者真形符符追魂
　　第十四使者真形符
　　第十五使者真形符
　　右行符追摄亡魂，不问天牢地狱，九幽泉曲罪之轻重，但用此使者符，赍持玉札摄之，应时而至。
　　神虎追摄功曹符
　　神虎玄司坛局，自有七道功曹，每一道各有功曹一百二十员。凡追摄，须用符召而用之。凡书符，用黄纸朱书，玉皇诀，取东南炁七口吹笔端，面东书之，同玉札一道烧，立降其前。七玉女符同此诀咒，凡欲用功曹，即念吾召某功曹，立降坛所，急急如上帝律令勑。如召到天道神道功曹使者，即至解坛。散席用酒果金钱云马，发归天府。
　　面东念咒
　　谨请天道功曹，地道功曹，人道功曹，仙道功曹，神道功曹，鬼道功曹，业道功曹，立降真炁。急急如上帝律令勑摄。如书玉女符，即改为玉女之名。
　　天道功曹真形符
　　诸功曹并平内帻，绯衣大袖。
　　勑咒曰：
　　九天之勑，大道祖君。造化旻象，三十二清。奉令如法，上入玄冥。急急如长生大帝律令勑。主入玄冥，一作入上玄冥
　　地道功曹真形符
　　三台勑同前，余仿之
　　勑咒曰：
　　洞元品品，垒垒化形。五阳彻应，十极幽灵。天符成象，地道速灵。急急如长生大帝律令勑。
　　人道功曹真形符
　　勑符咒曰：
　　六合成品，三一化生。共成周体，速正元根。道力一降，万威一成。急急如长生大帝律令勑。
　　仙道功曹真形符
　　勑符咒曰：
　　主掌职权，分别上仙。诸冥判运，八极成全。上王保摄，共得为仙。急急如长生大帝律令勑。
　　神道功曹真形符
　　勑符咒曰：
　　上元八极，运化天光。三元五运，八极九祥，造化万变，结聚成章。急急如长生大帝律令勑。
　　鬼道功曹真形符
　　勑符咒曰：
　　冥阳极类，阴结成真。果章九有，通变九形。一类成七，为达全真。急急如长生大帝律令勑。
　　业道功曹真形符
　　勑符咒曰：
　　正化品格，周流十方。道德慈善，普济业行。真光符命，永得利贞。急急如长生大帝律令勑。
　　符复告文
　　酆功曹符
　　子神侯子恩皂衣从官三十五人
　　丑神孙太平黄衣从官五十六人
　　寅神张文卿青衣从官二十五人
　　卯神孟子房青衣从官四十五人
　　辰神郑长卿黄衣从官七十二人
　　巳神石长生赤衣从官五十八人
　　午神徐长卿赤衣从官四十八人
　　未神松文卿黄衣从官五十七人
　　申神程执明白衣从官四十七人
　　酉神王弓望白衣从官四十六人
　　戌神龙楚卿黄衣从官三十五人
　　亥神阴贵卿皂衣从官三十八人
　　右童子十二人，从官共五百二十二人，随时每烧一道，竟勾追一切冤魂立至，取天罡炁吹符。祝符咒曰：
　　幽幽冥冥，天清地宁，三皇助我，六丁卫形，辟除万病，使我长生。吾是太上之孙，真人之子，追呼诸神，欲拟驱使。急急如律令。
　　牒内填此姓名
　　长雷卿，罡了然，升仙子。
　　灵宝无量度人上经大法卷之六十六竟
　　灵宝无量度人上经大法卷之六十七
　　神虎追摄品
　　神虎召摄八门之坛
　　召魂开鬼门放入毕复闭之
　　如召到魂，开八门赦罪，转轮返生灵符，各用位牌，面书符背，书某道某门字。
　　人道开门符
　　释道休门符
　　仙道生门符
　　地狱道伤门符
　　业道杜门符
　　神道景门符
　　鬼道死门符
　　畜生道惊门符
　　摄召旛符
　　太一返真召魂符
　　太一总监召灵符
　　三魂符书于旛顶
　　七魄符
　　七惑开尔善因，邪门闭塞，上升朱宫，咸为七德。
　　已上符女则转为右
　　太一召魂合符幡式
　　合符散形
　　神虎夫人内讳
　　旛首符
　　铁迹台光宝章
　　右章以黄缯三寸，丹砂书，用茯苓、茯神、天门冬、人参、地黄各一分煎汤，置八门召魂坛中。举召魂旛，以召魂识。召讫、以柳枝洒坛十方，蒙者生形全魄，显识视影现形。或云以青素七寸四分用丹砂书。
　　八门坛旛上符
　　铁迹台字
　　光宝章字
　　右二旛，用雌黄和朱砂书之，同亡人旛立於八门坛内。如阳人以铁迹旛招之，阴人以光宝旛招之，并搯玉皇诀。
　　阳耀通关坛
　　监狱使者刘□□　
　　主摄先亡祖考，亿曾万祖，远化进近亡，一切魂识。
　　阴灵摄魄坛
　　监狱使者明□□　
　　主摄病死夭横，自伤被残，困禁系滞，久沉冥司，一切魂识。
　　右法二坛，并以新浄土二石，布於地上，方六尺，或三尺六寸。细筛令匀浄，打令平正。左手天皇印，二指掐大指根，大指掐中指中文，余二指开阔，势曲向后，如斗标前。斗中有二尊帝星。以印呼雷役电，止雨召龙，禁勑雷霆之怒，收摄虎豹之狞，役神摄鬼，皆用此印。右手玉清诀中指依样书之。中立监狱使者位榜坛名，於前列神虎圣位，於坛下用小卓子，安香炉浄酒，并监引童子符及神虎诸符命。如摄召毕，却用召魂符、现形符、通现符、通幽符、通语符，沉西流水，取水喷噀，一切亡魂立见真形，与生世之人交通言语，历历可闻。若生人悲泣，即远矣。若忻喜，则亡魂尽见其质，与生世无异，万目共睹，来往如市。仍加敬重，所召所遣，如响答声，报应於顷刻也。尤忌嗔怒及私心妄召，余无所戒也。坛上安雌雄二印。
　　变
　　左手搯寅，右手上清诀。中指上节暝目，存想自身为救苦真人，身披青霞羽衣，顶上清冠，玎珰朱履，如此分明，即步九凤破秽罡。
　　右每一步，默诵一字，步毕。咒曰：
　　天蓬天蓬，持剑当凶。奉承北帝，有大神通。上圣高真，令吾净心。莫起秽冲，大道神仙。驱山塞海，昼夜不停。六甲六丁，迫魂现形。急急如女青律令。
　　咒毕，吸上方青炁一口，吹向前去。再左手天皇印，开启。
　　画阳耀通关坛咒曰：
　　五行所造兮，复归於五行。四大假合兮，却归於太空。或阴或阳兮，任天地之根宗。天地冥兮万鬼潜，天地动兮万鬼爽，阴阳运兮神鬼享。感此彷徨赴我旛，赐汝灵书皈上清。急急如上清玄冥太一神虎律令。
　　画毕，面鬼户取炁九口吹之，弹诀。
　　画阴灵摄魄坛咒曰：
　　阴阳推运兮，劫数更迁。生死周流兮，孰愚孰贤。轮转无穷兮，上玄造化。未出三界兮，拘於神变。魁鬼勺东斗兮，鬼甫魒西转。鬼雚向南斗兮，鬼毕鬼行北面。阴灵兮茫茫没没，阳魂兮碌碌悠悠，天地冥兮万鬼潜，天地运兮万鬼爽，阴阳运兮鬼神享。感此彷徨赴我坛，赐汝灵书归上清。急急如上清玄冥太一神虎律令。
　　画毕，面鬼户取炁九口吹之，弹诀。
　　次仗剑面坛咒曰：
　　阳耀返魂，不受死经。阴精摄魄，回尸度厄。
　　次念三魂七魄
　　胎光不昧，爽灵魂营。幽精复生，尸狗去奸。伏矢除邪，雀阴无垢。吞贼开明，非毒无滞。除秽非干，臭肺闭塞，阳魂复因。天地正真炁，再聚汝形神。此是五行，造化真精。五藏万神，永保康宁。阳魂阴魄，无逃避形。一呼一吸，速到变真。灵符一摄，坛见魂灵。急急如太上灵宝大法神虎律令。
　　神虎召魂符
　　勑符咒曰：
　　天道苍苍，幽灵万变。天地所到，急急奉行。□覆天齐，速震万灵。勑飞一下，鬼爽飞营。
　　右符以白地黑书，天皇印，玉清诀，吹水中喷摄魂坛。
　　神虎现形符亦曰幽寂符
　　右诀同前，以朱书黄纸，沉北流水中。法师自服一道，亡魂及三年者，可烧符灰，手中擎之，咒祝某人家亡魂，云吹往东北方。
　　通现使者符朱书烧灰调喷洒坛内外
　　咒笔祝曰
　　急力神虎摄，□□二符合身形。急急如律令。
　　通幽释变符
　　咒曰：
　　天道苍苍，幽灵万变。天帝所勑，急急奉行。
　　通语符
　　右符烧灰，噀人身，令见亡魂及通言语。咒曰：
　　上帝勑令，神虎神将。亡魂领掖，急济速通言。急急如律令。
　　通目普现符
　　咒曰：
　　太上降慈悲，令救世间人。独阴与独阳，耳目有灵光。速来见神形，速令听神言。谨请护法灵童，明彰报应。
　　神虎全形符书於幽寂符下
　　勑符咒曰：
　　玉清至圣，统摄幽冥。神虎受命，急速奉行。耶尼遍至，北郁通行。水扃冥阴，直至酆庭。执札所至，开关启扃。天神敬仰，地祇拱身。追摄幽壤，囚冤解停。北帝有命，万神感听。急急如上帝勑。
　　现形咒曰：
　　唵勑宣尼咤嚄唵哆哆哩吃。
　　右符入札内封之，念咒勑之，一道烧亡位前香炉内，现形。
　　玉府监弘童子二符
　　凡灵宝玉府，自有监魂引魂童子，各一百二十员。监魂童子监守亡魂，不令东西。引魂童子引亡魂来往，就座现形。及沐浴受戒，水火炼度，受领功德，及升度仙桥，皆主其职。书符取北魁之炁，吹笔三作。
　　监魂童子真形符
　　引魂童子真形符
　　神虎玄信远摄符
　　信帛符
　　右先书亡人姓名年月日时后，贼尸物等名。
　　右二符用素帛二尺书之，卷於神虎关内，并五道牒符一道同焚之。
　　五道牒符
　　神虎关前符
　　行持
　　凡发玉札毕，便服北斗神虎玉札，显应灵符，建阳耀坛，祝召刘□□，噀水一口，艮炁先吞幽寂符，次书覆魂通鬼符，与生人带入狱中，即与祖先对语。建阴灵坛，召明□□，主摄病死横夭，自伤被残，囚禁久滞冥司，一切魂魄法筵，毕。临用时，仗剑而向西南，执水咒曰：
　　神虎狱神明□□，我令行神虎之令。摄召一切闲魂野鬼，不得久停，急速赴狱，要见踪形。急急如律令。
　　右法东南炁吹於水中，喷西南，却取西南炁吹入一狱中，仍书符与人吞之，须臾见尽入狱中。
　　神虎玉札显应符朱书吞服
　　吞符咒曰：
　　提魂摄追飞捷。急急如律令。
　　覆魂通鬼符
　　祝符
　　太微令急，摧落鬼居。急急如律令。
　　右符以朱书，自带与他人，带入狱中，一切孤魂，悉令通说死亡之处。若入郊野，或坟围带之群鬼来见，与人通语，可知其姓名。法曰：立阴狱时，可吞前符。吞时再咒曰：
　　三官北酆，至列言上清。天狱主吏，收领魂爽，无致违戾。急急如律令。
　　立狱毕，仗剑东向，咒五遍，取炁吹水噀狱。
　　雄左玉曹主伯？雌右武鸾主吏，我今摄召某魂，速赴吾狱，勿得迟疑。何昌乔荀，辅我身神。我令所下，急速奉行。急急如律令。
　　噀水狱中毕，所召亡魂孤爽，不计其多少。二符并天皇印，玉清诀，巽炁。师先吞一道，吹北流水中，喷噀坛中，及室内四向壁上，亡魂人皆见之，此名为通幽释变也。
　　生字符
　　神虎坛灰下安铁迹召魂符寅文艮炁
　　咒曰：
　　幽幽寥寥，上至九霄。下临分野，鬼神速招。元始符命，追尔魂超。不得离散，违者冰消。急急追魂神将，急急追上某魂，就元头取来。
　　都召鬼魂符
　　咒曰：
　　幽幽冥冥，天地清宁。三皇助我，六丁卫我。吾是太上之孙，真人之子，烦呼诸神，急急应灵。
　　勑符咒曰：
　　太上神符，摄尔诸鬼。呼名立至，现形欢喜。青龙在左，白虎在右。天魔在腹，吾头戴天罡，玄武足履，万神速离。使符召鬼，无有不至。
　　右法未摄召，先烧之。
　　纳真符
　　太上符命，摄神收鬼。天神佑我，地神载我。日月照我，五星护我。河伯度我，百灵护我。众邪畏我，百鬼伏我。真符卫我，所载之者，万神匡我。急急如律令。
　　右符以八节日，於七星下闭炁书，置髻中。每至节日，将新者替之。凡行摄召，先於三五日前，法师服之。
　　通目符
　　日是我父，月是我母，五星是我兄弟，太一是我朋友。吾用通目神符，摄伏诸鬼。所召者至，立现身形。急急如上帝勑。
　　天蓬勑
　　上帝勑命，五雷使者。五方童子，引魂真君。雷部火令，急追亡魂某，立到坛下。准勑奉行，火令急急。
　　太微帝君神虎龙章
　　上清北都，太玄之境。紫英夫人，函以杳灵。冀以禁臻，降范北魁。数足有机，无神敢忘。神虎之律，急急流祥。七元之真，统摄雷翔。翼力不彰，显迹云刚。
　　召诀
　　男中指第一节，女第二节，孤魂五指根。
　　次召
　　天一天将，统兵一千员，速至坛所。急急如女青诏书律令。
　　集
　　太上神符，摄尔诸鬼。呼名立至，见形欢喜。青龙在左，白虎在右，天魔在腹。吾头戴天罡，玄武足履，万神速离。使符召鬼，无有不至。急急如律令。
　　天皇诀三遍，艮炁，旛上。左大指爪寅历至巳，以二指爪、大指甲下历至根，却以大指爪大煞文，亦名天蓬元帅诀。凡握山诀，上则诀上向，下则诀下坠。山字，左小指入中指，背二、四指，勾小指大爪。上帝诀，中指直。
　　罡法
　　左右足顺行步至第十步左手天皇印右手上清诀
　　神虎大圣，神虎将军，天一北祚元君，太一复魂真君，霄辅助精大神，一同提起，两手合掌搯五帝总诀，至此提起勿竦身。摄魂神将刘□□将军，搯寅叉腰追魂神将何昌，返魂神将乔□，聚魂功曹张文英，摄魂玉女十五人，对魂神将刘广庭，整魂神将太一君。
　　唵咄咄曳呦呦，音阶掬掬摄□二。左山字诀中指中文，每一咒取东北炁。啄吉盘陀伽利摄□二。炁吹旛上，微以身如坠状。
　　寻魂摄魄咒曰：
　　奉请神将马将军，先往城隍并五道，次於水府及人间，五岳酆都诸地府，寻取亡过某赴道场。上帝诀，北炁。
　　追魂咒曰：
　　吾今行摄召，奉请马安仁。先往城隍问，次到岳府寻。泰山浑不见，地狱受苦辛。
　　整魂咒曰：
　　灵都开玉户，酆都罢对分。三涂除恶业，吾今召汝魂。诸处无拘管，酆都定罪深。帝君今有勑，火急召汝身。速往朱陵府，立於生天门。受吾清浄咒，诸司急放魂。诸司急判魂。
　　右法如见半身，两手艮文，握起，喝全见。
　　摄见咒曰：
　　谨请东北方紫微大罗天尊，玄中大法师，左玄真人，开弟子启奏，摇金精，撼玉户，摄见天上地下、亡过某速来见形。急急如东北方紫微大罗天尊律令。
　　又咒曰：
　　都功对魂聚魂摄。
　　又咒曰：
　　黑君黑帝，速分鬼炁成形。
　　又咒曰：
　　南斗天罡神，楚楚服应灵。斗口玉女神，生天现影形。到吾坛下者，徘徊十万兵。
　　法曰：或摄召来迟者，书神虎释变收魂符，并感应催魂见形灵符，烧之。
　　收魂符
　　勑符咒曰：
　　天行运嘿，幽精化形。急急如律令。
　　右符以朱书，取北炁入符中。此符贴於人家门户上，则夜夜叫人姓名不绝，三月不知，彼叫人即死也。此乃上帝留之，以治凶恶之徒，师当勿以私心用之。
　　法曰：若人死亡近化三年，可书符烧灰手击，咒祝某人家亡魂，吹艮方，次以前符烧灰水，调喷壁上立见。又有卒然而死，未及三日等身，挂旛披尸上，以白缯七寸朱书符，火化於人中之下，仍前告下玉札时魂神再返元尸，立得更生。凡摄生魂之法，当以尸胫未损，及未过三炁，可追之，余不可追。如行此法，用关何乔二将，赍玉札仍开说之。
　　神虎摄魂符
　　凡书此符，先面巽咒笔，取炁，吹笔，朱书。咒曰：
　　天地闭，阴阳行，魂魄返，急急行。
　　右符用追摄亡魂见形，以白纸粉书。追魂摄魄咒曰：
　　三官北酆，明检鬼营。不得容隐，金马驿呈。普告无穷，万神咸听。三界五帝，列言上清。急急如元始天尊勑。
　　此符揭於鼻下烧之，须臾立返。凡遣玉札关子，咒曰：
　　何乔二神，禀此玉札，速追生魂。急急如律令。
　　同玉札关子烧之，须臾立返。如见棺，依法取巽炁咒三遍，其人棺中作声。神虎诀。辰文。
　　摄召章
　　召将
　　神虎力士，监总天丁，摄召灵魂，普临法会。
　　手执旛，面北咒三遍，用金钱马三分，随旛脚下烧神虎催关。次付旛於童子。师默念咒曰：
　　金咤全咤，玉帝立勑摄。
　　金咤全咤，咄咤玉帝立勑摄。
　　唵金晶，唵金晶。金晶咄咤，玉帝立勑摄。
　　右法斗诀，搯辰文，罡炁三遍，三取炁，步南斗，南立便现。
　　金色耀灵光，贵贱随我旛。北斗天蓬勑，玄武开幽关。目哆野堵。急急如律令。
　　右法以左手搯上帝诀，咒一遍，以手一招之，放诀三作。咒曰：
　　宝轮急急如律令。
　　咒七遍，七吹在旛，令童子把住，搯卯历子诀剔。
　　又法
　　泰山疾速，神庙降临，天蓬急压。急急。
　　诀口受。山字诀
　　沐浴水动，咒曰：
　　智车篾蘗摄。急急如三官律令勑。
　　右法子入卯出，口受。
　　引至座见形咒
　　抳帝□噜呜怒叉。
　　催亡
　　元始清清，朗朗灵灵。本司追魂吏，速摄见真形。疾疾。一本作本司神虎吏。
　　右法搯定掌中指根，乃中指倒拈掌心中
　　令童子闭目，咒三七次。次令开目，看之现形了，则止。未现，再念前三咒，必现也。
　　郁仪符火池
　　圆形方景
　　咒曰：
　　唵口缚哩啰吽。存紫光九芒，左九本诀。
　　结璘符水池
　　方形圆象
　　咒曰：
　　唵哩啰咤。存白光十芒，右十本诀。
　　钵形谱护火车摄。炼度如此咒，每符转之二符，并用此咒涂之。
　　右符寅文七遍，可於香炉内烧之，炼度念前受炼咒。
　　水法正炼时用
　　智车轮摄。七遍北炁
　　火法
　　火车轮摄。七遍南炁
　　耳通传咒
　　乌仑屠叉急教它神通传语话。
　　右两手斗印，取天门炁吹两耳。
　　坠旛
　　右符玉诀艮炁，□，香炉内焚於摄召旛下。
　　附符
　　右法左手辰诀，右手斗印，角冷水先令服之。
　　斗转魁罡神圣兵，辰戌斗左青龙在甲乙，卯右白虎在庚辛，酉前朱雀在丙丁，午后玄武在壬癸，子句陈覆上，辰腾蛇蟠下，巳吾奉上帝勑六神，急降追摄亡过某人真魂。真魄附童子身，通接阳眷。疾疾。
　　右法，先暗许下金钱，次云：
　　上帝灵贶，与吾摄魂入体疾。
　　右吸炁一口，和诀弹童子额上，想魂魄并从童子，众妙门入归五脏六腑，四肢八脉，并从亡者魂魄也。三二人中，内一人颤得紧者，留之喝云：
　　神将急催亡人，附童子体，急颤疾颤。
　　以诀抚伊心下，云分明通说。说毕云：亡者急皈阴府。如未醒时，念醒魂咒曰：
　　三魂还归，七魄再返。天地昏昏，灵魂速降。
　　取亥炁，吹童子面上。
　　摄魂未现三涂五苦诀咒
　　红杏，墨黑，磨真，篾臈，灵宝。功都成，切角镇，兴生转，独隶迁，可韩明。聚魂摄，功都聚魂，招八方捷疾使者，天神地祇万灵，同皈合明天帝日。谨请乾坎艮震巽离坤兑八卦大神，收摄亡魂某人，付吾纸镜，疾速现形。疾疾。
　　存天地人三字於镜上，巽炁吹镜及人面上，再催之曰：
　　红杏翼宿唾。点五岳诀掐之
　　破墨黑，存吾左。磨真折降，袜臈挞驿。破灵宝，聚吾手。邪魂追考，过折降落。疾疾。
　　右法红杏法，以追魂取鬼邪，在人身中问勘，不肯供通姓名，用此掌烧红杏，烧蔑臈水。
　　又
　　□□□□□□急急现其身。天门真炁降，疾速赴坛前。七过离散
　　□□朝太一，万灵尽总皈。
　　又
　　□□朝太一，火急耀其身。
　　又
　　幽魂受正法，万灵尽总皈。
　　太阴混元三界追魂符
　　玉清追魂使者符
　　上清追魂使者符
　　太清追魂使者符
　　右符并掐玉诀，取三清炁。
　　供养神虎坛范
　　皇人曰：夫建神虎二坛，须五方用五篇敷落，仍上以大浮黎土之图安於中，以召之立至。如无此文，即神虎将吏无其契合之光，不能至也。仍於行持之日，当诵魔王三章，并焚赤书玉字，八威龙文二章於室前。盖天将符吏，非天元祖炁真文玉字不能召之。夫二章乃玄都至禁，元始天尊召诸天上帝三界万灵，即诵此章，书其真文。万圣见之，咸睹玉光而至。夫灵宝上道、非小术，全在思形炼已，守炁存神，炼身如元始天尊之真身，与天尊而同慧，方可同达如不遵典，精思不全，徒用前功，其效靡见。反招谴谪，徒怨於高真也。
　　神虎印章
　　皇人曰：夫行神虎玉札追魂，自有四印，祭而行之。如有符而无印，则是有兵而无将。如有印而无符，则是有将而无兵。符印无诀，步罡召灵，发役驱驰，阙一不可。是故灵宝法中事有十全，未尝有违戾者也。
　　第一印者，总监鬼神印，乃灵宝法之总制也。其文曰总监众灵四字。用时掐总监印，取灵宝中炁，吹而用之。专印玉札总监诀，中指中直。印乃五帝大魔王掌之。
　　第二印者，北魁夫人内讳之章，乃玉司之专权也。专印摄召等旛用之，用斗罡，掐斗诀，取北方玄炁，吹而用之。
　　第三印名北魁玄范之印，又曰雄左玉印。专佩左肘之上，以召神虎主伯，并印主伯吏真形符上。三印之仍供养於阳耀坛中。用毕，却以缝袋盛之。
　　第四印名雌右玉印，佩右肘之上。以召主吏，并印主吏使者，玉女功曹真形符上。三印之仍供养於阴精坛中。用毕，却以缝袋盛之。
　　总监鬼神印
　　神虎内讳印
　　神虎雌印
　　神虎雄印
　　右伫印并用甲子日天炁晴爽，命以桃木刊之。
　　祭印咒法
　　法用茶酒时果九分，吉日於浄室供养。法官面北方，掐神虎显应诀，左手大指掐中指根，中指却到大指根。先丁罡三步，念咒，吸炁一十二口吹之。想北魁下有紫玄之炁九道，降注入印中，再拜咒之。咒毕，以酒沃印，覆安於浄盆中，化金钱四分在印上。然后收於浄处，勿令一切人见之。见之不灵。如后十二年，方再刊，申奏换之。其旧印弃於岩洞无人到处。
　　祭印咒曰：
　　天一北祚，太一紫元。神虎主伯，斗中大圣。玉女追魂，十万精兵，随我降灵，一呼一□。入我印中，变化亿千。元亨利贞，急急如神虎勑。
　　持诵十四遍，存圣位随香烟紫玄之炁，俱入印中。祭毕，缝袋盛之。
　　凡遇月旦，师佩印，叩齿，咒曰：
　　神虎之印，威猛通灵。吾今常佩，使我长存。追魂摄魄，立见真形。急急如玉清上帝律令。
　　祭印法
　　皇人曰：祭印之法，用枣汤十二盏，浄茶十二盏，明灯十二盏，金钱甲马各十二分，布列於天门之下。至星宿见时，法官具其衣冠，精心上香，掐变神诀，中指中左手同取十方炁吹身，变身为灵宝天尊。丁立南面，步八卦朝天罡，回身面天门朝礼，三礼起身，默奏上帝，言所传法事。云今择某日依法醮祭，伏望三尊慈悲，降三炁於印玺之中，差直印金童玉女，各二十四人，以为侍卫。令臣用印通灵，随印感应，十方上圣，皆为证明。再礼三拜，吸天门三炁吹之。次长跪，将印逐颗，双手大煞文捧於额上。咒曰：
　　含灵真，丹曜灵。素威玄，天英玄。天姿安，晖音容。太化方，玄枢应。大定卿，久英祯。
　　咒毕，取炁吹三过，弹诀，诵大梵隐语一遍，而收之。
　　灵宝无量度人上经大法卷之六十七竟
　　灵宝无量度人上经大法卷之六十八
　　炼度诸符品
　　降太上真水火法
　　皇人曰：夫幽具阴暗之乡；苦魂滞魄，身形秽浊，执留泉扃。若非得天地之炁，炼度之功，何能超悟，是以玄皇哀愍，大舍慈悲，留流火冶炼之文，使奉法之士，体元始应化之身，集阴阳玄元之炁，和合三田之光，假南方三炁之火，升降清浊，斩绝鬼户，涤除秽垢，使内外莹彻，百骸流光，然后始证无为之道。故追魂皆先用北斗之书，聚其魂魄，去其死尸，而后以南极之篆，监簿上生。故知南辰北斗，陶魂铸魄，即得返形，游行太虚，此灵宝之上道也。
　　皇人曰：法官执简存变，朝礼如法，默奏上帝，乞降太上真水真火下降。先须解秽浄身，步九凤斗，至斗口，三捻上香，再拜行用如法。
　　九凤罡
　　皇人曰：左手本师诀，右手执破秽符，存身步罡，服符，并左右足单步。
　　九凤破秽符
　　碧落梵炁之符
　　皇人曰：书此符，以两手辰诀，一覆一仰，自心划至发际。闭目，存为元始，项生圆象，手执如意，额中有九色光明，化为五色狮子之座，紫云覆体，内外莹彻，十方来朝。即通炁，取三炁吹笔上。次掐中指中节，丁立面东，书讫，即叩齿九通，咽液九过。然后存五脏五色之炁，注入符中，拜奏章词表文篆。此以竹枝汤吞之。书於坛场之上，能召十方众真来降。
　　口奏请水火式
　　具法位臣某，下愚尸秽，冒忝师传，得受灵书，遵行正教，济生度死，以应誓言。谨有情词，上干
　　天听。试惶诚恐，稽首顿首谨言。今据斋意，今臣炼度亡魂某等，不敢抑绝皇民善愿。谨具上奏
　　祖师北极紫微大天帝，
　　祖师南极注生大帝君御前。伏望
　　圣慈，特赐
　　睿旨。颁下水火二司，五岳总领真君。乞降阴阳灵根，真水真火。即日今辰，降下坛惮，炼度亡魂，使其神魂澄正，万炁长存，身相具足，复有光明，上升天府，仰赖天威，慧译洞鉴。臣俯伏以俟
　　天恩昭报，无任瞻天，仰圣激切，待罪之至。
　　皇人曰：法官秉简，叩齿，存神，默奏北帝礼三拜，然后默奏，面朝东北，宣水科，烧真水符真火符，一同毕，方行炼度事。
　　降太上真火诀
　　寅加卯，卯加寅，风火交，巽午便剔出，先吸南方火炁三口，后吹入炭火中。
　　主火大将军符
　　用主火大将军符一道，先於局中烧，面东南召至坛下。咒曰：
　　谨请主火大将一军，愿立降真火，炼度亡魂。
　　取南炁吹火池中，火起半青半赤之炁。
　　降太上真水诀
　　左手子文，右手亥文才，先取北方炁五口，吹入水池中。
　　主水大将军符
　　用主水大将军符一道，先於局中烧，面东北方，呼召至坛下。咒曰：
　　谨请主水大将军，立降真水，炼度亡魂。
　　取北方炁，吹水池中。再咒曰：
　　谨请太一凌空七祖神，北阴玄司使者，急降真炁。
　　再取北方炁一口，吹水中，存水中黑炁起。
　　灵宝净天地符
　　焚符玉帝咒曰
　　神灵天真，玉清元真。上清华房，元始老君。妙入太霞，光耀玄文。七神飞泉，北酆受烟。我位上王，逼合鬼群。八威吐毒，肃肃尊神。千千去秽，凶恶不存。万万魔王，护命剪形。急急如律令。
　　右符黄纸朱书，玉帝诀，诵三遍。凡建坛，烧於水中，洒坛三匝。或法官出入临丧，或到产难之家，及值厌秽，回坛急书符，烧灰於水中，仍面东取炁入水，以洒浄身。
　　元始符命
　　皇人曰：元始天尊在七宝骞林，放大光明，照见天上地下，有诸罪爽，不睹光明，沉滞迷津，飘沉苦海，无由脱离。故天尊哀愍，降诸符命，救拔罪魂，得升道境，永脱苦因。受法之士当澡心涤虑，精思至道，依法告行，则幽冥有所济度矣。
　　上清灵宝元始符命，告下三官天牢地槛，主职神司，超度亡过某灵魂，上升清微之天。百神混合，变化成真，永离死户，体变玉光，秉受玉符，参侍龙辕，一如告命。
　　元始檄文
　　灵明紫兰，太素高虚。太真玄晨，三炁浮于玉清。八观朗映，九衢妙觉变化。始青肇图，应感轮回，消魔琼都，芝精炼质，逍遥帝舆。三清曲赦，照破夜涂，五岳九幽，无间酆都，波罗摩褥。下救三涂五苦八难，苦厄俱除。冥官禀命，元始真符。急急如令，违者咸诛。急急如灵宝大法以救亡魂檄律令。
　　石景水母玉精符
　　系太上沐浴真符，先诵咒，然后书符。
　　咒曰
　　东井黄华，石景玉精。飞玄水母，金醴玉津。滔滔源源，不竭池亭。九龙灌炼，三光垂精。仙人吐润，炼度魂灵。内外朗彻，表里洞清。百关九穷，元炁滋荣。五脏六腑，万神自生。胎胞结节，随水开扃。死无断灭，恶绝沉沦。我今炼化，死骸生魂。返故改貌，玉体金容。变化炼秽，飞升紫庭。急急如长生大帝勑。
　　诵毕，取北炁及当日太阴炁吹笔，闭炁书符，以东井颂勑之。
　　咒曰
　　天河灌东井，石景水母精。玄光拂灵曜，圆晖映高明。元始披重夜，天人逐月生。沐浴兰池上，龙负长庚瓶。金童洒香水，玉女流玉津。冠带濯玉液，炼度五仙形。体香万神降，乘景登高明。
　　东井灌皇华，石景水母精。浣魄浄阴秽，荡形成玉婴。表里莹通彻，内外光华清。灵光神不昧，正炁合真仙。金童散紫烟，玉女麾神精，五芽分五炁，三素布三云。郁仪缠结璘，饮之复完形。诣我玄坛下，炼神升玉京。
　　玉清真水合同符
　　黑书黄上，用二道，取太阴炁吹笔，月诀，申至子，取水炁三口，或七口吹符。
　　祝曰搯子亥
　　太玄之一，八景同灵。五老秘讳，日月运明。璇玑运转，十干五行。八史通灵，招神致真。闻吾呼召，速降威灵。承符奉命，辄莫容情。急急如律令。
　　取北炁吹入符中，再以灵宝总咒勑之。
　　水炼超度真符
　　兆当凝神静念，思自己下丹田有紫黑之炁，结成宫殿，下有渊泉，有九龙居渊泉之中宫殿，乃真人居焉。又思九色之炁在上田，结成金楼玉殿，乃元始上帝所居。存元始上帝开颜含笑，下降金光一条，直透下丹田中。存真人乘龙自泥丸宫中直出，龙吐真水，洗涤亡魂。次存元始上帝，手执如意，乘龙浮空中，顶放真光，灌概亡灵，体生玉光，明如莹玉，了无瑕翳。良久，又存元始复逆上丹田，真人皈下丹田。兆篆此符，用青纸黄书，咒曰：
　　太华之水，浩渺无穷。能令枯朽，返胎复婴。黄华灌炼，魂魄生光。降与真人，俱会玉房。
　　玉真炼形符用黄纸墨书取北炁
　　咒曰
　　浩浩渺渺，太上灵泉。润枯育物，流注自然。神华生液，澄清太玄。生魂育魄，灵液绵绵。清泠保命，北都纯烟。华池浩渺，莫测其源。
　　石景九炼水母玉符
　　祝符咒曰
　　阳明炼精，光焕紫庭。八芒朗映，魂芝日盈。五回三转，炁通太灵。流芳曲注，荫润苍生。冠带金门，华根鲜明。服御石景，水母灌精。顺生运炁，随日华荣。九孔纳真，解脱本形。黄炁阴华，阳精洞鲜。沐浴九魂，冠带金晨。员明启告，玉胎炼仙。华光交焕，流芳淘津。九阳齐化，玄霞散烟。元景回灵，曲映我身。飞升上宫，洞视琼仙。黄炁流精，三合凝光。玄晖返正，冠带八芒。炼魂东井，受明飞星。含华散灵，五君流芳。夫人降醴，润洒十方。洪芝下注，六腑益充。金精九仙，易景返容。乘虚落烟，游宴太空。上造月庭，与真齐双。变化八道，出有入无。二晨同晖，永保无穷。
　　右存月中有五色流精，下降池中，想亡魂身有阳光，照满十方，玉光莹洁，相貌端严。法师默存黄华荡形天尊，朱陵度命天尊，石景水母大神下符。咒曰：
　　东井华池，玉由浮霖。石景水母，玉胞金晶。五方正炁，日月之精。玉眸已炼，黄华荡形。灵宝符命，受炼更生。
　　月魄符白地朱书
　　玉清炼身符
　　祝符咒曰
　　上元一真，守固泥丸。中元一真，安镇绛宫。下元一真，守卫命门。三元齐景，保命长存。招真致灵，坐降自然。变形炼髓，骨化成仙。毛羽飞腾，翱翔帝宸。急急如律令。
　　甲乙丙丁，却秽生神。戊己庚辛，正炁聚形。壬癸生精，复汝真形。元始符命，上升朱陵。急急如律令。
　　法师凝神下符，咒曰
　　龙汉荡荡，无形无名。涉涉亿劫，黄道开明。神灯朗耀，九龙吐津。玉虚澄辉，太霞高明。元始开化，诸天齐龄。三元道养，二象摄生。未度者度，未成者成。已死者化，已枯者荣。蠢动娟息，一切冥灵。怀胎含孕，咸得受生。亡者命过，魂归三清。魄受炼度，南宫变形。今日大庆，皆得光明。五帝鉴映，普告万灵。天神地祇，及诸河源。五岳四渎，及诸名山。洞玄洞虚，洞空洞仙。无极大道，至真尊神。无穷无极，普监众灵。恶根断绝，玄都记名。众真监度，一切咸听。
　　金液炼形符
　　亦名召魂文炼符
　　咒曰
　　灵宝符命，金液炼形。与道合真，开明三景。是谓天根，无幽无极。无始无终，元皇九丑。灵魔绛宫，紫灵飞天。身乘六龙，火上水下。流入三宫，神皈阳明。大道自通，急急如上清金液炼形律令。
　　真火合同符
　　黄纸朱书，用二道。先取太阳吹笔，日诀，寅至巳。取火炁书符
　　咒曰
　　天中之灵，日月俱通。甲乙炁令，五行旺克。八景玉音，守形真符。招真致灵，摄魂符使。闻吾呼召，速降通灵。承符奉命，辄莫容情。急急如上帝勑。
　　火炼成仙符
　　玉胎炼仙符
　　咒曰
　　日月光华，徘徊洞阳。流火入器，炼化阴亡。尸秽消灭，万炁混康。径离五苦，上生天堂。阳精已通，飞华巳新。皇芒流溢，荫注内缠。仰餐玄润，芳华来臻。宫宅开张，荡洗嚣尘。体映玉光，面发金真。云飞禹步，上造日门。日魂流光，五色滂沱。炼魂金门，圆景峨峨。灵辉吐耀，受明天河。玉芝盈溢，兰润芳嗟。饮我皇水，哺我飞华。掇根咽实，寿同灵柯。形附太辉，身腾飞霞。千龄万劫，使不倾殂。
　　焚符咒曰
　　阳明炼精，火焕紫庭。八芒朗映，魂魄溢盈。五回三转，炁通太灵。流芳曲注，荫润苍生。冠带金门，华根鲜明。服御石景，水母灌津。顺天运炁，随日华荣。九孔纳真，解脱本形。急急如灵宝大法炼化成人律令。
　　皇人曰：右符乃三景玄元之炁结成。凡炼度亡魂，用香九片，书亡人姓名生死年月日时，面东书符，同香焚火池中，则亡人全其形，升阳境矣。
　　日魂符红地黑书
　　受炼召魂符
　　焚符咒曰
　　灵宝符命，拔度某魂魄，出离地狱，五苦三涂，不得拘留，逼合鬼群，落死断名。急急如律令。
　　皇人曰：召魂符一名五行秘章，用黄纸朱书，长九寸，阔四寸，勑字墨书，面东南，引神霄炁，已上诀。
　　太乙元君炼身复形符
　　阴呼亡人名点目，若孤魂历十二位阳，亥上掐定，先点目随方取炁，次
　　一胞坎，二胎离，三魂震，四魄兑，五脏申，六腑乾，七窍巽，八景坤，九神艮。
　　勑符咒
　　六甲六乙，炼我肝经，生我威力。六丙六丁，生我心经，炼我神炁，保命长生。六庚六辛，炼我肺经，大肠小肠，万炁潜冥。六壬六癸，炼我肾经，精华盈溢，骨髓安宁。六戊六己，炼我脾胃，骨清肉轻，长生久视。
　　又咒
　　甲乙丙丁，却秽生神。戊己庚辛，真炁聚形。壬癸生精，复汝真形。元始符命，上升朱陵。
　　背文辰文巳炁
　　咒曰
　　结空成梵，真炁自生。赤书玉字，八威龙文。真炁到处，滞魄超升。急急如上帝勑。
　　酆都山真形
　　右给付受度男女灵魂，永为身宝。伏愿敬受之后，苦魂入度，简记朱陵。一如告命，风火驿传。
　　酆都山真形刻於酆都，以镇六天。凡制御鬼魔，当朱书白素，悬於斋室之北，则千魔匿影，万鬼灭形。如亡者命经太阴，以石刻真形，安於正堂之顶，镇御土府，安慰地祇，即使魂神不经六天，径度南宫。可以书其形於黄素，朱书亡人姓名於真形之侧。烈火焚烧，杨灰於青烟之中，即使三宫解缚北帝释愆，魂魄径生天堂。佩之於心后，或戴之於顶，出入往来，地祇奉迎，万神敬仰，六天落死籍，南宫书生名，千魔束首，万鬼灭形。兆无此真形，终不免六天之魔试，学道无由成仙。授传之者，对斋七日，歃血以盟三清。传非其人，六天魔魂，永不得仙。
　　太极真人咒曰
　　奉为诸幽魂，拔度罪业根。丹墨书示真，北府酆都形。七祖得长谢，荡灭为胎门。六天策文秘，馘爽除幽原。尔等长记忆，开度受生旛。北都咸池府，中有万鬼冤。水火炼度法，三官赦罪愆。制魔同保举，逍遥朝至尊。急急如律令。
　　赞曰
　　酆都真形，文隶上清。学修仙官，佩制魔精。三官赐福，七祖受生。削除黑簿，炼度朱陵。寂灭鬼爽，枯骨生春。感神默辅，致道共成。六天策文，永镇利亨。急急如律令。
　　元始六天制魔经
　　勑制地祇章
　　灵宝大法司
　　谨奉
　　道旨，今月某日开建，云云拔度亡过某灵魂，及六道四生无主孤魂滞魄等众，往生天界者。
　　太上符命，勑制地祇，告下岳渎罗酆冥关主者，一切神司，侍卫送迎，拔度亡过某灵魂，出离地户五苦八难，七祖升迁，永离鬼官，魂度朱陵，受炼更生，一如告命，风火驿传。
　　右勑制地祇告下准　律，万神奉行。急急如灵宝大法律令勑。
　　年　　月　　日　时告下。
　　札式
　　灵宝大法司札付地道功曹。
　　今月某日时发　勑制一道，封印全，上诣岳渎酆都主者，一切神司前，通上须至专遣者。
　　右札地道功曹，仰赍送前去，分明投进，恭依勑旨施行。
　　年　　月　　日　时札
　　具位　　姓某
　　历关诸天章
　　灵宝大法司
　　谨奉
　　道旨，今月某日开建某斋，拔度亡过某灵魂，及六道四生无主孤魂滞魄等众，往生天界者。
　　太上玉勑，历关诸天，告行三十二天，三十二帝，诸天上圣天帝天真，三界魔王，天门主者神司。今日欣庆，受度亡过某，开通幽暗，咸睹慧光。请灭三恶，斩绝地根，飞度五户，名列太玄。魔王监举，无拘天门。一如告命，风火驿传。
　　右历关诸天，依准
　　元始玉勑，超度施行。急急如
　　灵宝大法律令。
　　札式
　　灵宝大法司剖付天道功曹，
　　今月某日时发　历关一道，封印全，上诣诸天真宰圣前，通上须至专遣者。
　　右札天道功曹，仰径资前去，分明通行，恭依道旨施行，无至延滞，故札。
　　普告三界章
　　灵宝大法司
　　谨奉
　　道旨，今月某日开建云云，拔度亡过某灵魂，及六道四生孤魂滞魄等众，往生天界者。
　　太上玉勑，普告三界十方主者，无极神乡、泉曲之府、北都罗酆，三官九署，十二河源。上解亡过某亿劫种亲，无量罪根，疾除黑簿，落灭恶根，不得拘留，逼合鬼群。一如告命，风火驿传。
　　右普告三界，依准元始玉勑，超度施行。急急如灵宝大法律令勑。
　　札式
　　灵宝大法司札付神道功曹。
　　今月某日时，发普告一道，封印全。上诣三界无极神乡主宰前，通上须至专遣者。
　　右札神道功曹，仰赍送前去，分明通落。恭依告命施行，无致违滞，故札。
　　勑制地祇符
　　历关诸天符
　　普告三界符
　　出离生死灵符
　　玉清赤书，上通紫庭，天慈赦宥，三界冥灵。十方世界，九幽罪魂。亿曾万祖，苦爽游精。削除罪录，落灭恶根。速赴生方，炁识闲宁。上登天堂，澄质炼神。真心洞明，荡除阴翳。入道升真。一如告命。
　　朱书黄上，先面西北长跪。存中斗之上白玉京山，百宝祥光，祝玉历章，取西北炁书符。
　　玉历章
　　元洞玉历，龙汉延康，至身得受生。急急如元始无量度人律令。
　　书毕，又祝一遍，取炁入符。
　　玉清赦罪玉符
　　神霄符命，玉清玉符，告闻左右狱卒，案掾尊神。拔度某永辞长夜，消灭大罪，塞遏形神，离苦超升，谒帝天关，福智自生，骖侍龙辕，真道长存，一如告命。
　　三天玉简金书
　　神霄玉简，三天符命，上开八门三十六狱，执法治官，速诣帝轩，解宥夙罪，超度某永辞长夜，上升玉阙，神霄之天，复还治职。炁入玄玄，一如告命。
　　神霄超炼玉简真符
　　神霄玉简，宣告狱卒冥司，官禁执法，典录刑司。开度某永辞长夜，炼魄澄神，升入玄关，削落罪咎，果备功圆，上生神霄高上之天。炁入无为，一如告命，风火驿传。
　　右恭准元始符命，时刻升迁，北都寒池，部卫形魂。制魔保举，度品南宫。死魂受炼，仙化成人。生身受度，劫劫长存。随劫轮转，与天齐年。永度三涂五苦八难，超凌三界，逍遥上清，一如告命。
　　年　　月　　日　　时告下。
　　诵都咒曰
　　无上至真，大圣高尊。布化运炁，三十二天。八会九光，自然成文。安镇天地、保制劫年。元始符命、普告三元。下勑九地，上关诸天。中告海岳，名山大川。今日上告，万神咸闻。修斋行道，拔度幽魂。三官九府，削灭罪根。水度三涂，五苦之源。世世受福，纪名丹篇。神生天堂，炼化自然。生死开度，亿劫长存。九天告命，风火驿传。
　　灵宝无量度人上经大法卷之六十八竟
　　灵宝无量度人上经大法卷之六十九
　　炼度诸符品
　　披黄受道紫府诰
　　无上盟真玉匮灵宝披黄授道紫府真诰伏以神霄云篆，降自中天。玉笈灵书，颁从绛阙。行之则超登真品，佩之则克证仙阶。而况三世祖书，度穷魂於幽夜。九天宝诰。拔苦爽於圆扉。应为复命之流，尽赖生成之赐。某受持之后，克为大道之民，常居福堂，得证无为之果。今对黄坛传度，宜永遵承。符到奉行，一如玄科律令。
　　道隐无名，莫测升沉之变。气锺有象，复形生死之机。虽顺理之无差，柰缘业之有证。今者亡过某，命归冥路，魄散幽涂，不无处世之愆，谅有积生之过。是以罗酆专考校之权，九幽执禁罚之柄。念兹苦爽，何以赦原，识性昏迷，难超冥昧。今日大吉，咸禀释除。魂离长夜之庭，罪灭恶根之苦，披符受道，续命超生，洞达希夷，登超妙道，一如告命。
　　玄师曰：九清之上，有无上大罗玉京金阙盟真之科，秘於玉匮中，乃灵宝普度幽冥之法门也。自赤明开图之化，元始天尊所说，救苦拔罪之灵篇，与诸万圣结约证盟，誓愿於亿亿劫中，救度苦爽，故曰盟真也。盟真之典有三品焉。上有上元金箓之科，中有中元玉箓之科，下有下元黄箓之科，总而言之，法具於下元也。为之无上盟真玉匮黄箓，普度幽明无量齐也。今为学者备出仪范，慎勿妄示非人，混淆三元，罪招不原。若遇其人，不行流演，闭塞道恩，天愆立至，兆宜谨之。
　　九天宝诰
　　中元金书九天宝诰
　　上帝符命，宣告三官天牢地狱主司大神超度亡故某，咸领符命，部卫形魂。祇受
　　宝诰，上朝帝庭。罪仇和释，与道合并神登
　　玉阙，受炼长存。一如告命，风火驿传。
　　年　　月　　日　时告下
　　书宝诰时，面西北长跪，焚香，存九天上帝九人，如帝服衮冕，绛霄飞羽翠裳。默奏讫，祝九天生神章九遍，取九炁光吹笔，书符讫，再祝一遍。依前吹炁符上，并玉清诀，於三宝前宣读讫，给付亡人焚於青烟之中。诰文四行年月一行
　　右宝诰丹书黄上，告文墨书纸素，皆可用绫锦之属装背，如今世诰勑禄。度魂夜宣讫，给亡灵。
　　法酒符
　　皇人曰：炼度水火既毕，当赐法酒而炼之。凡书法酒符，用黄纹柒寸，面东南，诵三天隐讳，取其炁书符。焚为灰，调酒赐亡魂饮。
　　拔南宫升天宝券
　　年　　月　　日拔度某，炼度升真，上登道境。法位臣某奉行。
　　右券青纸封角，朱书，阔三寸二分，长七寸。
　　封皮
　　升天宝券付亡过某佩服超升上朝　具位臣姓名告行谨封
　　帝庭急急如上帝灵宝大法律令勑
　　背符
　　皇人曰：此宝券乃帝君勑拔度上世亡魂，不可阙。以绛袋盛之，付受度亡魂，收执生天。
　　造神王升仙车辇
　　皇人曰：法用彩帛，作紫车一乘，既神王二人拥轮，五马牵舆，中安亡位，候度桥时队焚之。切不可以亡旛而送。盖其摄召白旛於炼度之时，焚於水池，换旛红而度火池，度了再焚红旛，而换黄旛随车，以童子导引而度天门。
　　焚车咒曰掐上帝诀
　　天尊威神力，拔救众生魂。祥烟塞死户，庆云开生门。还将上天炁，以制九天魂。混然归元一，皆成自然人。得驭紫云车，上朝泥丸君。三界无遏难，永脱轮回津。
　　烧纸咒曰
　　火铃炎炽，变化八方。万神侍卫，永除不祥。急急如火铃丹天律令勑。
　　咒毕，存天尊垂一宝珠，珠中光芒万丈，接引上生天界。
　　玄师曰：已上符简诰券，第一次名为济度，第二次告下名曰超度，第三次告下名曰升度。若是普度，并曰拔度也。
　　流通五炁落灭恶根咒曰
　　红杏佐左，痈挛者伸。震文震炁服符墨黑尚上，耳目聪明。坎文坎炁服符磨真佑右，缓废者平。兑文兑炁服符袜臈下下，跛痾起行。离文离炁服符灵宝冲中，身疆体轻。中指中炁服符青帝护魂，肝木长荣。卯文卯炁服符赤帝养炁，心火光亨。午文午炁服符白帝侍魄，肺金生成。酉文西炁服符黑帝通血，肾水清停。子文子炁服符黄帝中主，脾土安宁。中指中炁服符梵炁弥罗，自然成真。中指甲午炁服符。迥尸起死，白骨成人。子至亥天门炁服符济度垂死，绝而得生。坎至离火炁服符九和十合，变化上清。急急如律令。
　　已上五帝玉讳之符
　　青帝护魂符
　　青帝符歌曰
　　东望重拜手，苍帝玉皇君。灵风鼓橐钥，育物布元春。云龙辔严驾，玉卫拥琼轮。祜萌泛沾及，大惠无不均。万仙歌以道，委曲戒天人。心根迷自固，拱跽戴洪仁。
　　右符护得道者三魂，使其通灵澄彻，青书白素佩之，以立春之日受吞服，书以竹膜上三枚。
　　黑帝通血符
　　黑帝符歌曰
　　无质统有物，渊兮上帝心。不启不发道，蕴妙化机探。恐尔漏未尽，阴想忽浸淫。轮转无涯波，苦道相迷寻。万年尝谨约，一旦自湮沉。无冲落鬼境，殃谴不可任。
　　右符护育得道之人，使血脉通利，荣盛一身，无有窒碍。黑帝太无水帝也，水在人身血。墨书青素佩之，以立冬之日受。若吞服，书以竹膜上一枚。
　　黄帝中主符
　　黄帝符歌曰
　　黄天拱中宸，控驾玉化根。翘机贯德历，洞朗辟四门。大有混皇真，纠制星宿魂。非帝道不运，有方赖之存。威忿即霜秋。和预为阳春。生成握元纪，仰荷戴无垠。
　　右符营卫中府，拘制万神，不令错越。若近取一身，则肝藏魂，肺藏魄，绛宫丹田二炁交媾，则赤炁下降，玄泉上升，心藏血，肾藏精，二炁返复，交相生养黄庭之中，神意所在也。黄帝中主，万神无越。黄书绛素佩之，以土王之日受。若吞服，书以放膜上五枚。
　　白帝侍魄符
　　白帝符歌曰
　　六甲抱金阙，七政守灵坛。流铃掷火化，威剑巨龙蟠。恳彼素灵真，明宪孰敢干。束制妖鬼魔，凛落霄风寒，流气既已息，万天俄而安。真俦荷大庇，抵颡相歌欢。
　　右符侍得道者七魄，使无散乱，闭绝鬼道。白书紫素佩之，以立秋之日受。若吞服，书以竹膜上四枚。
　　赤帝养炁符
　　赤帝符歌曰
　　太景开玉枢，洞堂启金除。骞林荫瑶砌，丹鸾踏琼珠。宝房名曲丽，明珰神所居。飞游豁飞道，引目盻真都。天日永不夕，重烟锁青庐。太上勑印开，帕几罗简书。裨风树玄化，恳辛谅有余。
　　右符赤帝主火，能生养元气。黄帝曰：壮火食炁，少火生炁，炁得温而后养也。丹书黄素佩之，以立夏之日受。若吞服，书以竹膜上二枚。
　　青天魔王，巴元丑伯。赤天魔王，负天檐石。白天魔王，返山六目。黑天魔王，监丑朗馥。黄天魔王，横天檐力。五帝大魔，万神之宗。
　　右五帝真符，炼度亡故某灵魂，依式告行超升善域，永不轮转。
　　梵炁弥罗符
　　太上梵炁，弥罗玉京，赤书玉字，掐玉皇诀，诵玉帝睿号，逐字一遍。取三炁吹成。
　　迥尸起死符
　　掐中指中，取一炁，闭炁一笔而成，存金光万丈於符中。
　　济度垂死符掐离文
　　咒曰
　　济度垂死，绝而得生。千和万合，变化上清。急急如律令。
　　五篇玉章
　　皇人曰：五篇者，乃元始天尊自然飞英，至精虚无混沌之炁，凝结而成玉章。镇於大罗之上，昔上皇时星辰交错，恶曜加临。上犯三天，曾命真梵真人赍持五篇，付於五帝，镇於天元，以制其天政。又命真如真人赍持五篇，付於五岳，以镇於地纪，以御其地祇。又命妙行真人赍持五篇，付於名山主者，以侯成道之士，敷扬教法，下度生死。盖五篇之炁其功甚博，上可以消於天灾。中可以保镇国祚，下可以度於人民。如召三界五帝，建诸坛陛，当以土旺之日，青素朱书五篇，敷落五方，则万灵振伏，招集群仙，召之即至，靡有不从。如书时当於浄室，面东方，再拜长跪，存身为元始天尊，万神侍卫，身有光明。乃取五方五色之炁，手握玉清诀，鼻引九天炁，入口九咽，存运丹田之炁，上冲泥丸，周流一身，遍於百窍，放大光明，照见诸天诸地，日月星宿。然后默诵密咒十二遍，取炁吹笔，起身再拜，执笔，叩齿三十二通，随散形咒而书之。书符毕，上以星斗盖形，存诸天星宿日月光明，与元始五篇之炁，相接交映，内外藏之。如用当朝天门再拜，焚香，具白事因，奏於元始前，再拜长跪而取之，可以禳度厄运。及五炼生尸之法，焚而用之。如生人受炼，则佩负在身度世，永无疾厄。身过之后，地司奉迎，不经地狱，即得返形，游行太空。如幽魂受炼，得遇玉文，身生宝光，永断执迷，度脱轮回之道。夫行灵宝大法之士，居出受炼之真，岂可不遇斯篇，佩荷在身，或镇於幽室之间，则万魔不敢近，邪妖不敢犯界，自有万天敬重，神明护门，光明内外，万灾不干，可谓保制劫运，使天长存者矣。
　　书五篇密咒曰
　　混合帝尊，八徊九生。玉晨金华，真文敷陈。飞飙玉轮，太素理真。灵宝天根，六合洞灵。玉篇自然，结成真文。我今书篆、元始炁分。万神合炁，俱会帝庭。
　　第一篇玉符
　　第二篇玉符
　　第三篇玉符
　　右符并中指中诀。
　　第四篇玉符
　　第五篇玉符
　　第一篇玉符告文
　　太清九真安化上爱玉符
　　符
　　东方明炁，发育木精。飞英仁惠之炁，滋衍万生。天界地纲，与时皆正，凝耀神乡，结为青书，光映万里。
　　右奉
　　元始安镇真文。告下
　　东方青帝，炼质亡魂，飞升极顶，一如告命。
　　年　月　日具法位臣姓某告行。
　　第二篇玉符告文
　　交神生明一玉化之符‘
　　符
　　太丹之炁，衍光洞焕，飘掷化火，融炼九阴。赤字凝章，其文甚异，敷映九亿，精明炳天。
　　右奉
　　元始安镇真文，告下
　　南方赤帝，炼质亡魂，飞升极顶，一如告命。
　　年　月　日具法位臣姓某告行。
　　第三篇玉符告文
　　真皇混丹肃玄之符
　　符
　　黄真之炁，结精飞英。中央虚落之炁，混沌黄元之精，交流历律，化交生文，万里精芒，熀煜天端之间。
　　右奉
　　元始安镇真文，告下
　　中央黄帝，炼质亡魂，飞升极顶，一如告命。
　　年　月　日具法位臣姓某告行。
　　第四篇玉符告文
　　八威禁龙制虎飞英太白玉化之符
　　符
　　素威禁炁，流化粹端，飘权耀神，凝结成书，光映万里，其文甚异，列明凌芒， 威摧万妖。
　　右奉
　　元始安镇真文，告下
　　西方白帝，炼质亡魂，飞升极顶，一如告命
　　年　月　日具法位臣姓某告行
　　第五篇玉符告文
　　明纲玄兆太明九化之符
　　符
　　玄精发耀，万物滋形，生端不竭，天历有纪，玉皇上相，高观灵化，接摘玄序，开明天教，册封万帝。玄真感和，天文敷炳。典约情律，天化大成。凝结玉章，光映九亿。
　　右奉元始安镇真文，告下北方黑帝，炼质亡魂，飞升极顶，一如告命。
　　年　月　日具法位臣姓某告行。
　　灵宝始青变化之图
　　天真皇人以紫笔，记灵宝之炁，交始青之炁，变化之象也。主世间及天地鬼神之生道，能资蓄生炁，以抱魂结练以得真也。兆能有之，以青书竹帛之上，面西北服之，保生益年，神炁不散，固全生道也。佩之则神炁归身，返老回婴。应运灭度，身经太阴，带服始青变化之图，始青帝君与兆同升，逍遥太空也。凡炼度亡魂，在兆智慧而用之。
　　碧落空歌之图
　　天真皇人曰：碧落之炁，在人物为缕脉络，连贯穿注。其炁生於碧落始青之天，在人生三百六十脉，三百六十经，三百六十络，又生眇络支络，丝络纟皇络。大梵之炁以为其元，中结此文以成图，佩用者神仙。以碧书尺素，召十方天真，空歌一奏，万圣齐临。服用施化，亦同上法。
　　大浮黎土之图
　　天真皇人紫笔定书，以青为地，黄为文，赤为界，封此土为浮黎土者，区贯跖穴之所在也。中黄太上明梵之炁，回旋流演，以正域内宫阙楼观之所。存有能佩之，百神朝身，三界司迎，魔王禀命，五帝侍轩。中黄太一帝君与兆洞章，同升紫房。此图主人脾胃，营养太和，服用同前法。
　　灵宝无量度人上经大法卷之六十九竟
　　灵宝无量度人上经大法卷之七十
　　凝香昭应品
　　道德香符
　　应设醮拜章黄箓，通用玉皇诀。
　　咒曰
　　道德奇香，变满法界，彻达三境，事诚感通，长生度世，急急如律令。
　　超度三界香符诀同前
　　咒曰
　　香超三界，遍满虚空。径达御前，浮结供养。祈祷必通，急急如律令。
　　右二符并黄纸朱书，中指中文，西北炁吹入符中。
　　普度亡魂香符诀同前，用普度印
　　咒曰
　　大道慈悲，随声咸度。一切亡魂，随香普度。开彻九幽，飞腾太虚。不可思议功德。
　　右咒三句用印。
　　传符简香符传命印东炁
　　咒曰
　　元始符命，普度亡魂。金龙驿传，不得留停。
　　破九幽香符
　　咒曰
　　金光玉烟，速喷帝前。符命悉传，通达幽关。九幽诸都，速开罪魂，超度南天。
　　沐浴亡魂香符沐浴印北炁
　　咒曰
　　玉泉琼烟，炼玉飞升。玄明莹洁，快乐自然。急急如律令。
　　右符用青纸黄书，掐子文，取直北炁吹入符中，焚於浴室中。
　　皇人曰：亡人既蒙沐浴，尘秽荡除，当易仙衣，使登坛陛。如不给衣则冠带不具，难对圣真。故太上慈悲大法中，有变衣之法，以度魂爽。符用黄纸朱书，面南，丁罡三步。叩齿三通，左手握天皇诀，念咒而变。
　　变仙衣符
　　咒曰
　　九曜扶衰，真炁变衣。四神合卫，五纬交晖。炁分罗锜，彩集空威。六合扶挟，三炁玄微。至真焕烂，仙女齐绯。圆景素明，元始慈悲。急急如律令。
　　变衣咒曰
　　唵吽吽呼呜伐夷帝明都变炼有形摄。
　　变冥食
　　皇人曰：亡魂久居冥昧，不过肴羞，常怀饥渴之思，难遇饫充之馔，喉咙生火，累劫饥肠，如遇大斋，全凭变炼。行持之士当以甘露玉符，焚于水中，手结五岳印，诵咏秘章，加持法食，变为甘露，亡人食之，即获清凉，快乐生天，回心向道，绝诸苦恼，具足饱满。行持之法，左右手玉清诀，存身为元始天尊，列天门三炁，降接兆身。然后以炁吹符，焚水中，以杨柳枝洒之，诵秘咒，普救亡魂，其福难胜。
　　变食符
　　咒曰
　　唵嗡啰哩，长参陁他，尼陁耶，多伽陁弥陁。
　　变食咒曰
　　酆都夜壑，忽以光辉。照烛幽魂，来沾香麋。灵宝炼符，百骸自飞。得见妙会，仙岐知归。万劫难遇，功缘可祟。开辟幽趣，全假真风。梯航彼岸，济惠无穷。念念生因，驾景飞空。
　　甘露开咽喉符
　　咒曰
　　浩浩渺渺，太上灵泉。润枯育物，流注自然。神华生液，澄清太玄。生魂育魄，云派绵绵。清泠保命，猛火绝烟。华池浩渺，莫测其源。急急如律令。
　　右符黄纸朱书三道，烧於水中，或吹於亡位前，子文，北炁。
　　炼度生天香符五岳印东炁
　　咒曰
　　洞慈洞明，灌炼九尸。达度玄天，逍遥自在。
　　普度法桥香符
　　咒曰
　　法桥大度，法桥普度。急召急升，步虚玄灵。
　　咒施夜斋香符五岳印，东炁，焚於香炉内
　　咒曰
　　食满十方，通关百饱。食之无尽，普沾歆享。
　　召魂赴坛香符摄魂印东炁
　　咒曰
　　元始真文，急召灵魂。速赴吾坛，领无上道。
　　受度法衣香符玉清诀东炁
　　咒曰
　　百色之衣，流光飞霞。服之飞升，上步玄空，飞游太极。
　　领魂受经香符中炁
　　咒曰
　　金口所宣，玉文所司。音彻三界，九幽罢对，亡魂生天。
　　无量度人香符无量度人印，东北炁
　　咒曰
　　天中之真，天中之神。九和十合。变化上清。
　　寻声救苦香符太一救苦印，东炁
　　右一点一画，称太一号。
　　四宝符化一珍为千车之宝
　　化一金为千车之金
　　普及无穷之世界
　　散沾无极之鬼神
　　灵宝无量度人上经大法卷之七十竟
　　灵宝无量度人上经大法卷之七十一
　　修斋受词品
　　请师
　　科曰：开度人天，救护群品，崇建斋法，非师不成，必在备受符箓，明练科仪，知俯仰之文，明进退之格，思神念真，关启敷奏，闲邪无失，庠序得宜，与天为徒，体道无极，广开户牖，普济沈沦，德重功高，莫越师宝。若法师佩三洞，众官参洞玄者，可署之。阙人之处，可洞玄为法师、紫虚正一为众官也。斋法出於灵宝，属洞玄，以行之理亦为当。其他十戒白简道士，不可滥署法职，窃预名号。凡欲修斋致荐，济存拔亡，当蒇事之初，必先推寻清高勤行之士，或栖真观宇，或隐迹山林，道价崇高，玄门宗仰，佥议惟允，卜筮协从。后斋沐身心，蠲诹吉日，削心词而皈命，沥斋款以依投。傥或未副精祈，必再申诚控告，志宜纯一，礼止于三，必获允俞，始当营建。盖以皇天厚地，幽府泉扃，十方无极之乡，三界难量之际，非宗师功德隆重，行业清明，则何以罄幽显以宣通，和人天而无间。是以渊源上学，深造玄微，为生死之津梁，作人天之眼目者，乃可谓之高功。如其泛泛之流，末学下士，惟财利之是务，真擿埴以冥行，徒役精神，虚费财宝，其不为三官鼓笔者鲜矣，尚何冀其感通者哉。
　　投状
　　具乡贯奉道弟子姓某，与家眷等右某，所伸情旨。伏为亡某，存日享年几岁月日时生，昨於何年月日时在某处身亡，见殡葬何处。深虑魂识，未遂生方。今者届于某节，谨启志诚，备置十方法信供养之仪於某处，请道士若干人就某处，崇建无上黄箓大斋几昼夜。满散修设冥阳浄醮一座，乞为亡过某人，忏赎过愆，资严生界。仍乞附坛升度门中，祖裙眷属亲姻，旁及六趣三涂，九幽五道，冥司幽夜，滞魄孤魂，普仗良因，咸超仙界。谨具诚款，披投法位法师。伏愿法慈许赐，依科升度施行。未敢自专，伏候法旨。
　　致词
　　维年号某月朔日某甲子某府县乡贯居住眷等，谨斋沐虔诚，稽首再拜，上启度师某洞法师先生。切以祖炁肇分，有物咸归於覆被。道源始判，承流代出於真宗。洪惟上学之流，深证重玄之教。辄陈祀事，仰冒聪明。切念某等伏惟亡过某人，夙契真休，叨居人道，在地水火风之内，有贪嗔爱恶之缘，罔知幻化之无常，益见人非之稔积，俄沦夜壑，永隔阳光，非凭奥妙之科，曷济湮沉之苦，旁求上士，式建灵坛。恭惟先生，体道纯真，潜心虚寂，悟三洞四辅之旨，为十方三界之师，开户牖於玄门，作舟航於苦海，天人仰德，幽显咸恩。伏望廓轸大慈，俯从丹祷，飞神控辔，高通三境之遥，锡命颁符，下拔九泉之苦，庆云垂而生意无尽，灵风聚而死骸发烟。俾兹受对之魂，证彼登真之果，更冀九玄殢识，六道幽灵，咸登解脱之乡，共达希夷之岸，依皈至切，敷述奚殚，干冒威明，某下情无任激切之至，谨词。
　　启盟
　　高功升座，法众立班，启堂法事，侯弟子致词宣毕，高功捧香，祝曰：
　　浮黎国内，玉京山中，亿万年结炁凝烟，百千种通诚达信，根盘骞林下，瑞蔼太虚空，宝香一灶爇金炉，三界十方咸稽首。
　　焚香，执简，启奏。
　　以今焚香，供养三清三境，十极十华，无上至真，道经师宝，十方三界，千灵万真，黄箓宝斋，感应真宰。伏愿骖龙驾凤，飞空步虚，降临道场，作证功德，奥妙同元。盖一真之未布机详，有统由三炁之初分。寂寂至无之宗，荡荡自然之化，生於象帝之始，隐乎空洞之中。元始开图，敷五篇於碧落。洞玄启秘，周十度於本章。生生之义，难终难穷。化化之源，莫名莫测。运两仪之阖辟，使万物以化成。德本好生，独立常生之道。功惟不宰，孰知真宰之筌。非常道而非常名，无弃人而无弃物。粤自三皇之始，人与道全。迄乎五帝之终，道为人远。人伪胜而天理灭，幻境迷而觉性昏，不能保命而爱神，益见背真而就伪。生由是，死由是、出於机、入於机，汨正念於喜怒贪嗔，弃真常於梦幻泡影，自取死坏，离其本真。人非鬼责以兼攻，雪刃霜锋之交至，炎炎烈火狱，峨峨丘寒池，皆由一念之中，自致九幽之苦。举声悲叫，徒知宿命之非。救苦化身，未遇霈恩之及。繄于众罪，流吹不息。恩惟太上，拔领无边，宏敷黄箓之文，茂着明真之典，控五凤八鸾之驾，寻救十方。宣九龙二虎之符，开通六趣。变云浦为雪腴之醴，消火翳为灵宝之光。剑树摧锋，镬汤息浪，普召阴冥之主吏，咸遵济度之科条。三界莫不依皈，一切普皆欢悦。九卷既终，而丽华得度。一人无畏，而北帝请陈。是为无上之缘，兹实难量之果。盖以元皇敷化，列圣流通。经分三十六部，而度人最先。斋列七十二等，而黄箓惟大。葛左玄授大洞之旨，张静应恢正一之文。源分流派而浩浩无捱，法演经传而绵绵不绝。非惟功德之普博，抑亦禁戒之威严。非丹诚惟一惟精，岂大范可闻可见。今黄箓大斋官某人，皈依十极，请命三天，奉先思孝而远度亿曾，修斋建功而普资群爽。赍纹缯而备列，持质信以森严。广邀清静之流，祇建明真之会，宜得上士，与之宣行。如某者尘世行尸，玄门末学，冒受九盲之戒，褴纡三洞之文，体未洞真，何足致形神俱妙。德惟翦薄，岂能使天地同归。是宜隳肢体而黜聪明，处山林而就薮泽，决何尘迹，误辱丹词。顾惟战灼之余，益认精虔之至，敢不遵承科简，祈告苍昱。秉有愚不转之心，宣大道无为之化。何异挟山而超海，无殊断鹤而绩凫。短绠不可以汲渊，大方必为之见笑。所幸因缘有，自翊赞得人，皆法海之元龟，实宗门之大匠。更相汲引，不鄙凡愚。将共受於戒言，庶克成於祀事。况以科条具载，功过悉分，三官五帝之书，九府四司之录，毫分无失，纤芥不遗，弗容简慢之为，恐隳荐修之福。必也盟告天地，质誓鬼神，各罄丹心，不生异念。当使功标丹简，俾七祖以生天，无令罪结黑书，致九玄之堕地。登坛之际，受职之初，咸秉誓言，仰干圣鉴。今则斋庄既肃，盟告云周，佩玉锵锵，见十方之振响，威仪济济，仰万圣以临观，洁志同诚，举扬胜事。
　　度亡玄局
　　玄师曰：既承投词，选择吉地，卜日告斋，严命同志入靖对斋，预告上穹，修札关告，十天九地，三元九州，靡不遍通。持诵经号，敷宣科教，行香修斋，建坛贡章，召摄视现，颁符命以俟感通，功周幽显，名刊玉清，普天怀德，克日飞升。诀曰：所投词即是大斋弟子之词，词旨孝慈忠直，恳切无私，方许允度也。择吉地者，名山洞天福地，靖庐玄坛宫观，不经兵阵战场，非屠坊刑狱，生产冢墓，秽恶之地者，皆名吉地也。卜日告斋者，要在三元八节，五腊十直，三会之日，与亡灵七七周祥讳日相合，或普度之时，要值天赦甲子庚申，与节会元腊司会，名曰吉日，不遇其日，不可开建也。告斋为立意之初，通达玄元，某日为始也。严命同学上道，同师同坛之友也。同志，谓其志同也。普为幽显者，苟非其人，和气不生，有享功果。自告斋之日入靖所，不交人事，对斋百日，九十日，四十九日，三十二日，亦可，但量所度亡者多寡，修文备事，广狭为则，无玫临用有阙。预於前期七日，告三界九地，十天十道，九州北都冥府等。於告斋之始，劝缘大斋之首，及求度亡魂之家，同志同学之人，斋戒沐浴，持诵真文。真文者，谓荐拔亡魂经咒尊号也。谓如大洞真经，灵宝诸经，九天生神宝章，道德二篇，黄庭玉经，救苦三涂步虚九幽拔罪真经，甘露神咒真一等经，及琅函天尊睿号神咒也。於开建前三日，敷告修斋词旨，关告直岁神君，行雨主雨龙神，里域土主，城隍山林，孟长汉真，及属岳之司，一切洞天福地，诸天仙曹等处，一一各召差神兵，卫护道场，斥遂凶毒之物，浄荡秽恶之炁。久晴之时，防虞风雨。久时阴雨，克日借晴。仍选当境灵应，众人所钦之神，直坛防非止恶，以警非道妖恶之众。於前一日夜日入之时，集与事羽流，法事弟子诣建坛之所，习演威仪，至平旦集众，诣法师靖下，请受致词，求师登坛，建坛浄秽。自此或七昼夜，或五昼夜，三昼夜，一昼夜，并三时行道，六度行香，十遍转经，宣科告戒，并从古制，节度拜贡章表敷露，五方真文，依式镇信金玉，宣符告简，并从科法召摄，视现炼度感通。斋后举过，始末同心，功圆果满，散坛谢过，言功效职，三官保举，五帝奏名，诸天称庆，上帝赐恩，进品仙阶，功及幽显，克获飞升。稍有违误，罪亦无贷。
　　玄局仪范次第
　　玄师曰：自宗师垂示科教，启建大斋，各有次第，并依玄局启载，关告文檄牒状之类，并具斋词旨挥请乞文语，皆出大法师志意修撰。不必定本成规，混淆灵典，的非经语之言，岂可编次法内。久而滋蔓，使成俗格，白石类玉，似是而非，有玷真道。初则习演威仪。预於前之至日建坛。至日清旦致词，请师登坛，至于九师之前，启玄建坛，任六职拜启玄表文，揭签受职，方始诣三宝像前，开启行香。升坛行道之日，先於坛内烧化通关预告转牒，九州社令，三界神司，五岳九州，幽府北都，里域城隍，山林孟长，溪真岁君神祇，主雨龙神，令部卫形魂，普赴坛下，止雨借晴关告都毕，旋绕登坛，拜素车白马章，开通道路章，申奏天曹五帝四司，三景星宫，天省三院，灵宝十天，南北二斗四极真宫，四圣师府，三官所治，五岳司命，三十二天，紫微上宫，丹天火府，重上明宫，韩司丹天童初五府，东华西灵五老帝君，天尊真人，法中干预之者，及表奏诸师上帝，一一周备，宣告救苦真符，太上放赦生天宝箓。讫，宣启行道科忏，讽咏真经。清旦事毕，临午行道，告下三天白简，九天宝器，玉清破地狱真符，拜破酆都业道章，赞咏十王仪。至晚朝行道，宣赞童子救苦生天仪。初夜行道坛外、发召请表奏，摄魂赴坛，迎引亡魂赴浴。拜沐浴炼度章，宣沐浴炼度仪，召请诣三宝前，传符受戒，迎魂归位，咒食十念。次忏回耀轮灯九卮神灯，宣九狱仪、法师破狱。次召请九泉六道赴浴、次设无碍夜斋，教戒神只都毕，迎魂视影现形。次至中夜登坛行道，拜迁妆亡人章、行持九炼变仙之法，告下拔幽魂真符，登真度命灵符长生符，召降驿吏，宣读合同券文，宣放生仪。次祝流火神庭、鱼龙分投，焚化简文茭郭荚龙童子等。至终满之时，浄坛设醮，起五方真文，拜谢恩表，乞诣玄师前还职，拜言功谢过朱表，乞祝纳官，祝罢坛。如此科式，不可超越。或七昼夜，九昼夜，十四昼夜，皆须委曲，缓速行持。近则三昼夜，一日一夜关行，稍违节次，动失纲纪，不惟混淆典宪，冥曹亦须切笑，三官鼓笔，四司纠察，徒用施为，功德之恩，万分获其一二，学士宜遵守奉行。五老本行，具说三见黄箓，尚自不堕地狱，况其亲行大教，普济幽冥。若满十数，天上地下，十方三界，仙神人鬼，飞走甲介，皆是子之恩德所及。魔王敬伏保举，上帝称庆欢悦，三官言功，五帝列奏，祖师锡元皇飞符，金阙降丹华羽軿，拔七祖於北宫，度九玄於死录，一身骨肉仙化神形，俱登道妙。吞饵金丹，佩服仙券，千骑万乘，白日登升，三天随其功业，授补真阶。或为上清真人之位，或登上清仙公之名，或为太极左卿。方始洞明，普救无间，功德之所致也。子宜勉之，竭志奉行。
　　镇信威仪品
　　镇信
　　经曰：古人淳朴，怀道抱德，不贪不欲，各足於身，但用志诚，自可通感，不须财宝，玄合天真。末代时浇，人民矫诈，惟吝财货，不识因缘，贱命重财，轻生徇利，内怀万恶，外结凶狂，相继灭亡，未尝觉悟。念是之故，令遣散之。一则内贼不生，二则外贼不起，内外安静，众苦消除、所以质信效心，必以财为首。财既可舍，心亦随之。圣善冥通，随夫心意。高天厚地，玄圣上真、非信不通，非心不感，通感之致，在乎信焉。故云：学道之士，赍金宝，效心盟天也。
　　金龙一十三枚
　　十方镇十枚，三枚随简投之。
　　科曰：天子皇后太子，用上金。三品以下，用中金。九品以上，用次金。士庶以银涂金。各长三寸六分。夫龙者上天之驿骑，为传达通，龙骑为先。负简即腾信三官，镇坛以通诚十极。镇信之法，以龙为首。阙者考属阴官曹。
　　镇彩一十一段
　　十段十方，一段命信。
　　东方青纹九，南方绛纹三，西方白纹七，北方皂纹五，上方碧纹三十二，下方黄纹三十二四，维黄纹各一十二十，方数合一百三十六。天子匹数，诸侯丈数，士庶尺数。本命纹缯，天子诸侯紫色，士庶以本命纳音色。匹丈尺数，各随本命，外加一，以表延生之信。科曰：纹缯者，显五行之色，象十方之气，降十天，致五帝，通真效信，请命祈灵，不可阙也。阙者考属天官玄都曹。
　　镇十方纸墨笔砚一十副
　　纸每方用十二幅
　　科曰：建斋行道，或救拔亿曾万祖，考妣二亲，或请福祈恩，保制劫运。则四司五帝，三界十方，纪录善功，检校罪目。当以纸笔，为录功纪善之籍，施镇十方，不可阙也。阙者则十天五帝不录其功，九府三官不除其过，阙者考属三官曹。
　　镇十方香华
　　科曰：香者以通感为用，隔氛去秽。华者以鲜洁为美，表瑞效珍，请福祈真，香华为本。香以沉笺降真，花以香洁木生者。无花可以五彩剪簇，以镇十方，不可阙也。阙者考属阴官曹。
　　镇檀钱二万四千
　　科曰：民之利用厚生，非财不立，民之重财，尤过於命。故斋法以财质心，而不可阙也。阙者考属天官玄都曹。
　　镇米二斛四斗
　　科曰：米者，养生之本，民以食为命。故斋法以米质信天官，增加品禄，所不可阙也。阙者孝属天官曹。
　　镇油二斗四升
　　科曰：油者阴类也。阴中生阳，以油镇阴，官续阳景。阙者考属阴官曹。
　　镇炭二十四斤
　　科曰：炭者阳类也。阳中生阴，以炭镇阳，官资阴炁。阙者考属阳官曹。
　　仅木简三面
　　各长一尺二寸，阔二寸四分，厚二分。
　　科曰：简者记也，告也。记世之功，告盟上真，上下正方。天子以玉为之，玉有九德，礼天地之信也。余皆槿木为之，或栢木。丹界五行，丹书国号年月建斋之所，及法师姓名。投於名山大洞，灵泉龙穴，及斋坛之中。告天地水三官，使着明斋事，奏于上境。阙者考属地官九都曹。
　　镇十方玉璧十枚
　　各径二寸四分，厚二分，圆形虚中。
　　投龙璧三枚
　　科曰：玉有贞洁之德，可以盟感上真，故以为信。若投龙简，当以青丝金纽，缠而副之。青丝以代割发，金钮以代歃血，上告三官也。投龙璧，天官苍璧圆形，地官黄璧方形，水官黑璧六出形。天子以玉，公侯以下，并槿木为之。阙者考属地官九都曹。
　　投三简金钮二十七枚
　　投简之法。当用金钮九只，以副於简。三简用二十七钮，各径九分，圆其外如环之形。国家用金，臣庶以银铜涂金。
　　又皇人镇坛仪范
　　夫建斋坛，当供设十方天尊，五岳三光，水府经宝，随方各以纹缯之彩，玉璧金龙以镇之。更於五方书五老真文，玉字敷露，盟告诸天，三时礼念，求哀忏悔。更用杨木五段，方砖之式，以彩帛，上书五篇之炁以镇之。五方散坛之夕，挂於五方，则可上消天灾，保制劫运。下禳毒害，以度兆民。则生死受赖，其福难胜者也。用笔五枝，墨五，笏砚五只，算筹五把，案纸五百幅，分布五方。以米五石分为禄米，以钱五千文分在五方为命钱。其纸各封押上题云：东斗注算纸，南斗上生纸，西斗记名纸，北斗落死纸，中斗记善纸。仍以木雕造童子五躯，手执梓木函，盛真文於其内，散坛宣科而焚之。即五方童子斋真文前行，引导亡灵，随光明而生道。或更以茭草传龙二条，童子二身，左手执长竿，右手执龙索，候散坛之日，将白简符命，以铁线扎於茭龙之身。即用迁神回黄二旛，以童子手执之。法曰化所谓茭龙负身，风火驿传者也。更在行持之士，存三清之光，三光之光。三日之光，合与真火而炼之，其火尽。存化为紫云之升，亡魂乘驭其炁，得生天上。次以灵宝将吏兵马赍左右二券，拥从亡人而去，直诣天门，照证合同，以升道境。
　　威仪
　　科曰：太上三尊，居玄都玉京之山，七宝玄坛，紫微上宫。十方世界上圣高真，一日三来，旋行朝谒，执符把箓，建节持幢，吟咏洞章，游空飞步，奏钧天妙乐，散异景奇花，鸾舞凤翔，三界齐欢，万真称庆。今之斋法。登坛朝奏，一像玄都玉京也。威仪法式，莫不备焉？
　　皇人曰：元始天尊演说灵宝玄妙超一度法门，会集群仙於虚皇天宝之台，诸天队仗纷纭，日月星宿，璇玑玉衡，鸟兽鸾凤，丹舆绿笔，幡盖霓旌，并来朝尊。夫行法之士，开建坛陛，亦遵上天之仪，以度下世兆民也。
　　节一对
　　以五色丝为之，上下五层，悬竿头金鸾凤嘴绶带。
　　幢一对
　　以珠盖珠网八角一层，悬竿木胎，左龙右虎，龙虎口衔绶带。
　　旌一对
　　似节，无龙凤口衔绶，带三层，五色丝为之，悬竿。
　　珠旛一对
　　珠锦玉佩，金凤口衔之，悬竿。
　　五明扇一对
　　以木雕成金彩装，上布星斗，中列五岳，下绘海渎，竖以朱竿。
　　鹤羽一对
　　以木刻成鹤翅，竖以朱竿。
　　皇人曰：夫登坛行事，以代元始应化。先造威仪，以制万天。於坛内四维，分布星宿，岳渎坤舆之数，立诸门炁，各依大法，不可轻慢。
　　冠裳剑佩品
　　科曰：服者，所以旌礼也。登坛朝真，不容紊乱，经图该备，职箓高卑，用以彰明，各存法度，始於正一，终於讲师，高下之仪，一如正制。
　　正一法师
　　玄冠绛褐，黄裙绛帔，二十四条丹火玉佩，斩邪之剑，长二尺四寸。
　　紫虚法师
　　玄冠黄裙，黄褐黄帔，二十八条青玉佩紫，虚阳光之剑，长二尺八寸，又五帝召灵之剑，明玉佩。
　　洞神法师
　　玄冠黄裳，青褐黄帔，三十二条白玉佩，太一三元之剑，长三尺，又三皇太一之剑，青玉佩。
　　洞玄法师
　　芙蓉冠，黄裳，紫褐，紫帔。三十二条明光玉佩，八景挥灵之剑，长三尺六寸，又五帝威灵御邪之剑，素玉佩。
　　洞真法师
　　元始冠，青裙，紫褐，紫帔，青里表，三十九条珠玉绣履，震灵八景之座，玉简瑶笏，震灵之剑，左右垂玉佩珠珰，前后通真召灵之符，或仙纳云霞之帔。
　　大洞法师
　　元始冠，黄裙，紫褐，五色云霞，帔剑佩，如洞真法师。
　　三洞讲师
　　元始冠，黄裙，紫褐，九色云霞之帔，无剑佩。如上品秩高卑，皆为朝真法服，升坛以朝真交灵也。宝海云：剑者，辟邪制非，威神伏魔。佩者，进止动静，以中律度，各有等级也。大天真上圣法式威仪，万品千名，变化无极，至於楼台宫阙，结炁凝云，恍惚有无，不常厥所。或飞台行馆，空里转移。或金阙玉楼，虚空化出。或大包宇宙，或细入毫芒。其於羽衣云衫，霞衣玉佩，珠幢宝节，飞印琼冠，琼笏霓旌，凤举龙毂，日旗月旆，鹤驾虬骖，虽实变化之神，亦有等差之秩。所以朝真法服，剑佩冠衣，取象上真，垂仪下士。若其清斋，端默静室，凝神合炁，虚无游心澹漠，密朝大帝，隐叩玄关，无烦服饰之殊，自会感通之要，尊卑品秩，一切泯然。其如行教化民，阐扬斋法，各循阶序，永作经常，礼谒朝真，跄跄济济。弘道之士按而行之，亦玄门之盛美也。
　　盟传对斋品
　　皇人曰：夫灵宝之上道，乃大法之根宗，诸天上帝隐韵内音，非下士之所能闻也。当采择其人，神真内固，威仪俨然，言行有信，慈悲忠孝，谨节正己，端直操心，志慕希夷，如此之人，方可修持上法，济度死生。若言行有亏，忠孝不立，心行邪佞，谄曲诈欺，内无德行，外失威仪，则福浅俗恶之人，岂可动达天地神明者哉。当审察贤愚，分别仙几，然后方受诃誓，具表以告三天，获其告报，方择吉日，依科盟授。凡受持之师，行持半纪，方许度及五人。如一纪之后，方度十二人，不可再度。然而灵宝之文，非其正法之比。且诸侯公卿欲济国扶危，保镇国祚，受此大法者，当以上金一百二十两，五色绫罗各三十六疋，朱砂青丝各一十二两，镇信禄米一百二十石，金钱一百二十千，誓香三十六斤。士庶人民欲济度死生，超升玄祖，当以上金三十二两，五色绢绫各一十疋，朱丝各九两，镇信禄米一十二石，命钱百十二千，誓香六斤。修炼有道之士，当以金九两，紫绫一端，青丝一两，朱砂一两，誓香一斤，案纸一百幅，以代币帛笔墨，五方各一件以钱米。无力行道之士，亦可用三分之二，不可阙也。盖此法秘於上天，其禁至重。至於天人，诣玄都上宫而传，亦赍金宝而受，是以不许轻泄故也。若有道之士，所用法信传度法师，当一一具申天曹传授，按前应干传用之物，不可私心隐匿。如传度弟子吝借世财，及窥窃求取，即师不许。妄示辄传度之后，其道不行，神真不侍经法，百魔所败，师与弟子俱获深殃，切宜戒之。如遵科格，则诸天欣庆，群魔束形，万神敬礼，开坛传授之时，自有众真监度，以授於我，道法流行，百魔隐韵，离合自然，呼圣集真，济生度死，积行累功，可不日而果备矣。
　　思微板券
　　维年月日时某州县某人，即日谨赍金宝质心。依玄都旧格，盟告十天。稽首顿首再拜，传授上清灵宝经法，品章隐秘之文。依仪行道，消诸不祥，普度无穷。受道之日，名度南宫，万神侍卫，身度三界，位登仙翕，魔王保举，众真监度。臣某谨遵大法，敷落神真，普度天人，不敢隐秘而传，以天中之天为盟。弟子得法之后，不敢轻泄，以示下人。如达告盟，身处鬼官，减算除年，万劫受考，永堕轮回，祸及七祖。今立券文，以为信约。
　　嗣法弟子臣某，行年几岁月日时建生上属某岳，禀上天某炁君召。
　　谨奉元始天尊度，太上道君度，太上老君度，天真皇人度，妙行真人度，诸天大圣度，五老上帝度，飞天神王度，五帝大魔度，三官五师度，周天星宿度。
　　券符式
　　今日欣庆，受度某人，历关诸天，请灭三恶，斩绝地根，飞度五户，名列太玄，魔王监举，无拘天门。东斗注算，西斗记令，北斗落死，南斗上生，中斗大魁，总监众灵。青帝护魂，白帝侍魄，赤帝养炁，黑帝通血，黄帝中主，万神无越。五帝大魔，万神之宗，普告无穷，万神咸听。三界五帝，列言上清。
　　右券付弟子某人收执，持为身宝。以致飞天下观，上帝遥唱，万神朝礼，三界侍轩，群妖束首，鬼精自亡，万灵振伏，招集群仙，冥慧洞清，大量玄玄也。急急如灵宝大法盟传板券律令。
　　灵宝修真誓戒
　　灵宝传度法坛，誓戒牒付嗣法弟子某人，谨遵大法，合受誓戒，开具于后。
　　灵宝十愿
　　一愿志乐长生，二愿出死入生，
　　三愿炼炁思形，四愿度诸众生，
　　五愿天下太平，六愿众生悟道，
　　七愿祖弥升迁，八愿永离鬼官，
　　九愿形神俱妙，十愿与道合真。
　　灵宝五戒
　　一戒恶杀去害，常行忍救。
　　二戒嫉妬莫兴，常守成人。
　　三戒莫生盗淫，常施正直。
　　四戒勿起贪污，常生知愧。
　　五戒断诸憎忌华绮，常修俭慈。
　　灵宝十誓
　　一誓不得大醉怒嗔，二誓不得饥饱劳役，三誓不得广志远念，四誓不得折交非人，五誓不得取非义财，六誓不得怨道咎师，七誓不得辄入神庙，八誓不得乱行灵文，九誓不得轻亵秘典，十誓不得乱害鬼神。
　　灵宝十善
　　一矜老恤孤，二怜贫援寡，三救济幽冥，四散施丹药，五敬重一切，六勤行符水，七常诵经咒，八广造经像，九勤持斋戒，十放赎生命。
　　牒具誓戒，终始无亏，身心不退，即得拔度三涂，不涉六趣。诸天卫护，万圣钦皈，宜当精行，持斋奉戒，夷心端谨，志念分明，一心皈向，专想不二，内外清虚，每合自然，鉴映尔心，如戒行道，为三界所范，鬼神所瞻，召真通灵。形神俱妙，道不负人，勤行谛受，勿使魔言，谨牒。
　　太岁　年　月　日时牒。
　　传度师具法位姓某。
　　灵宝天仙宝诰
　　三天门下
　　伏以混沌一判，元始开图，真文洞焕於层霄，玉字敷宣於碧落。神灵降质，炁宝聚形，含元炁於太虚，运阴阳於寒暑，统摄三界，拘制群魔。紫笈琼篇，琅函蕊简，经号称於上品，法独冠於中宫，是为万法之宗，玄机之祖。诸天至重，勤苦而闻，审察贤愚，方遵旧格。盟十天而奏启，赍金宝以方传。轻露秘文，祸延九祖。今者嗣法弟子某人，即日谨赍金九两，紫绫一端，朱砂一两，誓香一角，如系公卿士庶人民即别具数肘步投坛。伏为自身本命，某年月日时生。重念某素心洁志，守道纯诚，谨遵明科，告盟传授。既获吉祥之报，宜加仙爵之褒。
　　保举师：十方至真飞天神王，长生大圣无量大神。
　　监度师：三十二天帝君，妙行真人。
　　度师：十方灵宝天尊，虚皇道君。
　　经师：九天高明大使，神功妙济真君。
　　籍师：三天扶教辅元大法师正一静应真君度师玄中教主大法师。
　　东斗注算君度，　　南斗上生君度，
　　西斗记名君度，　　北斗落死君度，
　　中斗大魁君度。
　　谨按灵宝本科，某人宜补授，奉行
　　上清灵宝大法，某狱先生某帝真人，南昌上宫受炼司真官，主管黄箓院事。
　　右遵盟真科格，欣庆受度，请列
　　仙班奉
　　三清玉帝勑，符到奉行。
　　传法度师具法位臣姓某。
　　太岁　　年　　月　　日时告下。
　　交兵给法牒
　　灵宝传法坛　交将牒付嗣法弟子某人。
　　本坛先据云云谨诣坛下，拜授
　　上清灵宝大法，经文秘诀，符图印章一宗。誓愿行持，终始不息。除已具奏上天，许令传度。谨遵科格，对
　　圣分环破券，给誓受戒，付度灵文，交兵度将，事须画一专牒，付弟子某人照会者。
　　一上清灵宝经法符图玉篆科范仪格。
　　一灵宝大法司印，道君印，
　　天宝君印，　　炼度司印，
　　黄箓院印，　　青玄救苦印，
　　八威龙文印，　赤书玉字印，
　　泰玄都省印，　神虎内讳印，
　　北魁玄范印，　神虎雌雄印，
　　总监众灵印，　　与道合真印，
　　五帝大魔印，　　严摄北酆印，
　　混合百神印，　　拜章印。
　　一戒牒一道，诰一轴，板符一道，
　　交兵牒一道，环券，破狱符杖。
　　十方谒简。
　　一上清灵宝牺中天真上圣，神王真君，将师吏兵，童子玉女，功曹符吏兵马。总计百亿万众。
　　牒具如前，付弟子某人。遵承法职，虔奉灵文，恪谨箴规，克勤勿惰，积功累行，进品仙阶。如或负盟，自贻殃咎，无怨咎於师资，故牒。
　　太岁　年　月　日时牒。
　　飞真朝元竭简
　　太上洞玄三景弟子、某狱先生某帝真人，奉行灵宝大法，南昌上宫受炼司真官，主管黄箓院事臣姓某拜竭。
　　五帝破狱策杖
　　右金阅化身，真炁流周，慧光焕景，金虎破幽字。
　　灵宝环式
　　皇人曰：简以梓木为之，长一尺二寸，以白粉为地，绿简四向，中用墨书衔位。为谒简板券，以梓木为之，长一尺二寸，高九寸，以青为地，朱书字，黄书符。策杖以扬木为之，法长三尺六寸，围五寸四分，四面刊咒，以黄罗袋袋之。传法日排於上真前，度毕，弟子收之，安於圣前，每日供养。如用，即再拜而请环，以银一两二钱为之，中刊符，以朱为之。
　　补将吏帖
　　灵宝大法司。帖补新差来辅法将帅吏兵等众，
　　当职昨投
　　度师某君门下，乞保奏传度，
　　上清灵宝大法，符图印诀，一宗灵文。已蒙度师，於今月　日保奏
　　上天，补克仙职。今来差到辅佐将吏兵马，合用收补，入司驻札，事须给帖者。
　　右出帖补新差来辅法将帅吏兵等众，仰准此指挥，明施号令，严整军营，修治器械，随咒即至，辅正立功。他日结勋，即当奏荐，不管有违。
　　破券式
　　灵宝无量度人上经大法卷之七十一竟
　　灵宝无量度人上经大法卷之七十二
　　修斋受词品
　　传度词式
　　维太岁年月朔日具乡贯某人，谨斋沐，诚惶诚恐，稽首再拜投词。某伏闻洞玄设教，开度生济死之法门。灵宝垂文，有脱壳升仙之妙理。非夙生之庆幸，岂造次而得闻。欲厕真阶，须凭师匠。某欲荐先亡之苦爽，次拔泉滞之冤辜，使一命以无虞，保全身而脱厄。某虽曾立誓，未遇真师。兹者伏遇某君法师先生，不掩玄关，大开慈造，下度愚昧，辄具恳词，谨赍金宝以质心，持造灵坛而控告，拜传灵宝大法炼度秘鉴，誓终始以行持，靡敢忘於教诲。如苟违盟约，甘堕沉沦。伏望慈悲，特垂允度，庶累成於功行，同共列於真阶。谨具恳词，拜投坛下，伏取法旨。某诚惶诚恐，稽首再拜谨词。
　　传度启奏科
　　臣闻元始祖劫，化生诸天，隐碧落之空歌，敷紫虚而郁秀，开明三景，用普植於神灵。敷落五篇一，使保制於劫运。玄坐五色师子之上，说法度人。端居七宝骞林之中，授经付世。万圣临轩而稽首，众真侍座以皈依。皆诸天隐秘之音，非世上常辞之咏。灵风橐钥，致日月以停输。金口宏敷，俾神风而静默。一遍而诸天称善，十过而枯骨成人。是知妙道难穷，玄功无量，上天所宝，下世不传。遇至士以赤心赍金宝而盟，受众真监度、万圣临轩，诸天保以善传，魔王举其道备，方遵玄格，许以流传。今嗣法弟子某，夙缘积庆，遭际玄风，盟心拜手於清都，虔意精诚於大法。叩头搏颊，肘步投坛，恭依盟度之科，以舍爱缘之念。捧金赍宝，歃血饮丹，誓求大法之扶持，愿列仙班之职任。臣早膺师匠，获佩灵文，本接物以度人，遇至贤而勿秘。既承恳祷，表奏上天，已获报於吉祥，涓良辰而付授，给符传法，受戒度兵。伏愿灵宝众真洞玄诸帝，慈悲济物，方便度人。使弟子某迥出尘寰，永离浮幻，荡六根而清静，出八难之轮回，颊悟玄机，得行道妙，隆三千之功行，招集群仙。总五帝之魔王，万灵振伏。臣与嗣法弟子，谨稽首再拜。
　　次宣投词度经。
　　谨按经云：上学之士修行此经，而通微奥，即得飞度南宫，不经地狱，普度无穷，一切天人莫不受庆。无量之福，生死蒙惠，上天所宝，不传下世。至士赍金宝效心，盟天而传。轻泄漏慢，殃及九祖，长役鬼官。侍经五帝，玉童玉女，各二十四人，营卫神文，保护受经者身。
　　祝毕，弟子跪受。
　　次度法。
　　臣闻道法自然，功施不宰，本强名於至妙，极元化於无形。恭惟灵宝大法，大有金书。实元始之希夷，乃至灵之冲寂。渊宗莫究，妙理滩穷，秘大罗金阙之天，垂浮黎宝珠之旨，诸天钦仰，万圣护持。夙有善根，方能窥奥。莫不道用人宣，人从道立，今弟子某虔心稽首，誓受秘筌，首露十方，盟诚三界，愿穷至理，体道度人。恭对圣前，受持大法，伏望金阙至真，玉京玄老，祥开九夜，洞照八冥，遣玉女以飞函，捧金章而广示，命金童以称善，敷玉笈以流传。使弟子某魂神澄正，万炁长存，不经苦恼，身有光明，三界侍卫，五帝司迎，万神朝礼，名书上天，功满德就，飞升上清。
　　祝毕，弟子拜十方，然后谢师。次师持丹水噀弟子身。
　　一噀三清上圣度。二噀十方至真度。三噀三界众真度。
　　次持环券，师咒曰
　　天地合信，环券为盟。行信忠孝，心清缅平。慈心爱敬，言直洁贞。始终如一，其道合神。勿生谄谀，以起贪嗔。损身败恶，三界不遵。今分环券，其义断金。
　　次给付环券与弟子，付帖牒板符印状等。
　　灵宝经法，万天所崇。今日受度，三界钦从。诸天书名，位列仙公。帝君大圣，普告元穷。元量度人，我道兴隆。
　　祝毕，弟子再拜退。
　　传度谢恩表式
　　浑沦未判，空洞凝华。蔼瑞彩於天中，结飞玄於霄极，灵风奏响，梵炁腾辉。爰模勒以成文，乃秘藏於积劫。自玄元之降授，叶叶相承。洎正一之流通，绳绳不绝。俾修盟於宝墠，用普济於人寰。制断恶根，消禳劫运。接物利生之便，不间方来。从粗入妙之微，莫穷津极。臣谬承先庆，获齿人伦，载生育於昌期，际希夷於盛旦。澄心奉戒，稽首皈诚。愿敷宝韫之科，与进仙阶之品。治身理物，式遵受度之言。拯疾扶危，敢忘告盟之训。傥违玄禁，甘俟阴条。
　　祭将仪
　　伏以百魔隐韵，使离合以自然。三景开明，周大行之梵炁，无上大罗之境，端居元始之尊。出法度人，有返形之微妙。传经流世。敷起死之真功。侍其经者，八方威神，卫其法者，诸天上圣。五帝大魔之所任，十方飞天之所承。至学既已盟传，魔王举其道备。遵上天之禁格，露祭醮於灵坛，召制十方，御地祇於要诀。威制天政，束魔鬼於真文。诵咏是经，则诸天齐到。修行微妙，则万圣临轩。辅我法者，闻咒诀而入无出有。佐我道者，承符命则去死来生。八威龙文，可保制於劫运。赤书玉字，能禳却於灾殃。混合百神，三界魔王而稽首。中理五炁，万灵真宰以皈从。今者谨按科盟，备陈苹藻。伏望灵宝将吏，总法官君，受祭犒之荐严，享精专之醮礼。唯愿兴扬教法，赞助道功，下镇人身，俾魔无所干犯。执符把箓，遏鬼无所施妖。神监在兹。当歆祭礼。
　　初献
　　伏以灵宝本章，是度人之无量。上品妙首，为大法之根宗。或传教於人间，或隐藏於天上，宗奉敬礼者获福，轻泄漏慢者招殃。今某夙世良因，恭参大法。既蒙师而受度，当祭将以陈仪。仰惟官吏之聪明，俯鉴菲仪而盻蛮，所冀威容咫尺，辅正教於玄坛。灵造雍容，赞元勋於小兆。某初阶下士，遭际真师，虽凭大法以降魔，全仗威神之赞助，断灭祸源，则千千截首。收伏妖怪，则万万翦形。仗金钺前戮之狞，屠割鬼爽。张巨天后刑之猛，风火无停。或度幽阴，解夙生之恶对。或救痼疾，今一时以复形。德着同享其荣，功成共分其利，无令懈弛，有废前功。恭听吾言，毋生忽略。
　　亚献
　　伏以威分部伍，共严整於军营。森列旌旗，当修治於器械。施彰号令，明检於鬼营。赏罚至公，利言於五帝。鬼妖灭爽，瘟邪不敢流行。神明护门，怪异皆松别域。兆行其法，则平等而正直。汝辅其道，则谨节而勇忠。共成莫大之功，以佐无为之化。今者既陈恳祷，酒醴再三，不违方寸之诚，尽赖神明之鉴。所献钱马，当为依陈，祭礼既终，乞还元治。
　　终献
　　宣帖疏。再拜退
　　祭将符、
　　书符祝曰
　　唵夜阇屠渠诃勒昙俱婆夷知帝萨咤。
　　掐中指中，书十道，分布十方，并系黄书红纸，逐符以金钱一分而化之。
　　化符咒曰
　　千和万合，混合百神。神公受命，总监众灵。群妖束首，振伏万灵。保真固命，以度兆民。生死受赖，其福难胜。功过无失，保举尔身。急急如灵宝律令。
　　本法印篆品
　　皇人曰：夫行灵宝之法。须得上天玉重印章，方能洞达杳冥。若以凡世之文，不过真师所传，则枉用心神，终无所得。且灵宝印章，昔元始天王妙炁结成真篆，皆以碧玉为之。名曰金章玉重，降於真灵之天，付於道君。后付於虚皇天尊，虚皇天尊付於金阙帝君，金阙帝君授之天皇大帝，天皇大帝始授於轩辕。轩辕后遇玄中大法师、静老天尊出世，各辨其文，各有品目，轩辕请问殷勤，故玄师教之有法，用之有式。故灵宝大法玄师主之也。自后代代设化，方方传经，而不遇其人，印章多隐於明山而不出。厥后神仙出世，遭值斯文，而天尊慈悲，付以印章，方传后世。至学之者如遇之，则当保惜，不可轻传下世，以泄其章。三界高真见之，多痛哀不忍其泄。泄之则返招重殃，深可怜也。今具于篇，睹之敬信而秘藏之，斯可矣。
　　上清灵宝大法司玉玺
　　右印可移符文帖牒，榜示三界，鬼神见之为信符，如传度表奏之后，祭咒可用。
　　炼度司印
　　右印乃上帝降付南昌受炼司真君，主炼死魂，可炼度亡魂，专印水火符篆，炼度司分关申帖牒之属。
　　黄箓院印
　　右印乃上帝降付黄箓院使相，主下元，度上世亡魂，如建大斋宝坛，召摄君将史兵符牒用之。
　　天宝君印
　　右印乃元始上帝主教之印，可以镇天地，运阴阳，干旋造化，召役万灵，如行持大法。当以此印镇於治所，万圣钦崇如朝。元始之帝印光万丈，光烁群魔，亦可印符箓。此印於秦始皇时失之。后至汉代天师，以凡篆易用。
　　道君玉印
　　右印乃道君主教之印，掌诸天星宿，三界鬼神劫运之数。如行持当佩此印，变为灵宝天尊。亦可印符箓。
　　青玄救苦印
　　右印延上帝降付东极救苦天尊，度三界十方一切苦魂，如通之有百宝光明。应狱司诸此印光，皆疏放幽爽、径生极乐，可印符箓。
　　泰玄都省印
　　右印延玉帝降付天师，掌泰玄都省申奏等事。如召功曹符吏，集诸兵马，醮奏星辰，当关牒而用之。此印汉代天师以凡篆而易之，其祖传秘印随正一升天，正掌泰玄都而用焉。
　　八威龙文印
　　赤书玉字印
　　右印乃元始上帝，专掌诸天玉字真文篆，应醮奏坛墠，敷露真文赤书，当印用之。
　　与道合真印
　　右印乃上帝降付，得道之士佩负登天，於三天金阙门下勘同印信也。如度魂爽於地府，功德案文牒，内封各书合同符契，以印印之，应阴府冥灵堵之，如上帝亲诏，靡敢稽停也。
　　五帝大魔印
　　右印乃上帝所赐，行持之士佩受，可制万魔，镇凶治恶，志心佩受，则五帝侍卫，群妖束形。
　　混合百神印
　　右印乃上帝所赐，行持之士佩受，可役使万灵。凡印所在之处，万神朝礼，三界侍卫，应干召法中将吏符篆，皆以此印印之，立获感应。
　　已上印章，皆以七宝金玉为之，或以赤枣心，或桃栢木，命工於阳火日刊成，阴水日露天一宿而收之。
　　灵宝无量度人上经大法卷之七十二竟
　　
